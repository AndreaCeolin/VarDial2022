{"id": "267198", "revid": "30610", "url": "https://it.wikipedia.org/wiki?curid=267198", "title": "Piemonte", "text": "Il Piemonte (: ; \"Piemont\" in piemontese, in occitano e in lombardo, \"Pi\u00e9m\u00f2n\" in patois valdostano; ; \"Pi\u00e9mont\" [pje.m\u0254\u0303] in francese) \u00e8 una regione a statuto ordinario di 4.256.304 abitanti dell'Italia nord-occidentale, con capoluogo amministrativo \u2013 nonch\u00e9 capitale storica \u2013 la citt\u00e0 di Torino. Confina a ovest con la Francia (regioni Alvernia-Rodano-Alpi e Provenza-Alpi-Costa Azzurra), a nord-ovest con la Valle d'Aosta, a nord con la Svizzera (cantoni Vallese e Ticino), ad est con la Lombardia, a sud-est per un breve tratto con l'Emilia-Romagna e a sud con la Liguria.\n\u00c8 la seconda regione italiana per superficie, settima per numero di abitanti, seconda per maggior numero di comuni, la pi\u00f9 occidentale d'Italia e fa parte dell'Euroregione Alpi-Mediterraneo, della Macroregione alpina e, limitatamente ai territori delle province di Novara e VCO, della Regio Insubrica. \u00c8 inoltre la quarta regione per esportazioni, con una quota del 10% sul totale nazionale, e quinta per valore del prodotto interno lordo (PIL), con circa 143 miliardi di euro totali. Il reddito pro capite \u00e8 superiore alla media italiana.\nEtimologia.\nInizialmente il termine \"Piemonte\", che a partire dalla fine del XII secolo apparve scritto nelle cartine topografiche nella versione latina \"Pedemontium\" o \"Pedemontis\" (che significa \"ai piedi dei monti\"), identificava i possedimenti dei Savoia, limitati ai tratti compresi in prossimit\u00e0 del Sangone, della Dora Riparia e del Po. Successivamente il termine si estese ad indicare una parte sempre pi\u00f9 ampia della pianura al di qua delle Alpi, elevata nel 1418 a Principato, in concomitanza con le conquiste sabaude. Il legame con il paesaggio alpino \u00e8 evidente nella storia. In Valle di Susa nella zona di Novalesa, posta alla base del Colle del Moncenisio, che presenta un ripido dislivello tra passo e fondovalle circondato da alte cime, un edificio ecclesiastico posto lungo la frequentata Via Francigena veniva gi\u00e0 indicato tra XII e XIII secolo come \"S. Maria ad Pedem Montis Cenisii\", o \"S. Maria de Pedemontio\".\nGeografia fisica.\nIl territorio della regione \u00e8 suddivisibile in tre fasce concentriche, di cui la prevalente e pi\u00f9 esterna \u00e8 quella alpina ed appenninica (ben il 43% del territorio regionale). Al suo interno vi \u00e8 la zona collinare (31% del territorio), la quale racchiude la zona pianeggiante (26% del territorio).\nNella regione scorrono moltissimi fiumi e torrenti, tutti affluenti del fiume Po che nasce al Pian del Re ai piedi del Monviso.\nOrografia.\nLe catene montuose che interessano il Piemonte sono le Alpi e gli Appennini, che circondano la regione su tre lati, senza soluzione di continuit\u00e0, da Nord a Sud in senso antiorario.\nIn particolare, i settori alpini che attraversano la regione sono le Alpi Marittime, le Alpi Cozie, le Alpi Graie (Alpi Occidentali, a confine con la Francia e la Valle d'Aosta), le Alpi Pennine e le Alpi Lepontine (Alpi Centrali, a confine con la Svizzera).\nIl settore appenninico che interessa il Piemonte \u00e8 invece l'Appennino ligure (Appennino Settentrionale), situato al confine con Liguria ed Emilia-Romagna. Le catene montuose costituiscono cos\u00ec un confine naturale su tre lati.\nLa montagna piemontese ha un aspetto imponente ed aspro: le sommit\u00e0 al di sopra dei tremila metri scendono rapidamente verso la pianura, caratterizzando la zona occidentale della regione che, a differenza di tutte le altre regioni alpine, \u00e8 priva delle Prealpi. Questo fenomeno \u00e8 particolarmente evidente in Valle di Susa, dove ad esempio a Susa il fondovalle si trova a una quota di soli 503 metri s.l.m., mentre le cime che circondano l'abitato superano i metri e raggiungono i metri s.l.m. con il Rocciamelone. Al di sotto delle rocce e dei pascoli ci sono ampie estensioni di boschi di conifere (il Piemonte \u00e8 la prima regione italiana per superficie forestale, con circa un milione di ettari di boschi), tra le quali gli abeti sono meno diffusi che in altre sezioni delle Alpi; scendendo di quota esse lasciano presto il posto a faggeti e castagneti. In questa fascia sono presenti le pi\u00f9 alte cime della regione, che superano i : la Punta Nordend (), massima elevazione regionale nonch\u00e9 seconda cima pi\u00f9 alta del massiccio del Monte Rosa; e il Massiccio del Gran Paradiso, che tocca quota 4026 m con il Roc; vi sono poi numerose cime che superano i , tra cui il Monviso, l'Uia di Ciamarella, il Rocciamelone, il Monte Leone e l'Argentera.\nNelle valli sono evidenti le impronte umane, rappresentate da importanti vie di comunicazione internazionali stradali e ferroviarie. Nelle valli minori si trovano dighe, impianti idroelettrici e centri turistici.\nLe principali zone collinari sono il Canavese a nord-ovest, le Langhe e il Roero a sud, il Monferrato e le Colline del Po al centro, le Colline Novaresi e del Vergante a nord e i Colli Tortonesi a sud-est.\nLe colline meridionali delle Langhe e del Monferrato sono formate da antichi sedimenti marini e sono poco resistenti all'acqua, che vi scava un labirinto di solchi e di valli. I versanti bene esposti sono coltivati a vite, cereali e foraggi ma anche a frutteti e noccioleti, mentre l'allevamento, un tempo molto diffuso, \u00e8 ora concentrato nelle pianure meridionali. Nel 2014 le colline vitate delle Langhe, del Roero e del Monferrato sono state incluse nella Lista dei patrimoni dell'umanit\u00e0 della UNESCO.\nTra queste colline e le Alpi, un altopiano ricco di acqua arriva fino a Cuneo, ad oltre cinquecento metri di altezza: qui i campi sono coltivati soprattutto a foraggi e cereali. Proprio nella regione ha inizio la Pianura Padana, che, soprattutto nelle province di Vercelli e Novara, \u00e8 ampiamente coltivata a risaie, grazie anche alla grande quantit\u00e0 d'acqua disponibile, sia per le risorgive che, soprattutto, per i canali artificiali, il pi\u00f9 importante dei quali \u00e8 sicuramente il Canale Cavour.\nNell'area attorno alle grandi citt\u00e0, in particolare a Torino e Novara, il paesaggio tipico \u00e8 quello dello sviluppo antropico seppure meno accentuato rispetto al resto della pianura padana, mentre nel resto della pianura il riso si avvicenda ad altri cereali e foraggi e le piantagioni di pioppi si intercalano ai campi.\nIdrografia.\nFiumi.\nIl territorio piemontese \u00e8 ricco di corsi d'acqua, tutti tributari del fiume Po, che attraversa interamente la regione da ovest a est. Da citare, oltre allo stesso Po, sono:\nLaghi.\nNumerosi sono i laghi alpini di origine glaciale e morenica presenti nella regione. Il lago Maggiore, che segna il confine a est con la Lombardia, insieme al suo emissario, il fiume Ticino, \u00e8 uno dei laghi pi\u00f9 grandi d'Italia, mentre altri, naturali o artificiali, non superano i .\nTra tutti i laghi presenti si ricordano in particolare:\nTra i laghi naturali di dimensioni decisamente pi\u00f9 ridotte si citano il Lago di Mergozzo (), il Lago Sirio (), il Lago di Candia () e i Laghi di Avigliana (0,9 e ).\nClima.\nIl Piemonte ha un clima tipicamente temperato a carattere continentale, che sulle Alpi diventa progressivamente temperato-freddo e freddo salendo in quota. Nelle zone situate a bassa quota gli inverni sono relativamente freddi ma poco piovosi e spesso soleggiati, con possibilit\u00e0 di nevicate, talvolta abbondanti, nelle zone lungo il Po, sulle zone collinari come le Langhe e il Monferrato e nelle aree pedemontane. Precipitazioni nevose sono invece meno frequenti e occasionali nelle zone di nord-est. Le estati invece sono calde ed afose con locali possibilit\u00e0 di forti temporali, specialmente nelle zone a nord del Po, mentre nelle zone a sud del Po le precipitazioni estive rappresentano il minimo pluviometrico assieme a quello invernale (le precipitazioni minori in estate sono dovute al fatto che sono meno esposte alle perturbazioni atlantiche, portatrici di piogge e temporali).\nLe piogge cadono prevalentemente in primavera ed autunno sulla maggior parte del territorio, in estate nelle zone alpine pi\u00f9 elevate ed interne: le quantit\u00e0 annue sono notevoli sui versanti montani e pedemontani del nord della regione, mentre sono pi\u00f9 scarse sulle pianure a sud del Po, specialmente in provincia di Alessandria.\nSulla piovosit\u00e0 ha molta influenza la direzione di provenienza delle masse d'aria. Se esse sono umide e provengono da sud, sud-est o est, la catena alpina sbarra loro la strada (si tratta del fenomeno detto \"stau\"): in tal caso le precipitazioni possono anche essere molto abbondanti, specialmente sui primi versanti montani, talvolta provocando alluvioni. Nel caso invece le correnti d'aria provengano da nord, nord-ovest oppure ovest, l'umidit\u00e0 si scarica sul versante occidentale delle Alpi e pertanto l'aria che raggiunge la regione \u00e8 asciutta, potendo provocare l'assenza di precipitazioni anche per settimane. Inoltre, sulle zone montane e pedemontane, specialmente in provincia di Torino, diventano frequenti i fenomeni di favonio (vedi Ondata di caldo del gennaio 2007). La neve d'inverno \u00e8 una meteora relativamente frequente, stante l'effetto catino delle Alpi e dell'Appennino, maggiore a sud-ovest, che rende difficile il ricambio d'aria e d'inverno favorisce l'accumulo di un cuscinetto di aria fredda al suolo.\nSulle rive del Lago Maggiore \u00e8 presente un microclima particolare, con inverni pi\u00f9 miti che nel resto della regione ed estati pi\u00f9 fresche e temporalesche. Anche nelle valli e sulle colline esposte a sud si riscontrano climi pi\u00f9 miti e soleggiati.\nGeologia.\nDal punto di vista Geologico il Piemonte \u00e8 una regione in cui sono presenti importanti catene montuose, estese aree collinari e un'ampia pianura.\nNel Triassico (256 milioni di anni fa), mentre ad occidente dell'Europa attuale si andava formando l'oceano Atlantico, alla latitudine dell'Italia era presente un grande golfo: era ci\u00f2 che rimaneva dell'antico oceano, denominato Tetide: La Tetide nel tempo cominci\u00f2 a prosciugarsi e la sua superficie cominci\u00f2 ad inarcarsi e risalire a causa di un fenomeno di subduzione, la superficie si riscald\u00f2 anche a causa del calore prodotto dalla risalita del magma ed estese coltri rocciose che costituivano parte del mantello, della crosta oceanica e di quella continentale vennero spinte in superficie accavallandosi le une sulle altre.\n20 milioni di anni fa la catena alpina era oramai costituita; nell'area mediterranea si produsse una nuova risalita di calore dal mantello terrestre che determin\u00f2 l'inarcamento e la rottura della crosta europea dalla quale si distacc\u00f2 il blocco sardo - corso. Questa micro-zolla fece perno sul golfo ligure eseguendo una rotazione antioraria di 50\u00b0 e formando il mar ligure. Il mare ricopriva la Collina di Torino, le Langhe, il Roero, il Monferrato e la Pianura Padana. \nL'aumento della temperatura delle acque trasform\u00f2 il mar Mediterraneo in un basso lago salato con molte zone prosciugate, condizione che dur\u00f2 diverse centinaia di migliaia di anni e fece depositare sedimenti di tipo salino: le evaporiti. Successivamente il Mediterraneo ritorn\u00f2 in comunicazione con le acque oceaniche e l'acqua riprese a circolare, formando un golfo triangolare tra la catena alpina e quella appenninica; a seguito dei continui sollevamenti della catena alpina ed appenninica il mare si ritir\u00f2 dal golfo e l'accumulo di sedimenti portati dai fiumi diede origine ad una pianura alluvionale che corrisponde all'attuale pianura Padana. I depositi marini di questo periodo sono visibili nell'attuale area astigiana del Piemonte, ma sono presenti anche nel Biellese ed allo sbocco della Valsesia e Valsessera a testimoniare che il mare arrivava fin quasi sotto alla catena alpina. Alcune isole emergevano dal mare che ricopriva il Piemonte, l'attuale Collina torinese e del Basso Monferrato. Dai resti fossili sappiamo che il clima di quel periodo era di tipo subtropicale, e quindi pi\u00f9 caldo ed umido di quello attuale. I corsi d'acqua portavano i loro detriti formando sui quali pascolavano branchi di rinoceronti, elefanti, cervi e cavalli. I corsi d'acqua con la loro forza erosiva asportarono i sedimenti del periodo precedente, spessi anche centinaia di metri, ricoprendo il bacino con depositi fluviali megaconoidi. Un milione di anni fa il clima sub\u00ec un ulteriore cambiamento: aumentarono le piogge e le temperature si fecero pi\u00f9 fredde. Questo port\u00f2 alla nascita dei ghiacciai alpini. Le lingue glaciali correvano lungo le valli, approfondendole ed allargandole talvolta arrivando fino alla pianura. Il materiale dendritico che proveniva dai monti costru\u00ec imponenti anfiteatri morenici, ben evidenti allo sbocco delle valli della Dora Riparia e della Dora Baltea e nelle zone intorno ai Laghi Maggiore e d'Orta.\nAmbiente.\nNella regione ci sono numerose aree protette, estese per pi\u00f9 di 193.000 ettari, pari a circa il 10% della superficie regionale; tra queste troviamo due parchi nazionali, il Gran Paradiso e la Val Grande, 56 tra parchi e riserve regionali e numerose aree protette provinciali.\nIn base ai risultati scaturiti dalla XXI edizione di \"Ecosistema urbano\" di Legambiente (2014) e (2015), il Piemonte riesce a piazzare al primo posto della graduatoria virtuosa in campo ambientale e dell'ecosistema la citt\u00e0 di Verbania. In buona posizione sono anche Novara (18\u00ba posto), Cuneo (13\u00b0), Asti (40\u00ba), Biella (17\u00ba). Pi\u00f9 distanti Vercelli (64\u00ba), Alessandria (77\u00ba) e Torino (84\u00ba).\nStoria.\nAbitato fin dal paleolitico, dopo lo scioglimento dei ghiacci in alta val Padana, nel I millennio a.C. fu occupato da popolazioni celtiche e liguri, tra cui i Taurini e i Salassi, successivamente sottomesse dai Romani, che fondarono colonie come \"Eporedia\" (Ivrea) e \"Augusta Taurinorum\" (Torino). Nei primi anni successivi alla caduta dell'Impero Romano d'Occidente il Piemonte pass\u00f2 sotto il controllo delle popolazioni germaniche: entrato prima nel dominio di Odoacre, fu poi conquistato dagli Ostrogoti. A met\u00e0 del VI secolo l'Italia venne riconquistata dai romani, per poi cadere nelle mani dei Longobardi nel 568. Nel 774 Carlo Magno conquist\u00f2 il regno longobardo, incluso il Piemonte. Nel IX e X secolo sub\u00ec le nuove incursioni dei saraceni che distrussero, fra l'altro, l'Abbazia di Novalesa in Val di Susa. Rispetto a quando avvenne nel resto dell'Italia settentrionale, in Piemonte si svilupparono in modo preponderante le signorie territoriali, come quella dei conti di Castello, che nel 1291 vendettero Sempione e Gondo al vescovo di S\u00econ Boniface de Challant. Amministrativamente divisa in contee e marche, fu in parte unificata nell'XI secolo da Olderico Manfredi II, che ottenne le due importanti marche di Torino e Ivrea e le lasci\u00f2 in eredit\u00e0 al genero Oddone di Savoia, figlio di Umberto I Biancamano. Il processo di unificazione del Piemonte sotto i Savoia richiese diversi secoli, dapprima per la formazione di comuni autonomi, come Asti, Alessandria e Savigliano (XII secolo), e forti marchesati, come quelli di Saluzzo (XI secolo) e del Monferrato (XII secolo); poi per l'intervento di potenti signori esterni, come i Visconti (XIV secolo); infine per il coinvolgimento della regione nelle lotte fra gli Asburgo e i Valois per l'egemonia in Italia e in Europa (XVI secolo). Solo dopo la pace di Cateau-Cambr\u00e9sis (1559) Emanuele Filiberto e i suoi successori poterono avviare il processo di definitiva unificazione, ultimato nel 1748 con il trattato di Aquisgrana.\nDopo la parentesi della dominazione napoleonica (1798-1814), il Piemonte segu\u00ec i destini del Regno di Sardegna ed ebbe un ruolo centrale nel Risorgimento italiano e nella costruzione del nuovo Stato unitario (1861), che ne deriv\u00f2 la struttura giuridica e politica (Statuto Albertino del 1848) e il personale amministrativo, in quel processo che fu definito di \"piemontesizzazione\" dello Stato. Nei momenti pi\u00f9 critici o di transizione della storia nazionale, il Piemonte diede importanti contributi come \"laboratorio\" politico e sociale, con gli scioperi operai nelle guerre mondiali (nel 1917 e nel 1943), le esperienze torinesi di Gramsci e Piero Gobetti (anni venti), l'intensa partecipazione alla Resistenza (1943-1945), l'industrialismo innovativo di Adriano Olivetti (anni cinquanta), la stagione di lotte dell'autunno caldo (1969). Imponente fu l'industrializzazione della regione, che dalla struttura agraria tradizionale del regno sabaudo, fondata sull'egemonia dei ceti burocratici e militari e dell'aristocrazia fondiaria, seppe avviare, a partire dall'et\u00e0 cavouriana (1852-1861), un rapido processo di modernizzazione fino a diventare, all'inizio del Novecento, un'area rilevante del triangolo industriale che train\u00f2 il decollo economico italiano. Non mancarono, nel rapido sviluppo, gli squilibri soprattutto territoriali tra l'area del Torinese, sede principale dell'industrializzazione, e l'economia ancora prevalentemente rurale del resto della \"Patria Cita\" (cos\u00ec come l'autore torinese Armando Mottura defin\u00ec il Piemonte nella celebre e omonima poesia del 1959). Il tessuto economico, in cui ebbe un posto preponderante la FIAT, attrasse negli anni cinquanta e sessanta un grande flusso migratorio dal Veneto a dal meridione, che provoc\u00f2 profonde trasformazioni sociali e culturali.\nSociet\u00e0.\nEvoluzione demografica.\nIl Piemonte ha registrato dagli anni settanta una perdita di popolazione dovuta ad un calo della natalit\u00e0 non pi\u00f9 compensato, come negli anni cinquanta-sessanta, da immigrazioni dal resto d'Italia ed in particolare dal Sud e dal Veneto. Tuttavia negli ultimi anni si \u00e8 registrata una ripresa demografica, dovuta soprattutto alla nuova immigrazione dall'Europa centro-orientale. Le densit\u00e0 di insediamento pi\u00f9 elevate si registrano nelle aree urbane industrializzate dell'alta pianura, specialmente nella provincia di Torino (52% della popolazione regionale, con una densit\u00e0 doppia rispetto a quella media).\nNel 2018 i nati sono stati , i morti , con un incremento naturale di unit\u00e0 rispetto al 2017. Le famiglie contavano in media 2,1 componenti.\nIl 70,4% \u00e8 cattolico, il 12,1% \u00e8 agnostico, il 9,8% \u00e8 ateo, il 7,7% appartiene ad altre religioni.[fonte mancante]\nComuni principali.\nDi seguito sono riportati i primi dieci comuni piemontesi ordinati per numero di abitanti al 31 Agosto 2021 (in grassetto i capoluoghi di provincia o citt\u00e0 metropolitana):\nAltri comuni del Piemonte con pi\u00f9 di abitanti ordinati per popolazione:\nStranieri.\nAl 31 dicembre 2018 i cittadini stranieri regolarmente residenti nella regione erano , ossia 9,8% del totale, con un incremento di unit\u00e0 rispetto all'anno precedente.\nI gruppi etnici pi\u00f9 numerosi (oltre unit\u00e0) sono:\nPolitica.\nStemma e simboli della regione.\nLo \"Stemma\" della Regione Piemonte ha una forma quadrata, con una croce d'argento in campo rosso spezzata da lambello azzurro a tre gocce. Di fatto \u00e8 stato ripreso l'antico stemma subalpino, risalente al 1424.\nIl \"Gonfalone\" si presenta interzato in palo: nel primo di rosso, nel secondo di blu, nel terzo d'arancio, colori della Repubblica di Alba, proclamata il 25 aprile 1796, su tutto lo stemma del Piemonte.\nIl \"Drap\u00f2\" (\"bandiera\" in piemontese, coniato dal francese drapeau e dell'italiano drappo) \u00e8 la bandiera ufficiale della Regione Piemonte. \u00c8 simile allo Stemma, per\u00f2 si distingue per la forma rettangolare e per la presenza della frangia oro e della bordura azzurra.\nSuddivisione amministrativa.\nDal 1\u00ba gennaio 1948, secondo l'art. 131 della Costituzione, il Piemonte \u00e8 una regione italiana a statuto ordinario, ma solo con la legge 281 del 1970 sono state operativizzate le sue funzioni.\nAttualmente \u00e8 suddiviso nelle sottoelencate province e citt\u00e0 metropolitana:\nAmministrazione.\nLa Giunta regionale.\nL'organo esecutivo della Regione \u00e8 la Giunta regionale, composta dal Presidente e dagli assessori. Il Presidente della Giunta, ex art. 121 della Costituzione, rappresenta la Regione, dirige la politica della Giunta e ne \u00e8 responsabile. L'attuale Presidente \u00e8 l'esponente di Forza Italia Alberto Cirio.\nIl Palazzo della Regione Piemonte, sede della Giunta, \u00e8 sito in piazza Castello a Torino; in zona Nizza Millefonti \u00e8 attualmente in costruzione un grattacielo di 41 piani che, a lavori ultimati, sar\u00e0 adibito a sede unica degli uffici regionali.\nIl Consiglio regionale.\nIl Consiglio regionale \u00e8 l'assemblea legislativa del Piemonte. Approva le leggi regionali e i regolamenti di competenza dell'organo. Ha il compito di adottare e modificare lo Statuto regionale, votare il bilancio della Regione e proporre iniziative di legge statale al Parlamento. Ha sede a Torino presso il Palazzo Lascaris di via Alfieri, tra piazza San Carlo e piazza Solferino.\nEconomia.\nLe attivit\u00e0.\nLa maggior parte della popolazione vive in pianura in particolare a Torino e nei paesi limitrofi, dove si concentra l'attivit\u00e0 industriale.\nNelle province di Vercelli e di Novara, l'economia \u00e8 basata sulla coltivazione del riso di cui la regione \u00e8 il primo produttore italiano. Altri prodotti dell'agricoltura praticata con tecniche macchinari moderni sono:\ncereali, patate, ortaggi, frutta e foraggio.\nSulle colline sono diffusi i vigneti che producono numerosi vini a DOC e a DOCG.\nNelle zone meno fertili si allevano i bovini. L'abbondante presenza di acqua permette la produzione di energia elettrica. \u00c8 sede di molte industrie: la principale \u00e8 la FIAT che fabbrica autoveicoli e aerei e ha permesso lo sviluppo di alcune tra le maggiori industrie tessili e meccaniche.\nDati economici.\nDi seguito la tabella che riporta il PIL ed il PIL pro capite prodotto nel Piemonte dal 2000 al 2010:\nDi seguito la tabella che riporta il PIL, prodotto in Piemonte ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nI prodotti agricoli coltivati sono cereali, patate, ortaggi, barbabietole da zucchero, frutta, pioppi e foraggio; nelle zone collinari \u00e8 molto accentuata la viticoltura. L'allevamento \u00e8 concentrato su bovini e suini.\nMolto sviluppate sono anche le industrie, soprattutto quella automobilistica con il gruppo FIAT e le aziende collegate. Di rilievo sono anche i settori chimico, alimentare (la regione \u00e8 la prima d'Italia per produzione di cioccolato), tessile e dell'abbigliamento. Tra le regioni italiane, il Piemonte \u00e8 quella che pi\u00f9 investe nell'industria elettronica, storicamente legata alla Olivetti di Ivrea. Nel settore terziario, assumono importanza le attivit\u00e0 bancarie ed assicurative, il commercio, l'editoria e il turismo alpino e lacustre.\nIn Piemonte pi\u00f9 della met\u00e0 della popolazione vive nella provincia di Torino, citt\u00e0 che sorge alla confluenza nel Po della Dora Riparia. \u00c8 stata proprio la disponibilit\u00e0 di acqua a favorire la nascita in passato delle prime industrie: infatti i mulini, le ferriere e le piccole officine artigiane funzionavano grazie all'acqua.\nLo sviluppo di Torino \u00e8 stato molto rapido dal 1945 in poi grazie alla presenza della FIAT che, nata sul finire dell'Ottocento, ha compiuto i maggiori progressi durante gli anni cinquanta quando entrarono in commercio le prime utilitarie. Torino non \u00e8 famosa solo per il settore automobilistico e le altre attivit\u00e0 collegate all'automobile (stabilimenti di pneumatici, industrie chimiche di vernici e di materie plastiche) ma anche per l'industria alimentare (sono molto conosciuti i Gianduiotti).\nLa concentrazione di tante attivit\u00e0 industriali ha determinato il verificarsi di una notevole congestione urbana, considerato anche il fatto che le colline arrivano fino ai margini della citt\u00e0 e le aziende sono quindi concentrate in uno spazio ristretto.\nA partire dal 1974 (anno in cui Torino tocc\u00f2 l'apice della sua ascesa demografica con abitanti) l'area torinese \u00e8 andata via via decongestionandosi anche grazie al decentramento industriale. La decongestione del comune di Torino, ha favorito i comuni dell'area urbana, la cui popolazione raggiunge oggi 2 milioni di abitanti circa.\nDa allora, per\u00f2, l'intero Piemonte \u00e8 andato incontro ad una crisi economica, in parte contenuta grazie al rilancio ottenuto dai XX Giochi olimpici invernali, che hanno dato a Torino uno slancio internazionale ed hanno aumentato i flussi turistici in citt\u00e0. L'immagine di Torino in Italia e nel mondo, in precedenza legata allo sviluppo industriale e in particolare al settore automotive, \u00e8 ora maggiormente connotata dal settore terziario con investimenti anche per cultura e turismo.\nNegli ultimi anni sono stati in crescita il livello di internazionalizzazione dell'economia e della societ\u00e0 piemontese. Il Piemonte ha indici superiori alla media italiana per quanto riguarda il commercio internazionale, l'attrattivit\u00e0 degli IDE, il numero di impiegati stranieri, la popolazione straniera e la formazione su tematiche internazionali; solo il turismo internazionale si colloca per ora poco sotto la media italiana, mentre appare in forte crescita il numero di studenti stranieri negli atenei piemontesi. Dal 2007 la Regione Piemonte, in accordo con Unioncamere Piemonte e con le rappresentanze delle categorie economiche, ha unificato gli organismi che si occupano di internazionalizzazione dell'economia piemontese nel Centro estero per l'internazionalizzazione.\nZone economiche.\nL'economia a nord del Po \u00e8 pi\u00f9 prospera di quella del Piemonte meridionale: Biella \u00e8 un importante centro italiano dell'industria laniera; Ivrea, con l'Olivetti, \u00e8 stata una citt\u00e0 importantissima per il settore tecnologico con la produzione di macchine da scrivere prima e \"personal computer\" in seguito; Vercelli \u00e8 sede del mercato europeo del riso insieme a Novara, citt\u00e0 che con le sue industrie alimentari, tessili, meccaniche e grafiche risente molto della vicinanza di Milano, da cui in effetti dista meno di 50 chilometri.\nAltre citt\u00e0 importanti sono Chivasso, situata fra le colline di Torino e quelle del Monferrato, che viene considerata la \"pompa\" delle risaie di Vercelli, di Novara e della Lomellina poich\u00e9 un impianto devia continuamente acqua dal Po nel canale Cavour; Stresa, celebre centro turistico sulla riva piemontese del Lago Maggiore; Pinerolo, citt\u00e0 della cavalleria e sede della prima Societ\u00e0 di Mutuo Soccorso d'Italia.\nNel Piemonte meridionale troviamo Cuneo, sul fiume Stura, che si trova al centro di importanti valli alpine; Asti, sul fiume Tanaro, \u00e8 favorita dalla sua posizione poich\u00e9 si trova sulla strada che collega Genova a Torino. La citt\u00e0 \u00e8 conosciuta in tutto il mondo per la produzione di rinomati vini (quali, ad esempio, il vino DOCG Asti spumante, conosciuto in tutto il mondo, o al Moscato d'Asti) e per essere al centro della regione geografica del Monferrato, per l'appunto uno dei pi\u00f9 importanti distretti vitivinicoli ed enogastronomici del mondo.\nMentre la parte occidentale della provincia di Cuneo ha un'economia che gravita molto attorno alla vicina Francia, la parte sud-orientale della stessa provincia ha strette relazioni economiche con l'area ligure, dove esporta soprattutto prodotti zootecnici, e con quella savonese in particolare, avendo la stessa la forte attrattiva del porto turistico e mercantile.\nA da Asti, sorge per gran parte sulla riva destra del fiume Tanaro, la citt\u00e0 di Alba, sita al centro delle Langhe, rinomata per i suoi tartufi ma anche per l'industria alberghiera e per essere un importante centro enogastronomico piemontese. Alba si distingue inoltre per essere la sede dell'importante industria dolciaria Ferrero, conosciuta in tutto il mondo per i suoi prodotti dolciari, in particolare la Nutella.\nMentre Asti sente molto l'attrazione di Torino, considerata la modesta distanza che la separa dal capoluogo regionale, Alessandria invece gravita maggiormente verso l'area genovese e milanese; anche qui prevale il commercio agricolo ma vi sono inoltre delle industrie, alcune delle quali molto caratteristiche come quelle di profumi e di cappelli.\nUn altro capitolo importante per l'economia piemontese \u00e8 il cioccolato. Nella regione sono prodotte tonnellate per un valore di 800 milioni di euro impiegando addetti. Le aree pi\u00f9 significative per la produzione di cioccolato sono quella di Novi Ligure dove hanno sede la Novi e la Pernigotti e quella cuneese dove si trovano la gi\u00e0 citata Ferrero e Venchi.\nLe centrali idroelettriche sono presenti nei pressi di Saluzzo, Borgo San Dalmazzo, Susa e Cuorgn\u00e8. L'energia termoelettrica viene invece prodotta vicino a Moncalieri, Orbassano, Alessandria, Trino e Chivasso. A Trecate, nel Novarese, si estrae petrolio e gas naturale: nel comune sono presenti raffinerie e impianti petrolchimici.\nL'industria siderurgica e metallurgica prevale a Novi Ligure, Fossano e Torino, quella meccanica a Villadossola, Omegna, Gozzano, Biella, Ivrea, Novara, Verrone, Vercelli, Casale Monferrato, Chivasso, Torino, Pinerolo, Asti, Savigliano, Fossano, Mondov\u00ec, Cuneo e nei pressi del Rocciamelone.\nInfrastrutture e trasporti.\nIl sistema infrastrutturale dei trasporti del Piemonte consiste in linee ferroviarie, aeroportuali, autostradali, stradali e lacustri.\nCultura.\nLingue e dialetti.\nIl Piemonte vanta una ricchezza linguistica invidiabile ma spesso non conosciuta. A parte l'italiano, che \u00e8 la lingua ufficiale oltre che la pi\u00f9 diffusa tra la popolazione dalla seconda met\u00e0 del Novecento, nel territorio sono riconosciute dalla regione con la legge regionale del 9 aprile 1990 ben cinque lingue storiche del Piemonte: il piemontese, costituito da una variet\u00e0 occidentale e una orientale molto simili tra loro, l'occitano parlato nelle vallate occitane di Cuneo, Val Pellice, Val Chisone e Germanasca e Alta Val Susa, il francoprovenzale parlato a Coazze, intorno alla citt\u00e0 di Susa, nelle valli di Lanzo, nella valle del Piantonetto, nell'alta valle Orco e in tutta la valle Soana; il francese, che non \u00e8 una lingua autoctona, ma ha un valore storico presso la comunit\u00e0 valdese, e in ultimo il walser, che resiste nei comuni di Macugnaga, Rimella, Alagna Valsesia e Formazza, ed era la lingua germanica dei coloni alemanni provenienti dal Canton Vallese.\nSecondo i linguisti mancano all'appello delle lingue riconosciute dalla Regione Piemonte altre due lingue: il ligure parlato nell'estremo sud-est del Piemonte, in Val Borbera e nei dintorni di Novi Ligure e Ovada, oltre che il ligure alpino dell'Alta Val-Tanaro (da Pievetta di Priola compresa) e di Briga Alta, e il lombardo occidentale, al cui tipo linguistico appartengono quasi tutte le variet\u00e0 gallo-italiche della Provincia di Novara (eccetto alcuni comuni sulla riva della Sesia) e tutte le variet\u00e0 romanze del Verbano-Cusio-Ossola.\nIl tortonese \u00e8 un dialetto di transizione che a partire dalla classificazione di Bernardino Biondelli di met\u00e0 dell'Ottocento viene assegnato all'emiliano, di cui costituirebbe l'estremit\u00e0 pi\u00f9 occidentale; se da un lato le classificazioni standard vedono il continuum dialettale emiliano estendersi in parte dell'Alessandrino fino al fiume Scrivia, in anni pi\u00f9 recenti \u00e8 stata oggetto di dibattito la posizione di questo dialetto rispetto al lombardo, con il quale condivide pure molti tratti (in ogni caso non \u00e8 considerato parte della lingua piemontese, nonostante la sua collocazione nel Piemonte amministrativo).\nQueste lingue, dopo anni di scarso interesse (se non di ostacolamento) proveniente dal mondo politico e culturale (a cui ha corrisposto un simmetrico ed ulteriore rafforzamento dell'italiano), sono dagli anni novanta destinatarie di alcuni progetti di valorizzazione su iniziativa di enti pubblici, associazioni e gruppi folcloristici.\nOccitano, francoprovenzale, francese e walser sono riconosciute come \"minoranze linguistiche\" e tutelate dalla legge statale n. 482/1999.\nIl piemontese, cos\u00ec come il ligure, il lombardo e l'emiliano, sono stati finora arbitrariamente esclusi da ogni forma di tutela da parte della legge 482/99. Tale legge, escludendo dette lingue dalle misure di protezione e servendosi delle autodichiarazioni delle giunte comunali per identificare le minoranze linguistiche, ha fatto s\u00ec che molti comuni piemontofoni delle basse valli cuneesi e pinerolesi si siano dichiarati occitani senza esserlo (nessuna prova precedente alla legge del 1999). Analogamente alcuni comuni della Valsusa, della Val Sangone, del Canavese e perfino il comune di pianura di Castagnole Piemonte si sono dichiarati parte delle Valli arpitane piemontesi, di lingua franco-provenzale, e un caso analogo vale per molti comuni dichiaratisi walser nelle province di Vercelli e VCO. Numerosi linguisti hanno sollevato il caso, tra tutti Tullio Telmon, Fiorenzo Toso e Riccardo Regis. Fiorenzo Toso in particolare ha sottolineato che se non ci fossero state esclusioni clamorose dalle misure di tutela, e se fosse stato scelto un procedimento diverso per l'individuazione delle minoranze, basato sui numerosi studi compiuti gi\u00e0 prima della legge, non si sarebbe creata tale controversia.\nA causa dell'insediamento di coloni piemontesi in epoca medievale, \u00e8 stato determinante il ruolo della lingua piemontese nella nascita dei dialetti gallo-italici di Basilicata (ancora oggi parlati a Potenza, Picerno, Tito, Vaglio e in altri comuni della valle del Noce), e dei dialetti gallo-italici della Sicilia (parlati ad Aidone, Piazza Armerina, Nicosia, San Fratello e altri piccoli centri della Sicilia centro-orientale).\nSchema della variet\u00e0 linguistica del Piemonte amministrativo.\nLe lingue e le variet\u00e0 dialettali parlate in Piemonte appartengono a tre diversi gruppi della famiglia romanza. Il walser \u00e8 un idioma appartenente al gruppo germanico.\nDeterminante \u00e8 stato il ruolo delle lingue piemontesi nella formazione in epoca medievale dei cosiddetti dialetti gallo-italici di Basilicata (Potenza, Picerno, Tito, ecc.), e dei cosiddetti dialetti gallo-italici (o altoitaliani) della Sicilia (Aidone, Piazza Armerina, Nicosia, San Fratello ecc.).\nCucina.\nIl ministero delle Politiche agricole e alimentari, in collaborazione con la regione Piemonte, ha riconosciuto 342 prodotti piemontesi come \"tradizionali\" nella sua Ventesima revisione dell'elenco dei prodotti agroalimentari tradizionali. Il Piemonte \u00e8 sesta regione d'Italia per numero di prodotti dietro a Campania, Toscana, Lazio, Emilia-Romagna e Veneto.\nInoltre \u00e8 terra di numerose specialit\u00e0 culinarie per le quali si pu\u00f2 effettivamente parlare di cucina piemontese.\nVini tipici.\nBarolo, Barbaresco, Barbera, Asti spumante, Grignolino, Dolcetto, Erbaluce di Caluso, Gattinara sono tra i pi\u00f9 noti, ormai presenti nelle maggiori aste internazionali. Nella regione si contano 45 marchi DOC e 9 DOCG. Accanto a questa produzione di fama mondiale, la Regione presenta inoltre una quantit\u00e0 di vitigni particolari legati alle specificit\u00e0 geoclimatiche del territorio come, a solo titolo di esempio i vini di montagna prodotti nell'Eporediese e in Val di Susa. Molto diffusa \u00e8 anche la coltivazione del Nebbiolo, soprattutto nella parte orientale della regione. Dal 1974, nel Roero, nelle cantine dei Poderi Gagliardo si produce il Fallegro, un bianco ricavato dall'uva favorita.\nProprio in Piemonte venne fondata nel 1891 la Cantina sociale cooperativa intercomunale di Oleggio, la prima cantina sociale in Italia.\nTurismo.\nA partire dal 2000, l'andamento del turismo in Piemonte ha fatto registrare incrementi positivi costanti, con un'accelerazione maggiore a partire dal 2005, anno pre-olimpico. L'offerta ricettiva \u00e8 aumentata di ben l'89,07% in 11 anni (2000-2011) e del 3,14% soltanto nell'ultimo anno (2011 vs 2010); ci\u00f2 si traduce in 5.292 esercizi ricettivi e in 185.754 posti letto complessivi. Gli arrivi totali in Piemonte - italiani e stranieri - superano nel 2011 quota 4 milioni e 200\u00a0mila (+67,7% sul 2000, +3,92 sul 2010), mentre le presenze (pernottamenti) sfiorano i 13 milioni (+58,7% sul 2000, +3,88% sul 2010). Arrivi e presenze confermano quindi il 'prodotto Piemonte', che registra incrementi per quasi tutti i mesi dell'anno, ma in particolare in giugno e settembre, segnale di una crescente destagionalizzazione dei flussi. La ripartizione delle presenze fra mercato Italia ed Estero nel 2011 rimane invariata: 66% mercato domestico (soprattutto da Lombardia, Liguria, Lazio, Veneto ed Emilia-Romagna), 34% mercato estero (al primo posto la Germania, seguita da BeNeLux, Francia e Svizzera).\nLa guida \"Best in Travel\" di Lonely Planet ha eletto il Piemonte come la migliore regione al mondo da visitare nel 2019. In precedenza, la stessa guida aveva gi\u00e0 incluso la regione subalpina tra le dieci migliori destinazioni europee del 2015.\nNel 2021 il Piemonte ha vinto il premio \"Italia Destinazione Digitale\" relativamente alla classifica delle recensioni online attinenti all'offerta enogastronomica, piazzandosi inoltre al terzo posto della graduatoria concernente la reputazione complessiva.\nPaesaggi e patrimonio artistico-culturale.\nIl Piemonte offre svariate possibilit\u00e0 di intrattenimenti, essendo le sue terre ricche di risorse naturali e paesaggistiche.\nUn posto di rilievo \u00e8 occupato dal patrimonio artistico-culturale condiviso da citt\u00e0 e paesi ricchi di testimonianze di differenti periodi storici: dal romanico, al gotico, al neoclassico fino al barocco e all'arte contemporanea. Un paesaggio che si caratterizza per i palazzi barocchi, le Residenze Reali, le chiese, i castelli, le citt\u00e0 termali (Vinadio, Acqui Terme, Lurisia o Agliano Terme per citarne alcune) e mete del turismo religioso (tra cui spiccano il Santuario di Oropa, il Santuario di Belmonte, la Basilica di Superga, il Sacro Monte di Varallo e la Casa di Giovanni Bosco) che sono parte di una molteplicit\u00e0 di itinerari di carattere storico e ambientale, tra paesaggi collinari, montani e di pianura. Di particolare interesse il paesaggio coltivato a vigneto di Langhe, Roero e Monferrato. Il Piemonte \u00e8 considerato la regione alpina per eccellenza, del resto il suo stesso nome, \"ai piedi del monte\", richiama immagini suggestive di cime perennemente innevate e massicci tra i pi\u00f9 alti d'Europa come il Monte Rosa, gi\u00e0 citato da Leonardo da Vinci, ed il Monviso da cui sgorgano le acque del Po.\nIl 14 marzo 2019 la Regione ha ricevuto l'encomio della commissione esaminatrice del \"Premio nazionale del paesaggio\" come riconoscimento per il progetto regionale di recupero delle terre marginali.\nAgriturismi, enoteche, carni e formaggi.\nIn merito all'offerta turistica relativa al settore agroalimentare, il Piemonte si distingue tra le regioni italiane in quanto diffusissimi sono gli agriturismo e le strutture che offrono specialit\u00e0 casalinghe della tradizione piemontese, nonch\u00e9 rinomati vini caratterizzati dai marchi DOC (45) e DOCG (9), che presentano un forte legame con le terre di produzione. I vini piemontesi si possono degustare direttamente dai produttori (nelle 13 Enoteche Regionali, nelle oltre 30 Botteghe e Cantine del Vino), nelle cantine o nelle vinerie e \u201cwine bar\u201d disseminati su tutto il territorio. Di particolare rilevanza sono inoltre le Cattedrali sotterranee, veri e propri esempi di ingegneria enologica. Nell'offerta turistica sono inoltre compresi i prodotti PAT, DOP e IGP delle campagne: dalle verdure alla frutta, passando attraverso alcune fra le carni pi\u00f9 ricercate e pregiate al mondo, come la razza bovina piemontese, autoctona e di antica formazione, contribuendo a scrivere la storia della societ\u00e0 contadina in Piemonte. Di notevole interesse sono anche i formaggi, che si fregiano di ben 9 DOP (tra cui Robiola di Roccaverano, Castelmagno e Raschera, per citarne alcuni tra i pi\u00f9 conosciuti), i salumi, gli insaccati e i risi. Immancabile nel men\u00f9 turistico, il famoso Tartufo d'Alba, oggetto dell'annuale Fiera e Asta Mondiale tra ottobre e novembre.\nScuola di Cucina e Universit\u00e0 del Gusto.\nInoltre la regione vanta due tra le pi\u00f9 conosciute istituzioni italiane in campo alimentare, la Scuola di Cucina ICIF - Istituto Culinario Italiano per Stranieri che nel 1997 ha inaugurato la propria sede nel Castello medievale di Costigliole d'Asti, e L'Universit\u00e0 degli Studi di Scienze Gastronomiche meglio nota come \"Universit\u00e0 del Gusto\" a Pollenzo, fondata da Slow Food, la cui filosofia \u00e8 basata sulla tutela e sulla diffusione dei prodotti di alta qualit\u00e0. \u00c8 frequentata da studenti di diverse nazionalit\u00e0 che ambiscono a divenire chef e attrae turisti da tutto il mondo. La fama di questo istituto si \u00e8 accresciuta a livello internazionale negli ultimi anni grazie anche alla promozione e al successo ottenuto in iniziative come il Salone internazionale del gusto di Torino o la rassegna internazionale dei formaggi \u201cCheese\u201d a Bra.\nManifestazioni popolari.\nIl Piemonte ha un'importante tradizione per quanto riguarda il folklore popolare: feste paesane, sagre, palii, manifestazioni enogastronomiche e rievocazioni storiche, le danze occitane, vari tipi di danza popolare come gli Spadonari di Venaus e Giaglione in Val di Susa o il Bal do sabre di Bagnasco e Fenestrelle sono solo alcuni aspetti della variegata gamma di eventi nelle province piemontesi.\nTalvolta trattasi di veri intrecci enogastronomici e culturali, come, per citarne alcuni, il Carnevale di Ivrea, il Palio di Asti, il Festival delle sagre astigiane, la Sagra dell'Uva di Caluso, l'Assedio di Canelli e tanti altri della medesima rilevanza a livello nazionale ed internazionale.\nSci e turismo alpino.\nDal punto di vista del turismo alpino, la Regione Piemonte si distingue per grandi numeri: 53 stazioni sciistiche, 14 snowpark, 300 impianti di risalita, per un totale di oltre 1.300\u00a0km di piste, conosciute a livello internazionale, dove \u00e8 possibile praticare non solo sci alpino, ma anche sci di fondo, tavola e slittino. Tra le localit\u00e0 rese celebri dai XX Giochi olimpici invernali di Torino 2006, spiccano la Valle di Susa con Sestriere (dove dal 1967 si svolgono le gare di Coppa del Mondo di sci alpino e che nel 1997 \u00e8 stata sede dei Mondiali di sci alpino), Sauze d'Oulx e Bardonecchia, prediletta dagli amanti dello snowboard. Accanto ad esse, Cesana Torinese, Pragelato, Sampeyre (la patria dello sci di fondo), Limone Piemonte e, sempre nel cuneese, il comprensorio Mondol\u00e8 Ski (Artesina, Prato Nevoso, Frabosa Soprana) Tra i laghi del nord Piemonte si scia a Macugnaga, sui pendii del Monte Rosa e del Mottarone, caratterizzati da piste panoramiche sui grandi laghi prealpini (Lago Maggiore, Lago d'Orta), in Valsesia ad Alagna e sull'Alpe di Mera, e in Ossola settentrionale a San Domenico di Varzo. Ultimamente la tendenza \u00e8 quella di unire alla vacanza sciistica il benessere e la rigenerazione di corpo e mente, in strutture d'atmosfera collocate in zone ad elevata valenza naturalistica e paesaggistica.\nTurismo sui laghi.\nUltimo, ma non meno diffuso, \u00e8 il turismo incentrato sulla valorizzazione dei , primo fra tutti il Lago Maggiore, destinazione ambita per la ricca vegetazione dei giardini botanici, per i tesori artistici e naturali delle montagne circostanti e per un vero gioiello naturale costituito dalle Isole Borromee, visitate annualmente da migliaia di turisti. Da non dimenticare anche il lago d'Orta con l'isola di San Giulio, il lago di Mergozzo e i laghi di Avigliana, per chi \u00e8 in cerca di luoghi insoliti e affascinanti.\nLuoghi di interesse storico e culturale.\nIl Piemonte offre uno straordinario patrimonio di storia, cultura, arte, leggenda e tradizioni, diffuso in citt\u00e0, paesi, abbazie, castelli, ricetti e fortificazioni secolari. Gli innumerevoli beni architettonici, testimoni dell'epoca romana, romanica, barocca, liberty, art nouveau e contemporanea, si alternano a oltre 150 musei di rilevanza spesso internazionale.\nTorino.\nTorino presenta un'offerta culturale in continua crescita e basata su musei di rilevanza internazionale: Museo Egizio di Torino, Museo Nazionale del Cinema, Galleria civica d'arte moderna e contemporanea, Museo nazionale dell'automobile, i Musei Reali (comprendenti Palazzo Reale di Torino, Armeria Reale, Biblioteca Reale, Galleria Sabauda, Museo di antichit\u00e0), Museo civico d'arte antica, Museo delle arti decorative - Fondazione Pietro Accorsi, Museo nazionale del Risorgimento italiano e molti altri.. Se Torino \u00e8 riconosciuta come la capitale del Liberty, molto apprezzata dai turisti \u00e8 anche la sua veste architettonica barocca, punto di congiunzione tra l'architettura italiana e quella francese.\nSiti del patrimonio mondiale UNESCO.\nIn Piemonte si trovano cinque siti iscritti dall'UNESCO nella Lista del Patrimonio dell'Umanit\u00e0. Si tratta delle Residenze Sabaude, inserite nel 1997, delle colline del Po inserito nel 2016, dei Sacri Monti, inseriti nel 2003, dei Siti palafitticoli preistorici attorno alle Alpi (sito transfrontaliero compreso in diversi paesi europei e presente in Piemonte con le localit\u00e0 di Azeglio e Mercurago), inseriti nel 2011, delle zone vitivinicole di Langhe-Roero e Monferrato, iscritte nel 2014, e di Ivrea - Citt\u00e0 industriale del XX secolo, entrata a far parte della lista nel 2018.\nLa \"Corona di Delizie\" delle Residenze Reali e i Borghi storici.\nMeritevoli di nota gli itinerari delle quindici Residenze Sabaude del Piemonte, denominati \"Corona di Delizie\", con Palazzo Reale, Palazzo Madama, Palazzo Carignano, Castello del Valentino, Villa della Regina, Reggia di Venaria Reale, Borgo Castello nel parco de La Mandria, Castello di Rivoli, Palazzina di caccia di Stupinigi, Castello di Moncalieri, Castello Reale di Racconigi, Castello di Pollenzo, Castello ducale di Agli\u00e8, Castello di Govone, Reggia di Valcasotto. \nAltri itinerari caratteristici sono i tredici Borghi Storici del Piemonte (Bergolo, Candelo, Chianale, Cortemilia, Garessio, Levice, Macugnaga, Mombaldone, Neive, Orta San Giulio, Ostana, Saluzzo, Usseaux).\nLuoghi della Spiritualit\u00e0: Via Francigena, Sacri Monti e romanico.\nDi grande fascino i Luoghi della Spiritualit\u00e0, come l'Abbazia di Vezzolano o la Via Francigena che percorre la Val di Susa (lungo la quale si collocano numerosi castelli e monumenti di arte sacra come la Sacra di San Michele - monumento simbolo della Regione Piemonte-, le Abbazie della Novalesa, di San Giusto di Susa, di Sant'Antonio di Ranverso, le antiche certose come Montebenedetto e un patrimonio diffuso di cappelle affrescate) o ancora i sette Sacri Monti piemontesi, patrimonio dell'umanit\u00e0 UNESCO: Belmonte, Crea, Domodossola, Ghiffa, Oropa con il suo maestoso santuario, Orta e Varallo). L'esteso territorio collinare dell'alto e basso Monferrato \u00e8 punteggiato da castelli medievali che si ergono tra i vigneti, mentre le Langhe, tra vini pregiati e specialit\u00e0 eno-gastronomiche, richiamano i grandi scrittori del Novecento (Cesare Pavese a Santo Stefano Belbo, Beppe Fenoglio tra Alba, Murazzano e Bossolasco, Giovanni Arpino a Bra). Un itinerario romanico non pu\u00f2 prescindere da una visita alle abbazie di Staffarda, di Santa Giustina, dei Santi Nazario e Celso e alla basilica di Sant'Andrea.\nSport.\nLo sport in Piemonte, fatta eccezione per il calcio, si \u00e8 sviluppato a un certo livello solo dal secondo dopoguerra in poi. A livello sportivo le societ\u00e0 piemontesi si sono distinte in tempi recenti nel calcio, soprattutto con la e il , nonch\u00e9 con altre squadre minori come il Novara Calcio, l'Alessandria Calcio 1912, il Casale FBC, la Pro Vercelli 1892 e il Calcio Cuneo 1905; nella pallavolo con la squadra di Cuneo Piemonte Volley (maschile) e di Novara AGIL Volley (femminile); nella pallacanestro con l'Auxilium Pallacanestro Torino, la Pallacanestro Biella e la Junior Libertas Pallacanestro di Casale Monferrato; nell'hockey su ghiaccio con l'Hockey Club Torino Bulls 2011 e l'Hockey Club Valpellice; nel rugby con l'Alessandria Rugby.\nNel 2003 la selezione calcistica piemontese vinse la UEFA Regions' Cup.\nDiffuso \u00e8 lo sci alpino su tutte le Alpi Piemontesi, dalle Alpi Marittime, alle Alpi Cozie, alle Alpi Pennine con importanti stazioni sciistiche come Limone Piemonte, Prato Nevoso, Argentera, Crissolo, Sestriere, Bardonecchia, Alagna Valsesia, Macugnaga, Alpe Devero, Val Formazza. Bardonecchia, Sestriere e Torino sono state sedi dei XX Giochi olimpici invernali nel 2006.\nA Ivrea si svolgono le tappe dei campionati di canoa italiani e internazionali, come 2016 ICF Canoe Slalom World Cup 1\u201d, la prima tappa della Coppa del Mondo di Canoa Slalom 2016 e i Campionati Mondiali di canoa slalom junior e under 23 del 2018.\nTra gli atleti di successo si ricordano i ciclisti Fausto Coppi e Costante Girardengo, la fondista Stefania Belmondo, lo sciatore Piero Gros, i calciatori Gianni Rivera e Sandro Mazzola, il canoista Giovanni De Gennaro etc.\nNel 2021 \"ACES Europe\" ha conferito al Piemonte il titolo di \"Regione europea dello sport\" per l'anno 2022.\nFesta del Piemonte.\nOrmai dal lontano 1967, ogni terza domenica di luglio, si celebra la Festa del Piemonte, facendola coincidere con la commemorazione della storica Battaglia dell'Assietta. In questo giorno, migliaia di persone, oltre ai sindaci di Val di Susa e Val Chisone, salgono fino ai 2566 metri del colle dell'Assietta, dandosi appuntamento per celebrare la \"Festa d\u00ebl Piemont\".\nLa Festa solitamente si svolge con due giorni di rievocazione storica, della quale sono parte essenziale i figuranti del Gruppo storico Pietro Micca di Torino con le loro divise di soldati sabaudi del XVIII secolo.\nLa rievocazione inizia il sabato sera con la distribuzione del rancio serale e la fiaccolata successiva, accompagnata da musiche, danze e canti popolari. Alla domenica mattina, la giornata inizia con l'alzabandiera e la Messa al campo (celebrata in piemontese). Successivamente, verso le undici del mattino, avviene la rappresentazione della battaglia, con il rullare di tamburi, il tiro dei cannoni, e gli ordini secchi impartiti per entrambi gli eserciti in francese. I figuranti, con le divise militari sia francesi che piemontesi dell'epoca, avanzano in due schiere contrapposte, rievocando il momento in cui, alle 10 del mattino del 19 luglio 1747, con un impeto imprevisto, i francesi iniziarono l'avanzata.\nA presidiare la zona Carlo Emanuele III aveva disposto 13 battaglioni formati da truppe sabaude e austriache al comando del generale Giovanni Battista Cacherano di Bricherasio e le trincee erano state costruite in modo da permettere una difesa a 360 gradi. In appoggio all'esercito piemontese vi erano anche gruppi organizzati di combattenti valdesi, abituati gi\u00e0 a compiere con successo atti di guerriglia nelle valli che conoscevano molto bene. I piemontesi lasciarono avvicinare il nemico e appena gli avversari furono a tiro, aprirono contro di loro un violento fuoco di sbarramento. In quei quattrocento metri di distanza da percorrere per raggiungere la vetta, sul campo morirono quasi cinquemila soldati francesi e duecento austro-piemontesi.\nFinita la rappresentazione della battaglia, vi \u00e8 la distribuzione della polenta per tutti, cotta nelle cucine da campo degli Alpini. La festa prosegue sino al tramonto, con nuove musiche, danze e canti, sia piemontesi che occitani."}
{"id": "267200", "revid": "729019", "url": "https://it.wikipedia.org/wiki?curid=267200", "title": "Gerstleyite", "text": "La gerstleyite \u00e8 un minerale."}
{"id": "267202", "revid": "121400869", "url": "https://it.wikipedia.org/wiki?curid=267202", "title": "Kermesite", "text": "La kermesite \u00e8 un minerale, solfuro di antimonio.\nDeriva dal persiano \"kurmizq\" = cremisi (nella chimica antica era il rosso amorfo del solfuro di antimonio ottenuto con triossido di diantimonio).\nDescritta nel 1843 da Albert Chapman (Mackay, Queensland nel 1912 - 20 luglio 1996), collezionista australiano di minerali.\nAbito cristallino.\nCristalli aghiformi, fibrosi o radiali, o in patine o in aggreggati raggiati.\nOrigine e giacitura.\nLa genesi \u00e8 idrotermale o secondaria.\nIl minerale si trova nella zona superficiale delle miniere di antimonio come minerale di risultante dalla parziale ossidazione dell'antimonite.\nForma in cui si presenta in natura.\nSi presenta in cristalli, aggregati fibrosi e aciculari, patine, incrostazioni.\nCaratteri chimici.\nAl cannello, sul carbone si ricopre di Sb2O3; solubile in HNO3.\nIl minerale \u00e8 solubile in acqua regia.\nIl peso molecolare \u00e8 323,63 grammomolecole.\nIndice fermioni: 0,0015099577\nIndice bosoni 0,9984900423\nIndici di fotoelettricit\u00e0:\nGRapi: 0 (non radioattivo)."}
{"id": "267203", "revid": "72396", "url": "https://it.wikipedia.org/wiki?curid=267203", "title": "Sarabauite", "text": "La sarabauite \u00e8 un minerale."}
{"id": "267204", "revid": "1543377", "url": "https://it.wikipedia.org/wiki?curid=267204", "title": "Unbundling local loop", "text": "Con Unbundling Local Loop (traducibile come \"accesso disaggregato alla rete locale\"), sigla ULL, si indica la possibilit\u00e0 che hanno i nuovi operatori telefonici, da quando \u00e8 stato liberalizzato il mercato delle telecomunicazioni, di usufruire delle infrastrutture di propriet\u00e0 di un altro operatore (nel caso di Telecom Italia l'ultimo miglio in rame) per offrire ai clienti servizi propri dietro pagamento di un canone all'operatore proprietario delle infrastrutture.\nULL nel mondo.\nItalia.\nSebbene in Italia i cavi telefonici siano per la maggior parte di propriet\u00e0 di un singolo operatore telefonico (Telecom Italia Rete), essi possono essere utilizzati per fornire servizi anche da altri operatori, dietro pagamento di una quota per il noleggio dei cavi stessi.\nDal 2008 \u00e8 la struttura Open Access di Telecom Italia che si occupa delle attivit\u00e0 di sviluppo e manutenzione delle infrastrutture tecnologiche della rete di accesso e fornisce i servizi di accesso e di manutenzione tecnica alla Direzione Commerciale Retail di Telecom Italia, gerarchicamente separata da Open Access.\nPer quanto riguarda gli stessi servizi e le stesse attivit\u00e0, ma rivolte ad altri operatori, \u00e8 la struttura National Wholesale Services di Telecom Italia a essere deputata a tale ruolo.\nIl codice comportamentale interno di Telecom Italia prevede uno specifico divieto di trasferimento dei dati degli utenti in ULL alla Direzione Commerciale Retail per finalit\u00e0 commerciali.\nQuando si effettua l'ULL, i cavi presi a \"noleggio\" vengono disconnessi dalle apparecchiature dell'operatore proprietario e connessi a quelle del nuovo operatore, che diventa in tutto e per tutto responsabile per i servizi di telefonia resi al cliente.\nL'ULL \u00e8 anche noto come \"liberalizzazione dell'ultimo chilometro\" (o \"liberalizzazione dell'ultimo miglio\"), intendendo simbolicamente come ultimo chilometro di cavo telefonico quello che dalla centrale telefonica arriva direttamente in casa del cliente cio\u00e8 la parte di rete nota come \"rete di accesso\".\nSi divide in \"full unbundling\" e \"shared access\".\nAderire all'ULL \"full\" significa cambiare gestore di telefonia fissa, e quindi rompere il contratto con l'operatore precedente (generalmente Telecom Italia).\nViceversa, con la scelta tecnologica dello \"Shared Access\" \u00e8 possibile mantenere il contratto \"fisso\" con l'operatore dominante (incumbent) Telecom Italia e avere un contratto di connessione diretta del servizio ADSL con altro operatore.\nIn sostanza, il doppino viene noleggiato solamente per una porzione di banda a un operatore diverso senza dover abbandonare l'operatore preesistente.\nIl servizio fornito in ULL \u00e8 incompatibile con i servizi di selezione dell'operatore (\"carrier selection\") e preselezione dell'operatore (\"carrier pre-selection\") e con i servizi di connessione internet tramite modem tradizionale (dial-up) e modem ADSL forniti da operatori diversi da quello prescelto. Questo perch\u00e9 la normativa vigente ha lasciato la facolt\u00e0 di poter attivare un servizio in CS o in CPS solo all'operatore Telecom Italia in quanto ex monopolista.\nI clienti in ULL hanno accesso ai numeri speciali di emergenza (112, 113, 115, 118), ma non a una vasta serie di numeri speciali classici dell'avantielenco delle Pagine Bianche. Il motivo risiede semplicemente nell'assenza di accordi commerciali tra l'operatore telefonico che gestisce l'accesso in ULL e l'operatore proprietario dell'arco di numerazione non raggiungibile.\nTramite l'unbundling, l'operatore connette i doppini di propriet\u00e0 Telecom alla propria centrale telefonica e ai propri DSLAM per fornire ADSL. Tipicamente, la centrale \u00e8 la stessa di Telecom, ma all'interno vengono poste le attrezzature del singolo gestore in una sala chiamata OLO (Other Licensed Operators). In altri casi oltre all'affitto dell'ultimo miglio della rete vengono presi in affitto anche gli apparati di rete di Telecom.\nOperatori telefonici con rete ULL.\nIn caso di guasto della rete telefonica o di allaccio di nuove utenze alla rete, tali operatori possono rivolgersi alla struttura NWS di cui sopra o provvedere direttamente essi stessi all'esecuzione dei servizi di manutenzione o di accesso.\nTelecom Italia ha affidato lo svolgimento di questi servizi su linee ULL e Shared Access principalmente a Sirti e Sielte, ma anche (in ordine di importanza) a Site, Ceit Impianti, Valtellina e Alpitel.\nFonte: AGCM\nRegno Unito.\nAl 14 gennaio 2006, 210.000 utenze telefoniche sono stati staccate da BT e collegate direttamente alla rete urbana. Ofcom prevede che 1 milione di doppini saranno distaccati entro giugno 2006. Comunque, come riportato da The Register, al 15 giugno 2006, ne risultano solo 500.000, ma aumentano nell'ordine di 20.000 a settimana. Ofcom ha annunciato che a novembre 2006, 1 milione di utenze sono state distaccate .\nA giugno 2006, AOL UK ha distaccato 100.000 linee tramite un investimento di \u00a3120 milioni, facendo di AOL UK stessa il pi\u00f9 grande singolo operatore ULL nel mercato del Regno Unito.\nIl 10 ottobre 2006, Carphone Warehouse annunci\u00f2 l'acquisto di AOL UK per \u00a3 370 milioni.\nQuesto fa di Carphone Warehouse il terzo provider di banda larga e il pi\u00f9 grande operatore ULL con pi\u00f9 di 150.000 clienti in ULL.\nLo stato attuale dell'ULL nel Regno Unito si pu\u00f2 trovare su www.samknows.com"}
{"id": "267205", "revid": "287204", "url": "https://it.wikipedia.org/wiki?curid=267205", "title": "Cetineite", "text": "La cetineite \u00e8 un minerale."}
{"id": "267207", "revid": "1776051", "url": "https://it.wikipedia.org/wiki?curid=267207", "title": "Viaeneite", "text": "La viaeneite \u00e8 un minerale."}
{"id": "267209", "revid": "1442080", "url": "https://it.wikipedia.org/wiki?curid=267209", "title": "Bazhenovite", "text": "La bazhenovite \u00e8 un minerale."}
{"id": "267210", "revid": "287204", "url": "https://it.wikipedia.org/wiki?curid=267210", "title": "Iltisite", "text": "Liltisite \u00e8 un minerale, ha relazioni polimorfiche con la capgaronnite.\nEtimologia.\nIl nome \u00e8 in onore del collezionista di minerali Antoine Iltis."}
{"id": "267211", "revid": "767487", "url": "https://it.wikipedia.org/wiki?curid=267211", "title": "Capgaronnite", "text": "La capgaronnite \u00e8 un minerale."}
{"id": "267212", "revid": "16953", "url": "https://it.wikipedia.org/wiki?curid=267212", "title": "Albero dei tulipani", "text": ""}
{"id": "267213", "revid": "1442080", "url": "https://it.wikipedia.org/wiki?curid=267213", "title": "Perroudite", "text": "La perroudite \u00e8 un minerale."}
{"id": "267214", "revid": "1543377", "url": "https://it.wikipedia.org/wiki?curid=267214", "title": "Kenhsuite", "text": "La kenhsuite \u00e8 un minerale, polimorfica con corderoite e lavrentievite.\nEtimologia.\nil nome \u00e8 in onore del geologo e professore emerito svizzero Kenneth Jinghwa Hsu (1929- )."}
{"id": "267215", "revid": "729019", "url": "https://it.wikipedia.org/wiki?curid=267215", "title": "Corderoite", "text": "La Corderoite \u00e8 un minerale estremamente raro di mercurio solfurico cloridico con la formula Hg3S2Cl2."}
{"id": "267216", "revid": "547992", "url": "https://it.wikipedia.org/wiki?curid=267216", "title": "Governo Ricasoli II", "text": "Il Governo Ricasoli II \u00e8 stato in carica dal 20 giugno 1866 al 10 aprile 1867 per un totale di 294 giorni, ovvero 9 mesi e 21 giorni. All'epoca la capitale del Regno era a Firenze.\nMinisteri.\nGuerra.\nM"}
{"id": "267217", "revid": "1442080", "url": "https://it.wikipedia.org/wiki?curid=267217", "title": "Grechishchevite", "text": "La grechishchevite \u00e8 un minerale."}
{"id": "267218", "revid": "984922", "url": "https://it.wikipedia.org/wiki?curid=267218", "title": "Radtkeite", "text": "La radtkeite \u00e8 un minerale."}
{"id": "267219", "revid": "729019", "url": "https://it.wikipedia.org/wiki?curid=267219", "title": "Lavrentievite", "text": "La lavrentievite \u00e8 un minerale. Forma una serie con l'arzakite."}
{"id": "267220", "revid": "767487", "url": "https://it.wikipedia.org/wiki?curid=267220", "title": "Arzakite", "text": "L'arzakite \u00e8 un minerale il cui nome deriva dalla localit\u00e0 di Arzak nella repubblica di Tuva nella Siberia centro-orientale. La specie non \u00e8 riconosciuta dall'IMA perch\u00e9 la descrizione \u00e8 stata pubblicata prima della sua approvazione.\nOrigine e giacitura.\nL'arzakite si forma nelle zone di ossidazione dei giacimenti di mercurio.\nForma in cui si presenta in natura.\nL'arzakite si presenta in masse granulari."}
{"id": "267221", "revid": "1776051", "url": "https://it.wikipedia.org/wiki?curid=267221", "title": "Kolarite", "text": "La kolarite \u00e8 un minerale."}
{"id": "267222", "revid": "583334", "url": "https://it.wikipedia.org/wiki?curid=267222", "title": "Telecinco", "text": "Telecinco \u00e8 un canale televisivo privato (gestito dalla Mediaset Espa\u00f1a Comunicaci\u00f3n, societ\u00e0 del Gruppo Mediaset), una delle prime TV spagnole per ascolti (insieme a La 1 ed Antena 3). Ha sede a Madrid, nel distretto di Fuencarral.\nStoria.\nTelecinco nasce nel 1989, ma inizia a trasmettere il 3 marzo 1990 con un gal\u00e0 d'inaugurazione condotto da Miguel Bos\u00e9 e Victoria Abril, seguito dal film \"Indiana Jones e i predatori dell'arca perduta\" e un incontro di boxe.\nLa nascita del canale \u00e8 dovuta all'apertura del mercato televisivo nazionale voluta dal premier socialista Felipe Gonz\u00e1lez, che mette a disposizione tre licenze. La gara vide al primo posto Telecinco, creata per opera della Fininvest di Silvio Berlusconi, che le d\u00e0 inizialmente un logo molto simile a quello di Canale 5, con la sola differenza che il fiore \u00e8 spostato pi\u00f9 in basso, e la testa del biscione \u00e8 sostituita dalla parola \u00abTELE\u00bb.\nBerlusconi ne ricopre la carica di vicepresidente, fornisce format italiani e stranieri di successo e sceglie come primo direttore Valeriu Lazarov. Telecinco \u00e8 un canale generalista che offre diversi tipi di programmi: (film, telefilm, talk show, variet\u00e0, quiz, reality show, talent show, informazione e sport).\nA differenza degli altri due tentativi di Berlusconi di portare il modello Canale 5 all'estero (La Cinq in Francia e Tele 5 in Germania), Telecinco sopravvive nonostante una crisi nel 1993, che influisce negativamente sul canale per molto tempo. Lo stesso anno il canale ospita, in vista delle elezioni politiche, il secondo faccia a faccia nella storia della televisione spagnola, tra il premier socialista Felipe Gonz\u00e1lez e lo sfidante del Partito Popolare Jos\u00e9 Mar\u00eda Aznar.\nNel 1997 Telecinco rinnova la sua immagine e cambia logo: Angel Lu\u00eds Sanchez disegna un \"5\" stilizzato ispirato alla forma dell'occhio umano con una sfera al centro, il cui colore dal 2002 cambia ogni giorno della settimana, e che sar\u00e0 leggermente modificato nel 2008.\nDal 2002 Mediaset diventa proprietaria di maggioranza assoluta del canale (52%) grazie a una legge del premier spagnolo di centro-destra Jos\u00e9 Mar\u00eda Aznar che consente agli stranieri il possesso della maggioranza assoluta o anche della totalit\u00e0 di un canale televisivo spagnolo. In seguito a ci\u00f2 la rete diventa parte integrante del gruppo milanese insieme a tutte le sue aziende interne (prima Telecinco era slegata da Mediaset); Dal 24 giugno 2004 il canale \u00e8 quotato alla Borsa di Madrid e pochissimo tempo dopo entra nel paniere dell'Ibex 35, i titoli pi\u00f9 importanti della borsa spagnola.\nLa concessionaria pubblicitaria del canale \u00e8 Publiespa\u00f1a, corrispettivo spagnolo di Publitalia '80, azienda interna leader nella raccolta pubblicitaria in Spagna, mentre le notizie sono curate dall'agenzia ATLAS.\nLa leadership \u00e8 confermata anche dagli ottimi risultati di Fernando Alonso in Formula 1, evento di cui il canale ha i diritti dal 2004 al 2008 insieme alla GP2. Inoltre trasmise eventi legati in qualche modo al pilota iridato, ma gli ascolti, anche con l'avvento del digitale terrestre, iniziano a calare, con una media a fine 2016 del 13,4% di ascolti giornalieri.\nLa rete dal 2009 passa al supporto delle nuove tecnologie come HD e 16:9.\nDal 2010 Telecinco \u00e8 visibile solo tramite il digitale terrestre o il satellite (in Spagna il segnale televisivo analogico \u00e8 stato spento definitivamente il 3 aprile 2010)\nNel 2012, grazie alla vittoria della nazionale di calcio spagnola al Campionato europeo di calcio, Telecinco \u00e8 il canale con il programma pi\u00f9 visto nella storia del paese: la finale vinta per 4-0 dalla rappresentativa spagnola contro quella italiana.\nProgrammi.\nLa programmazione del canale, come detto, \u00e8 di tipo generalista.\nCome le altre reti estere di Berlusconi, anche Telecinco, all'inizio, aveva programmi pi\u00f9 o meno ispirati a quelli di Canale 5 (con alcune serie televisive statunitensi in comune come ad esempio \"I segreti di Twin Peaks\" trasmesso pochi mesi dopo la nascita); nei suoi primi anni di vita ha trasmesso alcuni format di produzione italiana, dovutamente declinati per il pubblico iberico ma identici alle loro controparti (condivedendone in molti casi anche le sigle), ad esempio \"Il pranzo \u00e8 servito\" (noto come \"Entre platos anda el juego\"), \"Forum\" (tradotto come \"Veredicto\" trasmesso fino al 1993 e ripreso nuovamente dal 2009 al 2014 col nome \"De buena ley\"), il \"Maurizio Costanzo Show\" (\"\u00bfHablando se entiende la gente?\", condotto da Jose Luis Coll, e da cui in seguito fu tratta anche una versione rivolta ai bambini, \"\u00bfHablando se entiende la basca?\", condotta da Jesus Vasquez), \"La grande sfida\" (\"La batalla de las estrellas\"), \"Il gioco delle coppie\" (\"\u00a1Vivan los novios!\"), \"Cari genitori\" (\"Queridos padres\"), \"Tra moglie e marito\" (\"Su media naranja\"), \"Il gioco dei 9\" (\"VIP\"), \"La ruota della fortuna\" (\"La ruleta de la suerte\" precedentemente trasmessa e poi di nuovo passata al network rivale Antena 3), \"Colpo grosso\" (\"Ay que calor!\") \"Bellezze al bagno\" e \"Bellezze sulla neve\" (\"Bellezas al agua\" e \"Bellezas en la nieve\") e \"Mai dire Banzai\" (\"Humor Amarillo\" che altro non era che il quiz giapponese \"Takeshi's Castle\"). Ma anche in altri aspetti minori era evidente la somiglianza con la rete cugina: ad esempio molti cartoni animati trasmessi dal canale usavano nelle sigle le stesse fortunate musiche delle edizioni italiane ovviamente cantate in spagnolo (anche se non sempre per gli stessi cartoni), molto spesso dalla cantante Sol Pilas; in pi\u00f9 tali cartoni animati erano trasmessi all'interno di contenitori (\"Desayuna con alegria\", \"Mediodia alegria\" e \"Superguay\") molto simili nella struttura e nei contenuti agli omologhi italiani \"Bim bum bam\" e \"Ciao ciao\" ad esempio nel fatto che i conduttori in carne ed ossa erano affiancati da pupazzi di pezza animati. In pi\u00f9 nei primi anni di trasmissione di Telecinco erano presenza fissa di molti programmi un gruppo di ballerine sexy chiamato \"Cacao Maravillao\" (ispirato a \"Cacao Meravigliao\" la canzone lanciata da Renzo Arbore ad \"Indietro tutta\") e \"Las Chicas Chin-Chin\" (versione spagnola delle \"ragazze Cin Cin\" di \"Colpo Grosso\"). Inoltre sulla falsariga di Canale 5 anche la rete spagnola aveva una propria annunciatrice, Yolanda Benitez, che dava conto dei programmi del giorno, rimasta in attivit\u00e0 fino al 1994, anno in cui la figura della \"signorina buonasera\" spar\u00ec da tutte le emittenti televisive spagnole.\nNon mancavano comunque anche trasmissioni originali come il quiz \"Telecupon\" (legato alla lotteria ONCE). Completava il palinsesto il cinema con vari cicli di film spaziando da quelli sentimentali (\"Cine Corazon\") a quelli comici (\"Cine Fiesta\") fino alle prime visioni (\"Cine 5 estrellas\"), varie telenovelas sudamericane di lingua spagnola (trasmesse al pomeriggio) e lo sport soprattutto con incontri di boxe trasmessi in orario notturno.\nInoltre Telecinco, nel 1994, inizi\u00f2 a trasmettere (proprio come fece Canale 5 in Italia) anche la soap opera \"Beautiful\" (in Spagna precedentemente trasmessa da TVE 1 ed andata in onda con il titolo \"Los Forrester\").\nDue mesi dopo l'inizio delle trasmissioni, nacque anche il notiziario della rete, intitolato \"Entre hoy y ma\u00f1ana\" trasmesso inizialmente per 15 minuti in orario notturno dopo la boxe alla fine delle trasmissioni della giornata, per poi adottare due edizioni al pomeriggio e alla sera, e dal 1997 cambiando nome in \"Informativos Telecinco\".\nNella stagione 1994-95 Raffaella Carr\u00e0 (reduce da due anni di lavoro sulla TVE) ha lavorato a Telecinco conducendo il programma pomeridiano \"En casa con Raffaella\" (che fu la versione spagnola dello storico \"Pronto, Raffaella?\" da lei condotto dieci anni prima in Rai); in seguito al successo ottenuto dalla trasmissione, Telecinco offr\u00ec alla conduttrice un nuovo contratto di tre anni ma la Carr\u00e0 prefer\u00ec tornare a lavorare in Italia.\nUltimamente (soprattutto dopo il rinnovo della sua immagine avvenuto nel 1997), il canale ha prodotto programmi di successo originali poi esportati in varie nazioni, soprattutto fiction (\"Medico de familia\", \"Los Serrano\", \"Periodistas\", \"7 vidas\", \"Hospital Central\" poi trasposte, con alterni risultati, anche in versioni italiane); oltre a queste fiction vennero trasmessi anche talk-show di seconda serata come \"Esta noche cruzamos el Mississippi\" (primo late show della TV spagnola) e \"Cronicas Marcianas\" (trasmesso anche in Italia su Italia 1).\nInoltre Telecinco trasmette dal 2000 il \"Gran Hermano\" (presenza fissa del palinsesto ogni anno) versione spagnola del \"Grande Fratello\"; l'edizione italiana e quella spagnola avevano in comune il logo dell'occhio con l'iride a mo' di zoom fotografico e la sigla; nel 2009, c'\u00e8 stato un primo \"crossover\" tra le versioni: due concorrenti italiane residenti in Spagna sono entrate nella casa spagnola senza sapere di essere in realt\u00e0 in gioco nell'edizione italiana. L'anno dopo invece, due coppie hanno visitato le case estere per alcuni giorni.\nPer diverso tempo la rete ha trasmesso anche \"Caiga quien caiga\" (versione spagnola de \"Le Iene\") che, cos\u00ec come in Italia, anche nel paese iberico otteneva molto successo; il programma per\u00f2 \u00e8 stato cancellato temporaneamente dalla rete in quanto secondo rumor inviso all'allora premier di centro-destra, Jos\u00e9 Mar\u00eda Aznar, continuamente bersagliato dalle satire del programma (che in pi\u00f9 di un'occasione critic\u00f2 anche l'operato politico di Silvio Berlusconi, proprietario del canale), per poi tornare in onda dal 2005 al 2007.\nNel 2006 inoltre Telecinco riusc\u00ec a strappare ad Antena 3 il reality \"L'isola dei famosi\" (in Spagna chiamato \"Supervivientes VIP\"). Nell'edizione 2006 hanno partecipato due concorrenti che gi\u00e0 avevano concorso nell'edizione italiana: A\u00edda Y\u00e9spica e Carmen Russo: quest'ultima risulter\u00e0 la vincitrice della trasmissione (Carmen Russo aveva inoltre lavorato nei primi anni di vita di Telecinco come conduttrice del quiz \"VIP Noche\"). Nell'edizione del 2007 prende parte al reality l'italiano Valerio Pino, gi\u00e0 ballerino professionista di \"Amici\"; l'edizione spagnola e quella italiana hanno in comune anche le diverse location nel corso delle varie edizioni (prima la Repubblica Dominicana, poi l'Honduras, poi il Nicaragua e poi di nuovo l'Honduras). L'edizione del 2011 ha avuto un incredibile successo di ascolti nonostante sia stata mandata in onda nei mesi estivi.\nDue sue serie TV, \"Yo soy Bea\" (adattamento di \"Betty la fea\"), e \"Sin tetas no hay para\u00edso\" (in chiave spagnola) sono prodotte dalla Grundy Italia, che ha prodotto la seconda anche nello Stivale con il titolo \"Le due facce dell'amore\" con scarso successo. Inoltre nel 2007 Telecinco ha coprodotto con Rai e ORF alcune nuove puntate del telefilm \"Rex\", ma curiosamente, in Spagna, le puntate sono state trasmesse dalla rivale Antena 3. Nel 2008 Telecinco ha iniziato a trasmettere anche \"Mujeres y hombres y viceversa\", versione iberica della trasmissione italiana \"Uomini e donne\", poi trasferito nel 2018 sulla minore Cuatro a seguito di un calo d'ascolti.\nTelecinco ha trasmesso dal 1991 al 2008 la kermesse di \"Miss Spagna\".\nIn seguito all'acquisizione di Cuatro (avvenuta nel 2010), alcune partite dei mondiali di calcio del 2010 svoltisi in Sud Africa (quella inaugurale e quelle della Roja) sono state spostate su Telecinco facendo ottenere alla rete ottimi ascolti (anche grazie alle gesta della nazionale spagnola che si \u00e8 aggiudicata il torneo), ma senza battere il record della partita pi\u00f9 vista; ci\u00f2 avverr\u00e0 nel 2012, con la finale Spagna-Italia di Euro 2012.\nIn tale anno, la rete trasmette \"\u00a1M\u00e1s que baile!\" (versione spagnola di \"Ballando con le stelle\"), dopo che TVE vi ha rinunciato per mettere un freno ai costi.\nDal 2011 Telecinco ha ripreso a importare con fortune alterne format provenienti dall'Italia: \"Io canto\" (\"Cant\u00e1me una canci\u00f3n\", cancellato dopo poche puntate), \"La Fattoria\" (\"Acorralados\", che ha avuto buoni ascolti), \"C'\u00e8 posta per te\" (\"Hay una cosa que te quiero decir\", trasmesso fino al 2015).\nOrganizzazione aziendale.\nQuando il \"Grupo Gestevisi\u00f3n Telecinco\" ottiene la concessione dal governo spagnolo il 25 agosto 1989, il capitale sociale, pari a 12 miliardi di pesetas, era cos\u00ec distribuito tra i seguenti soggetti:\nSuccessivamente, vi saranno avvicendamenti nell'azionariato, ad esempio entra e poi esce l'editrice Planeta. Nel 1994, dopo la crisi che ha colpito il canale, si cerca di vendere delle quote a Televisa, ma alla fine tutto rimane come prima.\nMediaset, 3 anni dopo la salita al 52%, riorganizza la sua partecipazione: dapprima mette sul mercato l'1,87% delle azioni, poi, in due tempi, cede tutta la sua quota alla controllata Mediaset Investimenti, che diventa cos\u00ec, col 50,13%, la nuova azionista di maggioranza del canale iberico (e poi anche di Publiespa\u00f1a).\nL'altro azionista di riferimento, col 13%, \u00e8 stato il gruppo Vocento (si chiamava Correo), molto attivo nel settore dei mass-media (ad esempio possiede parte del quotidiano cattolico spagnolo \"ABC\"), che nel 2009 ha manifestato l'intenzione di vendere la partecipazione. Il restante 36,87% \u00e8 sul mercato dopo la quotazione in Borsa del 2004.\nNel 2007 Mediaset e Telecinco danno vita alla newco \"Mediacinco Cartera\", la quale insieme a Goldman Sachs e John De Mol compra il 75% di Endemol da Telef\u00f3nica. Il canale spagnolo possiede cos\u00ec il 22% dell'azienda.\nA inizio 2008, Telecinco acquista il 32% del canale caraibico Caribevision.\nIl 18 dicembre, il canale, sfruttando la seconda riforma TV varata dal premier Zapatero, si fonde con Cuatro, dando vita al pi\u00f9 grande gruppo TV privato della Spagna. Tale operazione dopo lunghe valutazione delle autorit\u00e0 antitrust iberiche, viene completata il 28 dicembre 2010.\nDopo tale fusione cambia anche l'azionariato: Mediaset Investimenti scende al 41,6%, Prisa \u00e8 al 17,34%, la canadese Corus al 2,45%, il resto diviso tra Borsa e azionisti minori. A seguito della acquisizione di Cuatro, il Grupo Gestevision Telecinco ha cambiato denominazione in Mediaset Espa\u00f1a, riavvicinandosi cos\u00ec all'azienda madre.\nControversie.\nUno dei tanti processi legati a Silvio Berlusconi riguarda proprio la TV spagnola da lui fondata, infatti l\u00ec \u00e8 accusato dalla giustizia spagnola, con altre persone, in un'inchiesta condotta dal 1997 dal giudice Baltasar Garz\u00f3n, di aver posseduto l'80% delle azioni a fronte del 25% allora previsto, grazie a prestanomi, e di aver usato il canale per altri fatti illeciti come falso in bilancio e riciclaggio di denaro (tra gli accusati anche Marcello Dell'Utri, che ai tempi presiedeva Publiespa\u00f1a). Di tale caso si \u00e8 occupato, rincarando la dose, anche il quotidiano conservatore \"El Mundo\". Al processo, secondo la legge spagnola, \u00e8 stato applicato nel 2003 un periodo di sospensione, dopo richiesta della difesa di Berlusconi, di 3 anni, quelli legati al periodo in cui l'imputato svolgeva il ruolo di presidente del Consiglio di uno Stato estero (con 5 anni sarebbe scattata la prescrizione). Pendenti su Berlusconi e gli altri imputati del processo sono condanne pesanti. Il procedimento \u00e8 stato riaperto in 2 riprese nel 2006, prima ad aprile nei confronti di alcuni imputati minori, poi a settembre nei confronti del Cavaliere e di Dell'Utri. Nel mirino di tale inchiesta \u00e8 finita per breve tempo la ONCE, l'organizzazione dei ciechi spagnoli, la quale fu azionista di Telecinco che ospit\u00f2 per un po' l'estrazione della lotteria (la pi\u00f9 grande fonte di sostentamento dell'organizzazione). Ad aprile 2007 il processo si \u00e8 concluso con l'assoluzione di quasi tutti gli imputati, verdetto confermato dalla Cassazione iberica, mentre la parte relativa al Cavaliere non ha pi\u00f9 avuto un seguito, anche se lo storico avvocato Ghedini aveva annunciato a luglio 2008 l'assoluzione del suo assistito.\nInoltre, l'emittente ha criticato duramente la prima riforma TV di Zapatero, che ha ulteriormente aperto il mercato: il direttore attuale, Paolo Vasile, ha gridato al \"golpe\", nonostante il canale abbia vinto per 5 anni la guerra degli ascolti contro le altre reti televisive iberiche, raccolga molta pubblicit\u00e0 (ma senza finire in posizione dominante) e presenti ottimi dati di bilancio. Nel 2007, l'emittente ha nuovamente attaccato il leader del PSOE, su un'altra legge sui media, stavolta sul cinema, perch\u00e9 penalizzerebbe la possibilit\u00e0 delle reti TV di produrre film; il riferimento \u00e8 ad una pellicola che ha vinto 3 premi Oscar nel 2007, \"Il labirinto del fauno\". Tuttavia, grazie alle seconda riforma, la rete si rafforza, e nasce il gruppo Mediaset Espa\u00f1a.\nDelle reti TV spagnole, \u00e8 quella che pi\u00f9 di tutte ha subito l'accusa di proporre \"telebasura\" (TV spazzatura), ricevendo numerose critiche e segnalazioni.\nA novembre 2011, il talk-show del sabato \"La noria\" intervista di spalle la madre di un ragazzo accusato di aver stuprato e ucciso Marta del Castillo, una giovane studentessa andalusa scomparsa nel 2009 (il cui corpo non \u00e8 stato mai ritrovato), pagando tale intervento 10.000 \u20ac. Tale gesto induce un giornalista, Pablo Herreros, ad invitare le aziende che hanno comprato spazi pubblicitari nel programma a ritirarli. In poco tempo, \"La noria\" si ritrova senza nessun annuncio pubblicitario, e Telecinco viene di nuovo travolta dalle accuse di cattiva programmazione TV. Cos\u00ec la rete, per cercare di ripulirsi l'immagine, corre ai ripari cancellando altri tre programmi controversi, e confinando \"La noria\" in seconda serata (mettendo in prime time un talk dedicato all'attualit\u00e0) per poi chiuderlo nell'aprile successivo. Un anno dopo, la TV di Mediaset denuncia Herreros per minacce in relazione a tale invito, ma poi ritira tutto.\nDigitale terrestre.\nNel 2005 vengono lanciati 2 canali tematici sul DTT: Estrellas, dedicato alle serie TV, e Sport. Dopo diversi cambiamenti la situazione attuale prevede, oltre a Telecinco e Cuatro:\nDue canali, LaSiete (semigeneralista con contenuti per un pubblico giovane) e Nueve (per un pubblico femminile), sono stati chiusi a causa di una sentenza dopo che essi non erano stati attribuiti tramite concorso pubblico.\nDirettori di rete.\nTutti e tre sono anche produttori cinematografici."}
{"id": "267224", "revid": "1776051", "url": "https://it.wikipedia.org/wiki?curid=267224", "title": "Radhakrishnaite", "text": "La radhakrishnaite \u00e8 un minerale."}
{"id": "267225", "revid": "69794", "url": "https://it.wikipedia.org/wiki?curid=267225", "title": "Governo La Marmora II", "text": "Il Governo La Marmora II \u00e8 stato in carica dal 28 settembre 1864 al 31 dicembre 1865 per un totale di 459 giorni, ovvero 1 anno e 3 mesi e 2 giorni."}
{"id": "267226", "revid": "1776051", "url": "https://it.wikipedia.org/wiki?curid=267226", "title": "Naldrettite", "text": "La naldrettite \u00e8 un minerale il cui nome \u00e8 stato dedicato al professore di mineralogia canadese Anthony J. Naldrett.\nMorfologia.\nLa naldrettite si rinviene in grani anedrali.\nOrigine e giacitura.\nLa naldrettite si forma nella zona di contatto fra le mineralizzazioni sulfuree massive e quelle disseminate."}
{"id": "267227", "revid": "1776051", "url": "https://it.wikipedia.org/wiki?curid=267227", "title": "Cupromakovickyite", "text": "La cupromakovickyite \u00e8 un minerale."}
{"id": "267228", "revid": "1776051", "url": "https://it.wikipedia.org/wiki?curid=267228", "title": "Milotaite", "text": "La milotaite \u00e8 un minerale appartenente al gruppo della cobaltite."}
{"id": "267229", "revid": "1442080", "url": "https://it.wikipedia.org/wiki?curid=267229", "title": "Imgreite", "text": "L'imgreite \u00e8 un minerale discreditato dall'IMA nel 1968 perch\u00e9 appare essere un membro povero di Ti della serie melonite-merenskyite."}
{"id": "267230", "revid": "111283640", "url": "https://it.wikipedia.org/wiki?curid=267230", "title": "Bravoite", "text": "La bravoite \u00e8 una variet\u00e0 di pirite ricca di nichel.\nOrigine e giacitura.\nLa bravoite prese il nome dallo scienziato peruviano Jos\u00e9 J. Bravo. Giacimenti di questo minerale si possono trovare nello stato federale della Renania-Palatinato, in Germania."}
{"id": "267231", "revid": "818832", "url": "https://it.wikipedia.org/wiki?curid=267231", "title": "CD32 (proteina)", "text": "Il CD32 \u00e8 una glicoproteina di membrana presente sui linfociti B e sui macrofagi.\nIl suo nome FC\u03b3RII \u00e8 indicativo della sua funzione ovvero recettore per la parte costante delle immunoglobuline di tipo \u03b3 con affinit\u00e0 intermedia (mentre FC\u03b3RI ha affinit\u00e0 alta e FC\u03b3RIII bassa)."}
{"id": "267233", "revid": "1442080", "url": "https://it.wikipedia.org/wiki?curid=267233", "title": "Gabrielite", "text": "La gabrielite \u00e8 un minerale."}
{"id": "267234", "revid": "1442080", "url": "https://it.wikipedia.org/wiki?curid=267234", "title": "Vihorlatite", "text": "La vihorlatite \u00e8 un minerale."}
{"id": "267235", "revid": "1442080", "url": "https://it.wikipedia.org/wiki?curid=267235", "title": "Catamarcaite", "text": "La catamarcaite \u00e8 un minerale."}
{"id": "267236", "revid": "1442080", "url": "https://it.wikipedia.org/wiki?curid=267236", "title": "Horobetsuite", "text": "L'horobetsuite \u00e8 una variet\u00e0 di bismutinite ricca di antimonio."}
{"id": "267237", "revid": "110157", "url": "https://it.wikipedia.org/wiki?curid=267237", "title": "\u00c1ngelaite", "text": "L'\u00e1ngelaite \u00e8 un minerale omeotipico della galenobismutite scoperto nel 2003 nella miniera \u00c1ngela nella provincia di Chubut in Argentina dalla quale ha preso il nome. Inizialmente fu denominato angelaite ma nel 2010 venne corretta la denominazione.\nMorfologia.\nL'\u00e1ngelaite si presenta in cristalli microscopici o in grani anedrali.\nOrigine e giacitura.\nL'\u00e1ngelaite si trova come inclusione nella galena. Si trova associata con pirite, calcopirite, ematite, oro nativo e galena, meno frequentemente con aikinite, cervelleite, miharaite e wittichenite."}
{"id": "267238", "revid": "441662", "url": "https://it.wikipedia.org/wiki?curid=267238", "title": "Saggio marginale di sostituzione", "text": "In economia, il saggio o tasso marginale di sostituzione (abbreviato in MRS - in inglese, Marginal Rate of Substitution) \u00e8 la quantit\u00e0 di bene a cui si \u00e8 disposti a rinunciare per ottenere una unit\u00e0 aggiuntiva di un altro bene mantenendo costante l'utilit\u00e0. Ad esempio, il tasso marginale di sostituzione tra il bene x e il bene y \u00e8 la quantit\u00e0 di y cui una persona \u00e8 disposta a rinunciare per ottenere un'unit\u00e0 in pi\u00f9 di x.\nIl tasso marginale di sostituzione misura quindi il valore che il consumatore attribuisce a un'unit\u00e0 in pi\u00f9 di un bene, mentre il costo opportunit\u00e0 \u00e8 quantificato dalla quantit\u00e0 del bene al quale si rinuncia.\nA livello geometrico, il tasso marginale di sostituzione tra i beni x e y in corrispondenza di un dato paniere formula_1 altro non \u00e8 che la pendenza della curva d'indifferenza in formula_1:\nInoltre, poich\u00e9, data una funzione di utilit\u00e0 formula_4 dipendente dal consumo di due beni, x e y, il suo differenziale \u00e8 uguale a:\ne poich\u00e9 lungo una curva d'indifferenza il differenziale della funzione di utilit\u00e0 \u00e8 nullo essendo costante il livello dell'utilit\u00e0, segue che:\nda cui:\nLa (2) esprime formalmente il risultato per cui il saggio marginale di sostituzione tra due beni formula_8 \u00e8 uguale al rapporto delle loro utilit\u00e0 marginali, formula_9 e formula_10.\nIntuitivamente, minore \u00e8 la quantit\u00e0 del bene x posseduta, maggiore \u00e8 l'utilit\u00e0 che ottengo da un suo aumento (data l'ipotesi di utilit\u00e0 marginale decrescente), maggiore \u00e8 la quantit\u00e0 di bene y che sono disposto a cedere per ottenere un'unit\u00e0 aggiuntiva del bene x.\nNel caso di curve di indifferenza convesse, carattere che discende dall'ipotesi usuale di preferenze convesse del consumatore, lungo la curva stessa il saggio marginale di sostituzione, essendo uguale in modulo alla derivata, non pu\u00f2 crescere. Nel caso di convessit\u00e0 stretta il tasso marginale di sostituzione \u00e8 decrescente.\nVa infine notato che, nella teoria del consumo neoclassica, le condizioni di primo ordine del problema di massimizzazione dell'utilit\u00e0 del consumatore implicano che il paniere scelto sia quello in corrispondenza del quale la curva di indifferenza \u00e8 tangente al vincolo di bilancio. Questo comporta l'uguaglianza tra il saggio marginale di sostituzione tra due beni e il loro prezzo relativo:\nda cui segue, ricordando la (2), che:\nLa (3) ci dice che l'utilit\u00e0 \u00e8 massimizzata quando il \"budget\" del consumatore \u00e8 allocato in modo da uguagliare l'utilit\u00e0 marginale dei beni ponderata per il loro prezzo, cio\u00e8 il rapporto tra utilit\u00e0 marginale e prezzo del bene, detto anche valore soggettivo del bene."}
{"id": "267239", "revid": "1442080", "url": "https://it.wikipedia.org/wiki?curid=267239", "title": "Wilhelmramsayite", "text": "La wilhelmramsayite \u00e8 un minerale."}
{"id": "267240", "revid": "3732", "url": "https://it.wikipedia.org/wiki?curid=267240", "title": "Aldo Biscardi", "text": "Biografia.\nCarriera di giornalista e conduttore tv.\nOriginario di Larino in provincia di Campobasso, si laurea in giurisprudenza all'Universit\u00e0 Federico II di Napoli con Giovanni Leone. Era il fratello del senatore e politico dei DS, Luigi Biscardi, e aveva una sorella, Teresa.\nEsordisce nel giornalismo nel 1952 diventando collaboratore del quotidiano napoletano \"Il Mattino\". Nel 1956 va al quotidiano romano \"Paese Sera\" e poi succede ad Antonio Ghirelli nella direzione delle pagine sportive, diventando caporedattore. Viaggia in tutto il mondo come inviato speciale, seguendo significativi avvenimenti sportivi internazionali come i mondiali di calcio seguiti dal 1958.\nEntra in Rai nel 1979 come caporedattore e vi rimane fino al 1993, raggiungendo la carica di vicedirettore del \"TG3\". Nel 1980 lancia, su Rai 3, \"Il Processo del Luned\u00ec\", trasmissione di dibattiti sul mondo del calcio, soprattutto sul campionato di Serie A. Nei primi anni ne cura la realizzazione; dal 1983 passa alla conduzione in prima persona. Contemporaneamente, cura anche \"Sport Tre\" (1981-83), rubrica domenicale di cronache, commenti, inchieste, dibattiti (condotta fra gli altri anche da Nando Martellini) e idea anche \"Domenica Gol\" (1983-93) e il notiziario \"Derby - Quotidiano Sportivo\" (1987-93).\nIn una puntata del \"Processo\" in onda nel giugno 1993 \u00e8 pesantemente attaccato in diretta da Silvio Berlusconi, che interviene nel programma telefonicamente per protestare animatamente del modo di presentare notizie che lo riguardavano. Il mese successivo lascia la Rai per TELE+, primo canale sportivo a pagamento in Italia, di cui \u00e8 stato direttore responsabile della testata giornalistica sino al 1996. Nel passaggio alla responsabilit\u00e0 del palinsesto di TELE+ propone la stessa formula della sua nota trasmissione, ma ne cambia il nome, che diventa \"Il processo di Biscardi\"; la propriet\u00e0 del \"format\" del \"Processo del luned\u00ec\" rimane alla Rai.\nNel 1996 trasferisce il programma su Telemontecarlo che nel 2001 si trasforma in LA7. Tra la fine degli anni novanta e l'inizio del 2000 al \"Processo\", trasmesso su reti nazionali, affianca il giorno seguente il \"Derby del marted\u00ec\", in onda sull'emittente locale genovese Telenord. Nel 2005, con la nascita del digitale terrestre di LA7, Biscardi diventa direttore della testata giornalistica sportiva e direttore del canale sportivo \"La7 Sport\", esordito il 27 agosto 2005 e poi chiuso il 1\u00ba aprile 2007. Nel maggio 2006 lascia LA7 a seguito del suo coinvolgimento nello scandalo successivamente denominato Calciopoli. Dal 2006 il suo programma \u00e8 andato in onda su 7 Gold per poi passare dal 2013 su T9 e in seguito su un circuito di altre televisioni locali, e dal 2015 su Sport 1.\nVincitore di diversi premi, ha intervistato personaggi politici, del mondo della cultura e dello spettacolo. Dalla stagione televisiva 2008/2009, oltre a condurre il \"Processo\", svolge anche il ruolo di inviato per il programma televisivo \"Quelli che... il calcio\" di Rai 2.\nVita privata e ultimi anni.\nAldo Biscardi aveva due figli: Maurizio, che lavora come il padre nel mondo della televisione, e Antonella. Era grande amico di Maurizio Mosca.\n\u00c8 morto la mattina di domenica 8 ottobre 2017 al Policlinico Gemelli di Roma assistito dai figli, all'et\u00e0 di 86 anni. I funerali sono stati celebrati il giorno successivo nella Chiesa di San Pio X della capitale, nel quartiere Balduina al quale erano presenti tantissimi volti del calcio, giornalismo e dello spettacolo; successivamente la salma \u00e8 stata tumulata nel piccolo Cimitero comunale di Larino, in provincia di Campobasso, suo paese natale.\nVicende disciplinari.\nNel maggio 2006 Biscardi rimase coinvolto nello scandalo Calciopoli a seguito di intercettazioni telefoniche tra il conduttore e il principale inquisito, Luciano Moggi (all'epoca direttore generale della Juventus), in cui Moggi gli diceva cosa dire o non dire in trasmissione (oltre a fargli manipolare la moviola, cosa che lui sostenne tecnicamente impossibile). In una telefonata Moggi gli rinfacciava di avergli dato un orologio del valore di 20.000 euro; intervistato da Valerio Staffelli di \"Striscia la notizia\", che gli consegnava un \"Tapiro d'oro\", Biscardi sment\u00ec, aggiungendo che si trattava di un orologio celebrativo del centenario di fondazione della squadra bianconera. Se il contenuto delle telefonate non ebbe rilevanza penale, lo ebbe per\u00f2 a livello disciplinare e nel settembre 2006, l'Ordine dei giornalisti gli inflisse una sospensione di sei mesi (insieme a Lamberto Sposini e Franco Melli). In aperta polemica con l'ordine, decise di non confermare pi\u00f9 l'iscrizione all'albo dei giornalisti (30 ottobre 2006). Malgrado questo si defin\u00ec ancora \"giornalista di televisione\". Il programma che conduceva per\u00f2 fu definito giudiziariamente, dalla Corte di cassazione sui procedimenti di querela, come \"non giornalistico\"."}
{"id": "267241", "revid": "1776051", "url": "https://it.wikipedia.org/wiki?curid=267241", "title": "Marumoite", "text": "La marumoite \u00e8 un minerale."}
{"id": "267242", "revid": "33689", "url": "https://it.wikipedia.org/wiki?curid=267242", "title": "Caritone", "text": "Biografia.\nCaritone nacque ad Afrodisia in Caria, presumibilmente fra il I e il II secolo.\nScarne sono le notizie su di lui e si riducono sostanzialmente all'inizio dell'unica opera conservatasi a suo nome, \"Il romanzo di Calliroe\"; cos\u00ec infatti inizia il primo capitolo del romanzo: \u00abIo, Caritone d'Afrodisia, segretario del retore Atenagora...\u00bb. Su queste poche parole dunque si \u00e8 concentrato il dibattito degli studiosi, per definire dei dati plausibili su Caritone. Una prima teoria, in seguito confutata, riteneva Caritone un nome fittizio, riferito alle Cariti, divinit\u00e0 che s'accompagnavano ad Afrodite ed Eros, nonch\u00e9 ritenevano fittizia la cittadinanza in Afrodisia, nome che \u00e8 un chiaro richiamo alla divinit\u00e0. Tuttavia criteri pi\u00f9 eminentemente statistici hanno ritenuto il nome Caritone accettabile in quanto piuttosto frequente nell'onomastica greca, e hanno riscontrato nel romanzo alcuni riferimenti alla citt\u00e0 di Afrodisia, non ultima la scelta per alcuni personaggi di nomi tipici di quella citt\u00e0.\nRiguardo, invece, al periodo nel quale il romanziere sia vissuto, a lungo lo si \u00e8 collocato in et\u00e0 assai tarda, fra il V e il VII secolo; tuttavia, il ritrovamento di documenti papiracei indusse ad anticipare l'attivit\u00e0 del romanziere al I-II secolo, bench\u00e9 sussistano ancora forti dubbi dovuti a criteri stilistici, che rendono impossibile una datazione certa dell'opera.\n\"Il romanzo di Calliroe\".\nCaritone, come detto, \u00e8 autore de \"Il romanzo di Calliroe\", opera inscrivibile nel quadro del cosiddetto romanzo greco (o ellenistico). In esso si narrano le peripezie di Calliroe, fanciulla siracusana vanto dell'intera Sicilia per la sua bellezza e figlia di Ermocrate (il generale che aveva vinto in battaglia navale gli ateniesi, come pi\u00f9 volte viene ricordato nel corso dell'opera), e di Cherea, giovane \"primo per bellezza e ricchezza in Siracusa\".\nA muovere l'intricata azione del romanzo \u00e8 la \"\u03a4\u03cd\u03c7\u03b7\", cio\u00e8 il Caso o Fortuna, e l'amore, nelle sue personificazioni in Afrodite e in Eros: saranno infatti queste forze a generare il vortice di passioni, turpitudini, coincidenze che rendono variegata e difficilmente sintetizzabile la vicenda del romanzo.\nPunto d'inizio della vicenda \u00e8 tuttavia l'innamoramento dei due protagonisti, che porta in breve alle nozze, ma conduce anche all'invidia dei pretendenti alla mano di Calliroe, delusi della sconfitta. Questi organizzano dei perfidi intrighi, che porteranno addirittura Cherea a colpire a morte Calliroe con un calcio, credendola adultera. Ma nulla \u00e8 ci\u00f2 che appare in quest'opera, e nel giro di poche pagine troviamo la tomba di Calliroe saccheggiata e la donna, viva!, in mano a un manipolo di pirati. Di qui prendono avvio una serie infinita di intrighi, macchinazioni, viaggi, innamoramenti, omicidi, morti apparenti, che condurranno tuttavia alla felice conclusione del romanzo, che vede i due sposi ricongiunti.\nAl di l\u00e0 della trama intricatissima e apparentemente banale, \u00e8 da notare la finezza stilistica e linguistica dell'opera, continuo richiamo alla tradizione della pi\u00f9 alta poesia greca, con riferimenti e citazioni da Omero e dai tre tragici, dalla commedia, con riferimento particolare a Menandro e Terenzio, e dalla stessa narrativa romana, con riferimento ad esempio all'opera di Apuleio; inoltre, \u00e8 da notare la precisione scientifica nella descrizione di fenomeni medici, come la corretta attribuzione al diaframma del compito della respirazione, aspetto meno presente e puntuale negli altri romanzi greci."}
{"id": "267243", "revid": "23", "url": "https://it.wikipedia.org/wiki?curid=267243", "title": "Bismutoplagionite", "text": ""}
{"id": "267244", "revid": "1976062", "url": "https://it.wikipedia.org/wiki?curid=267244", "title": "Il processo di Biscardi", "text": "Il processo di 7 gold \u00e8 un programma televisivo italiano in onda su 7 Gold. Ideato da Aldo Biscardi, che l'ha condotto dal 1993 al 2016, nella stagione 2018-2019 \u00e8 stato condotto da Michela Persico. Attualmente il programma \u00e8 condotto da Ylenia Totino con la partecipazione del figlio di Aldo, Maurizio Biscardi.\nLa formula alla base del \"processo di 7 Gold\" fu inizialmente proposta nel programma \"Il processo del luned\u00ec\", trasmissione RAI andata per la prima volta in onda nel 1980. In seguito all'abbandono della RAI dell'ideatore e conduttore del format, la tv pubblica ha continuato a produrre il programma con conduttori diversi, mentre Biscardi ha esportato la medesima formula con titolo alterato su diverse emittenti televisive.\nStoria.\nIl programma va in onda ogni luned\u00ec successivo ad una giornata del campionato di calcio di serie A. Il nome \"processo\" \u00e8 stato ispirato da una frase di Gianni Rodari che, nella prefazione del libro di Biscardi \"Il giornalismo sportivo in Italia\" scrisse che questi parlava di sport come si fa in un processo.\n\"Il processo di Biscardi\" nasce nel 1993, quando Aldo Biscardi, ideatore nel 1980 e conduttore dal 1983 de \"Il processo del luned\u00ec\" di Rai 3 lascia la RAI per TELE+, dove lancia una nuova versione del programma, con il nuovo nome. Parallelamente, la RAI continua a proporre \"Il processo del luned\u00ec\" con il suo titolo originale dal 1994 al 1997 e poi nuovamente dal 2013 al 2016.\nNel 1996 \"Il processo di Biscardi\" sbarca su Telemontecarlo, che dal 2001 diventa LA7, dove rimane fino al 2006, quando lo stesso Biscardi comunica il suo addio alla rete in seguito alla pubblicazione di alcuni stralci di intercettazioni telefoniche con Luciano Moggi.\nDal settembre successivo va in onda su 7 Gold, conservando inalterata la sua formula. Su 7 Gold il programma trova spazio fino al 2013, continuando a essere prodotto nel tradizionale formato .\nDalla stagione 2013/2014 passa a T9 e va in onda anche su altre emittenti locali sparse in tutta la penisola. Dal 9 giugno 2014 \u00e8 andato in onda \"Il Processo ai Mondiali\" alle ore 23:05 su Italia 53. Su questo canale va in onda tutti i luned\u00ec anche la 35\u00aa edizione del programma.\nDalla stagione 2015/2016 a partire dal 24 agosto 2015 approda sull'emittente Sport 1, LCN 61. Al termine della stagione calcistica la trasmissione viene sospesa, ma dal 4 settembre 2017 torna su 7 Gold con la conduzione di Giorgia Palmas.\nVallette del Processo.\nIl conduttore \u00e8 solito circondarsi di vallette di bella presenza che presentano gli ospiti in studio e annunciano lo spazio pubblicitario, anche dette \"biscardine\". Nel 2006 la valletta del Processo \u00e8 stata la modella di Latina Debora Salvalaggio, arrivata seconda a Miss Italia 2003. L'anno precedente la valletta era stata la venezuelana Jennifer Rodriguez. Valletta del 2006 - 2007 \u00e8 la modella Mara Cocchini. Nella stagione 2012 - 2013 a fare da valletta fu la messinese Jessica Bellinghieri, Miss Mondo Italia 2012 che ha preso il posto della conduttrice radiofonica Sara Ventura.\nOspiti del Processo.\nDallo studio di Roma:\nMarica Longini;\nGiorgio Martino in collegamento telefonico.\nDallo studio di Milano:\nFabio Santini;\nTiziano Crudeli;\nGuido Ambrosini;\nElio Corno.\nDallo studio di Torino:\nBruno Bernardi;\nGianfranco Accio;(radiocronista Juventus dal 1980 al 2000).\nEdizioni.\n1993/1994.\nConduce Aldo Biscardi con Ambra Orfei, regia di Rinaldo Gaspari.\n1994/1995.\nIn questa stagione si hanno due programmi differenti:\nconduce Marino Bartoletti con Gene Gnocchi, regia di Egidio Luna.\nconduce Aldo Biscardi con Ambra Orfei, regia di Rinaldo Gaspari.\nNota: La trasmissione diventa itinerante, ogni settimana cambia citt\u00e0, come dire, il \"Processo sotto casa tua\". Anche in questa edizione l'arrangiamento \u00e8 di Gabriele Comeglio.\n1995/1996.\nconduce Aldo Biscardi con Roberta Termali, regia di Rinaldo Gaspari. \u00c8 l'ultima edizione in cui l'arrangiamento \u00e8 di Gabriele Comeglio.\n1996/1997.\nconduce Aldo Biscardi con Sara Ventura, regia di Massimiliano Moccia.\n1997/1998.\nconduce Aldo Biscardi con Simona Saia, regia di Massimiliano Moccia. Anche quest'anno l'arrangiamento della sigla \u00e8 di Umberto Iervolino. L'edizione si segnala per la curiosa rubrica \"MosKandiskij\", nella quale Maurizio Mosca recensisce quadri di famosi artisti del novecento, mettendo a frutto i suoi studi sulle avanguardie pittoriche. \u00c8 rimasta nella storia la puntata in cui Mosca, dichiaratosi \"Grande estimatore di Benjamin\", si vide rispondere da un perplesso Biscardi: \"Ma chi, Santos?\". Mosca si riferiva a Walter Benjamin, noto filosofo, mentre Biscardi a Benjam\u00ecn Santos, calciatore argentino che milit\u00f2 nel Torino e lo allen\u00f2 tra il 1960 e il '63.\n1998/1999.\nconduce Aldo Biscardi con Angelica Russo, regia di Massimo Manni.\n1999/2000.\nconduce Aldo Biscardi, con Michela Bruni, regia di Massimo Manni. Anteprima condotto da Maria Mons\u00e8 (intitolata \"Prima del Processo\").\n2000/2001.\nconduce Aldo Biscardi con Federica Fontana, regia di Massimo Manni. \u00c8 l'ultima edizione in cui l'arrangiamento della sigla \u00e8 di Umberto Iervolino.\n2001/2002.\nconduce Aldo Biscardi con Anna Rigon, regia di Massimo Manni.\n2002/2003.\nconduce Aldo Biscardi con Vanesa Daniela Villafane, regia di Massimo Manni. La realizzazione della supermoviola viene affidata a Giuseppe Galliano che ne aumenta il grado di realismo e precisione. Anche in questa edizione l'arrangiamento della sigla \u00e8 di Fabio Coppini.\n2003/2004.\nconduce Aldo Biscardi con Federica Ridolfi, regia di Massimo Manni. Logo e sigla di Alberto Traverso e Elena Andreoli.\n2004/2005.\nconduce Aldo Biscardi con Jennipher Rodriguez, regia di Massimo Manni.\n2005/2006.\nconduce Aldo Biscardi con Debora Salvalaggio, regia di Massimo Manni.\n2006/2007.\nconduce Aldo Biscardi con Mara Cocchini, regia di Giancarlo Nicotra.\n2007/2008.\nconduce Aldo Biscardi con Reda Lapaite, regia di Giancarlo Nicotra. Anche in questa edizione l'arrangiamento \u00e8 di Michele Monestiroli.\n2008/2009.\nconduce Aldo Biscardi con Lisa Migatchleva, regia di Antonio Gerotto. \u00c8 l'ultima edizione in cui l'arrangiamento della sigla \u00e8 di Michele Monestiroli.\n2009/2010.\nconduce Aldo Biscardi con Elisa Sciuto, regia di Fabiano Foschini.\nLa sigla \u00e8 composta da Stelvio Cipriani e l'arrangiamento \u00e8 quello di Daniele Parziani.\n2010/2011.\nconduce Aldo Biscardi con Sara Ventura, regia di Fabiano Foschini. In questa edizione l'arrangiamento \u00e8 di Daniele Parziani.\n2011/2012.\nconduce Aldo Biscardi con Sara Ventura, regia di Fabiano Foschini. Il programma giunto alla sua 32 edizione di messa in onda settimanalmente registra buoni ascolti. Quest'anno tra gli ospiti pi\u00f9 esclusivi del Processo si ricordano Silvio Berlusconi e Pippo Baudo entrambi tifosi rispettivamente del e della .\nAnche in questa edizione l'arrangiamento \u00e8 di Daniele Parziani.\n2012/2013.\nconduce Aldo Biscardi con Jessica Bellinghieri, regia di Fabiano Foschini. Ultima edizione in onda su 7 Gold.\nOspiti da Torino Bruno Bernardi e Gianfranco Accio - da Napoli Luigi Necco.\nAnche in questa edizione l'arrangiamento \u00e8 di Daniele Parziani.\n2013/2014.\nConduce Aldo Biscardi con Georgia Viero, regia di Alberto Gangi. \u00c8 l'unica edizione de Il Processo andata in onda sull'emittente romana T9 e nelle successive settimane \u00e8 stato visibile in tutta Italia su un circuito di tv locali.\nIn questa edizione l'arrangiamento \u00e8 di Roberto Procaccini.\n2014/2015.\nConduce Aldo Biscardi con Georgia Viero. Il programma passa su Italia 53. Anche in questa edizione l'arrangiamento \u00e8 di Roberto Procaccini.\n2015/2016.\nConduce Aldo Biscardi con Georgia Viero. Il programma passa su Sport 1, canale 61 del digitale terrestre. In questa edizione l'arrangiamento \u00e8 di Luca Scarpa.\nIl 14 marzo 2016 la trasmissione passa su Nuvolari (sempre sul canale 61 del digitale terrestre) a seguito della chiusura di Sport 1. Al termine di questa stagione, l'ultima con Aldo Biscardi alla conduzione, viene annunciata la chiusura del programma.\n2017/2018.\nDopo un anno di chiusura, il programma torna in onda dall'11 settembre 2017 su 7 Gold, regia Vito Trecarichi. \nNonostante Biscardi ne sia il curatore insieme alla figlia Antonella, questi non apparir\u00e0 mai durante la trasmissione. Prima dell'inizio effettivo del Processo, viene dato uno spazio di trenta minuti a \"L'Anteprima del Processo\" con la conduzione di Elena Barolo e del figlio di Aldo, Maurizio Biscardi. Il Processo vede come conduttrice Giorgia Palmas con la partecipazione di ospiti illustri che cambiano di puntata in puntata (fra i quali Elio Corno, Tiziano Crudeli, Giacomo Ciccio Valenti, Massimo Brambati, Maurizio Ciccognani, Franco Melli, Filippo Tramontana, Roberto Bettega). Il \"Moviolone\" - che prende il nome di \"Var dello sport\" - \u00e8 curato da Maurizio Biscardi. Confermato per le notizie di calciomercato Fabio Santini. In questa edizione l'arrangiamento \u00e8 di Antonio Iammarino.\nCalciopoli.\nA seguito delle intercettazioni telefoniche dello scandalo di Calciopoli del 2006, emergono contatti tra Luciano Moggi e alcuni opinionisti del Processo Di Biscardi, come lo stesso Aldo Biscardi, l'ex arbitro ed ex designatore Fabio Baldas (alcune telefonate evidenziano come Moggi suggerisse l'interpretazione degli episodi mostrati dalla moviola durante Il processo di Biscardi), Franco Melli e Lamberto Sposini. La loro posizione sotto il profilo penale fu dichiarata irrilevante, anche se Biscardi, Sposini e Melli furono sospesi per qualche tempo dall'Ordine dei giornalisti.\nSupermoviola.\nLa Supermoviola (o Moviolone) \u00e8 un sistema per generare ricostruzioni virtuali di episodi calcistici.\nUtilizzata dal 1998 all'interno del \"Processo di Biscardi\", la \"Supermoviola\" riproduce le fasi pi\u00f9 discusse del campionato di calcio.\nBasandosi su una simulazione virtuale di azioni reali permette di analizzare ogni singolo episodio da diversi punti di vista; consente di illustrare il momento cruciale di un'azione mostrandolo da punti di osservazione diversi da quelli delle telecamere reali presenti sul terreno di gioco.\nAll'interno di un set virtuale i commentatori possono entrare nel campo di calcio e muoversi fra i giocatori per approfondire i risultati delle ricostruzioni virtuali.\nViene utilizzata da Aldo Biscardi dal 1998 servendosi di un sistema proprietario di origine militare; dal 2002 la tecnologia viene sviluppata da Giuseppe Galliano che ne aumenta il grado di realismo e precisione."}
{"id": "267245", "revid": "554814", "url": "https://it.wikipedia.org/wiki?curid=267245", "title": "Il processo del luned\u00ec", "text": "Il processo del luned\u00ec \u00e8 stata una trasmissione televisiva italiana andata in onda sulle reti RAI dal 1980 al 2016, pur con diverse stagioni di pausa.\nLa trasmissione \u00e8 stata ideata da Enrico Ameri, che poi ha passato il testimone ad Aldo Biscardi, che l'ha condotta dal 1983 al 1993. Nonostante il Biscardi ne abbia riproposto la formula su altre emittenti (\"Il processo di Biscardi\"), la RAI ha proseguito la messa in onda del programma con il titolo originale dal 1994 al 1997 e dal 2013. Le ultime edizioni sono state condotte da Enrico Varriale con Andrea Delogu.\nLa trasmissione, come dal titolo, andava in onda ogni luned\u00ec successivo ad una giornata del campionato di calcio di Serie A.\nStoria.\nDa Ameri a Biscardi.\nLa trasmissione fu ideata dal celebre radiocronista sportivo Enrico Ameri (\"Tutto il calcio minuto per minuto\"), il quale aveva pensato a una trasmissione per approfondire gli episodi pi\u00f9 importanti scaturiti dalle partite della domenica. Inizialmente la propose alla Radio. Ottenuto il rifiuto sia del GR2 che del GR1, si rivolse alla televisione. In quel periodo Rai 3 aveva un palinsesto con diversi spazi da coprire, e l'accordo fu raggiunto in breve tempo. Ameri condusse le prime due edizioni: il primo anno (1980-81) accanto a Novella Calligaris e il secondo (1981-82) con Marina Morgan, nella quale apparve per la prima volta Aldo Biscardi in cabina di regia. Al termine del secondo anno lasci\u00f2 la conduzione al giovane Marino Bartoletti. L'anno seguente inizi\u00f2 l'era di Aldo Biscardi Con la conduzione di Biscardi la trasmissione conobbe un periodo di popolarit\u00e0 dovuta al modo innovativo di affrontare il calcio alla televisione, non pi\u00f9 utilizzando modi pacati e strettamente giornalistici, ma lasciando ampio spazio a discussioni spesso anche troppo accese, portando cos\u00ec le \"chiacchiere da bar sport\" in uno studio televisivo che diventa una fittizia \"aula di tribunale\" avente come unico giudice legittimato ad avere l'ultima parola lo stesso Biscardi. Sempre in quel periodo venne introdotto l'utilizzo della moviola, che alimentava i dibattiti pi\u00f9 caldi di ogni puntata.\nDopo dieci anni, nel 1993 Biscardi lasci\u00f2 la RAI ideando un programma con la stessa formula per TELE+ con il titolo \"Il processo di Biscardi\", rivendicando comunque gli anni trascorsi sulla tv pubblica contandoli nella numerazione che contraddistingue le edizioni future del suo nuovo programma, non risparmiando negli anni critiche alla RAI.\nLe vallette.\nIl \"Processo del luned\u00ec\" \u00e8 stato caratterizzato da una presenza fissa femminile che affiancava il conduttore; durante le varie stagioni si sono succeduti diversi volti, come Novella Calligaris (1980-1981), Marina Morgan (1981-1982), Jenny Tamburi e Gioia Re (1982-1983), Danila Caccia (1983-1984), Paola Perissi (1984-1986), Vanna Brosio (1986-1987), Stefania Falasconi (1987-1988), Michela Rocco di Torrepadula (1988-1989), Ana Maria Van Pallandt (1989-1990), Irene Mandelli (1990-1991), Alessandra Canale (1991-1992) e Mariella Scirea (1992-1993).\nNella nuova trasmissione \"Il processo di Biscardi\", il conduttore ha proseguito la tradizione facendosi accompagnare sempre da una valletta, consuetudine caduta in disuso nelle nuove edizioni del programma.\nIl secondo \"processo\".\nDopo un anno di pausa, nel 1994 la RAI ha riproposto il programma contrapponendolo al format portato da Biscardi su TELE+; la conduzione \u00e8 stata affidata a Marino Bartoletti, di ritorno dopo oltre dieci anni alla guida del programma affiancato da Gene Gnocchi. Dal 1995 la conduzione \u00e8 stata di Gigi Garanzini fino alla nuova chiusura del programma, avvenuta nel 1997.\nIl terzo \"processo\".\nNel 2013, il programma \u00e8 stato riproposto sulla rete digitale Rai Sport 1 per volere del nuovo direttore di Rai Sport, Mauro Mazza. Alla conduzione c'\u00e8 Enrico Varriale, con la moviola di Carlo Longhi prima e di Tiziano Pieri poi.\nDal 24 agosto 2015 il programma \u00e8 tornato in onda su Rai 3, in seconda serata, con Enrico Varriale e Andrea Delogu e la partecipazione di Andrea Scanzi, Michele Dalai, Mara Maionchi e Cristiano Lucarelli come opinionisti.\nA fine stagione il neodirettore di Rai Sport Gabriele Romagnoli decide di chiudere \"Il processo del luned\u00ec\" in quanto il programma non rientra nello stile del nuovo piano editoriale presentato da Romagnoli alla Rai.\nEdizioni e conduttori.\n1980/1981.\nConduce Enrico Ameri con Novella Calligaris, regia di Piero Panizzon.\n1981/1982.\nConduce Enrico Ameri con Marina Morgan, regia di Piero Panizzon. Anche in questa edizione l'arrangiamento \u00e8 di Paolo Steffan.\n1982/1983.\nConduce Marino Bartoletti con Jenny Tamburi poi Gioia Re, regia di Piero Panizzon. Anche in questa edizione l'arrangiamento \u00e8 di Paolo Steffan.\n1983/1984.\nConduce Aldo Biscardi con Danila Caccia, regia di Piero Panizzon. \u00c8 l'ultima edizione in cui l'arrangiamento \u00e8 di Paolo Steffan.\n1984/1985.\nConduce Aldo Biscardi con Paola Perissi, regia di Piero Panizzon.\nL'arrangiamento della sigla \u00e8 di Mauro Paoluzzi.\n1985/1986.\nConduce Aldo Biscardi con Paola Perissi, regia di Piero Panizzon.\n1986/1987.\nConduce Aldo Biscardi con Vanna Brosio, regia di Piero Panizzon.\n1987/1988.\nConduce Aldo Biscardi con Stefany (Stefania Falasconi), regia di Egidio Luna.\n1988/1989.\nConduce Aldo Biscardi con Michela Rocco di Torrepadula, regia di Egidio Luna.\n1989/1990.\nConduce Aldo Biscardi con Ana Maria Van Pallandt, regia di Egidio Luna.\n1990/1991.\nConduce Aldo Biscardi con Irene Mandelli, regia di Egidio Luna.\n1991/1992.\nConduce Aldo Biscardi con Alessandra Canale, regia di Egidio Luna.\n1992/1993.\nConduce Aldo Biscardi con Mariella Scirea, regia di Egidio Luna."}
{"id": "267246", "revid": "1776051", "url": "https://it.wikipedia.org/wiki?curid=267246", "title": "Kudriavite", "text": "La kudriavite \u00e8 un minerale."}
{"id": "267247", "revid": "1442080", "url": "https://it.wikipedia.org/wiki?curid=267247", "title": "Rouxelite", "text": "La rouxelite \u00e8 un minerale."}
{"id": "267248", "revid": "108714844", "url": "https://it.wikipedia.org/wiki?curid=267248", "title": "Vurroite", "text": "La vurroite \u00e8 un minerale."}
{"id": "267249", "revid": "1784130", "url": "https://it.wikipedia.org/wiki?curid=267249", "title": "Lago di Albano", "text": ""}
{"id": "267254", "revid": "123430106", "url": "https://it.wikipedia.org/wiki?curid=267254", "title": "Cornalba", "text": "Cornalba (\"Cornalba\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in val Serina, laterale della val Brembana, dista circa 33 chilometri a nord dal capoluogo orobico. Il comune parte della Comunit\u00e0 montana della Valle Brembana.\nStoria.\nL'antichit\u00e0.\nLe origini del paese sembrano risalire al I secolo a.C. ai tempi della dominazione romana, quando tutta la valle Serina fu riunita sotto il municipio di Bergamo.\nAnche l'origine etimologica del toponimo sembrerebbe risalire a quel periodo: i vocaboli latini \"cornus\" (in italiano \"roccia\"), e \"albus\" (bianco), fanno chiaramente riferimento alla parete di roccia bianca che sovrasta il paese.\nAnche il poeta Virgilio, in un suo viaggio in queste zone, rimase colpito dall'amenit\u00e0 del luogo, tanto da ritenere la parete rocciosa una residenza degli d\u00e8i.\nLa storia di questo piccolo borgo montano \u00e8 sempre stata legata ai ritmi scanditi dalla natura, senza avvenimenti di particolare rilievo.\nIl Medioevo e l'et\u00e0 moderna.\nSi narra che nella zona fosse presente, in epoca medievale, un castello con tanto di piccolo esercito assoldato dal proprietario dal maniero. A tal riguardo non esistono n\u00e9 documenti, n\u00e9 tantomeno resti della costruzione, tanto da far pensare che il tutto faccia parte di leggende tramandate dagli abitanti.\nAltri racconti ricordano che la zona era infestata da briganti e taglieggiatori, che assalivano i viandanti, rapinandoli dei loro averi.\nIl territorio comunale era infatti attraversato dalla via Mercatorum, tracciato che collegava la val Seriana con l'alta val Brembana, permettendo agli abitanti di godere degli effetti benefici del commercio.\nCon la costruzione della via Priula, questa via dei traffici perse via via importanza, costringendo gli abitanti a procurarsi il sostentamento con l'agricoltura e l'allevamento. Soltanto negli ultimi decenni si \u00e8 sviluppata notevolmente l'industria turistica, che ha reso Cornalba una localit\u00e0 rinomata per la tranquillit\u00e0 che offre.\nVari documenti attestano che il borgo si \u00e8 trovato posto sotto la tutela amministrativa di Serina prima, e di Zogno poi, acquisendo solo in tempi recenti l'autonomia amministrativa.\nAltri racconti riportano alcuni eventi successi nei secoli scorsi: il primo narra di un fulmine caduto sulla chiesa mentre in essa era in corso una messa. Dato che non vi furono n\u00e9 vittime, n\u00e9 tantomeno feriti, la popolazione decise di ricordare ogni anno questo evento con una processione.\nL'et\u00e0 contemporanea.\nC'\u00e8 anche un aneddoto legato alle campagne napoleoniche, che vede protagonista un abitante del borgo che scamp\u00f2 alla battaglia di Russia. Si narra che, ritornato a piedi dalla battaglia, mor\u00ec di emozione alla vista del nativo paese.\nDurante la seconda guerra mondiale il paese \u00e8 stato teatro il 25 novembre 1944 di un rastrellamento da parte di una brigata fascista che ha portato all'eccidio di quindici partigiani della brigata \"Giustizia e Libert\u00e0\", tra i quali si ricordano i fratelli Pietro e Luigi Cornetti, originari di Cornalba.\nIl 25 novembre 1944 un reparto della compagnia OP di Bergamo, al comando del tristemente noto capitano Aldo Resmini, inizia un rastrellamento in val Serina. La colonna risale la valle e appena prima della frazione di Rosolo incrocia e blocca la corriera di linea Zambla-Bergamo. Mentre si compie la perquisizione dei passeggeri, sopraggiunge la seconda corriera, che abitualmente seguiva la prima di pochi minuti.\nVengono fermati, riconosciuti e uccisi sul posto i partigiani Giuseppe Biava, Barnaba Chiesa e Antonio Ferrari.\nPoi la colonna fascista si divide in due gruppi. Il primo prosegue lungo la provinciale per Serina, dove effettua un breve rastrellamento, nella zona centrale del paese: molti uomini e giovani del posto si danno alla fuga e riescono a raggiungere i sentieri nei boschi. Il secondo si dirige verso Cornalba giungendovi poco prima delle ore otto.\nI partigiani che si trovano in Cornalba, dove ha sede il comando della formazione, fuggono vero le pendici dell'Alben, per ricongiungersi al grosso della formazione. Sono per\u00f2 fatti bersaglio di un fuoco intensissimo proveniente dalle mitragliatrici fasciste, l'una piazzata in un prato, l'altra sul campanile della chiesa, e da almeno due mortai piazzati sulla destra dell'abitato. Per due ore nel paese risuonano le raffiche di mitraglia e i colpi di mortaio, mentre i repubblichini perquisiscono le case minacciando distruzioni e stragi.\nAlle ore 10 viene dato il cessate il fuoco, ma ha inizio il rastrellamento nei boschi e nelle cascine sopra l'abitato, finch\u00e9 alle ore 12,00 la colonna OP lascia Cornalba per fermarsi al municipio di Bracca, sito in Algua, dove il capitano minacca il podest\u00e0 e il parroco prospettando nuovi rastrellamenti.\nCornalba inizia la raccolta dei cadaveri. Erano caduti il comandante della Brigata Giustizia e Libert\u00e0 \u201c24 Maggio\u201d Giacomo \u201cTiragallo\u201d Ratti, i fratelli Gino e Piero Cornetti, Franco Cortinovis, Giuseppe Maffi, Callisto Sguazzi \u201cPeter\u201d, Giambattista Mancuso.\nPur con la paura di nuove azioni contro la popolazione, marted\u00ec 28 novembre 1944 si svolge la cerimonia funebre che \u00e8 controllata e difesa da un gruppo di partigiani in armi.\nEsattamente una settimana dopo, il 1\u00ba dicembre 1944, una nuova azione di rastrellamento ad opera dei militi della guardia forestale interessa Serina provocando la morte di altri cinque partigiani: Celestino Gervasoni, Mario Ghirlandetti e i russi \u201cCarlo\u201d, \u201cMichele\u201d e \u201cAngelo\u201d. Di rilevante importanza \u00e8 stato il contributo dei tantissimi soldati poco pi\u00f9 che vent'anni, provenienti dalle parti pi\u00f9 remote della Russia, l'allora Unione Sovietica, che, catturati dai tedeschi e tradotti in Italia, riuscirono a fuggire dai campi di prigionia fascisti dopo la caduta di Mussolini e si unirono, all'indomani dell'8 settembre 1943, alle formazioni partigiane.\nSimboli.\nLo stemma del Comune di Cornalba \u00e8 stato concesso con decreto del presidente della Repubblica del 13 dicembre 1978.\nLo stemma \u00e8 ispirato a quello dell'antica famiglia Cavagnis o Cavanis originaria di Cornalba (\"d'azzurro a tre monti d'argento, moventi dalla punta dello scudo; i due ai lati cimati da due alberi e quello centrale da un cavagnolo, un cesto, con un uccello sul manico, il tutto al naturale\") presente nello \"stemmario Camozzi\" del 1888, conservato nella Biblioteca Civica di Bergamo. Dal momento che il ramo nobiliare della famiglia era estinto, il Comune, decise di adottarne le insegne per rappresentare la comunit\u00e0, anche perch\u00e9 nello scudo erano presenti elementi che bene si adattavano alla natura del paese, come gli abeti e la montagna, riferimento questo sia all'origine del nome Cornalba che allo spuntone di roccia bianca sovrastante la cittadina. Venne deciso di inserire dietro la colomba, simbolo di pace, due spade incrociate per commemorare i fatti del 25 novembre 1944, quando morirono 15 partigiani uccisi da un commando fascista, il cui sangue \u00e8 simbolicamente rappresentato dalla campagna di rosso.\nMonumenti e luoghi d'interesse.\nArchitetture religiose.\nLa chiesa di San Pietro.\nLa chiesa parrocchiale, dedicata a san Pietro, fu edificata nel corso del XV secolo, ma rifatta quasi tre secoli pi\u00f9 tardi, e presenta un porticato risalente al XIX secolo. La chiesa conserva arredi di pregio, sculture del Caniana e alcune opere d'arte: tre dipinti su tavola appartenuti a un politico di epoca Quattrocentesca di difficile attribuzione. \nSan Francesco riceve le stigmate sulla Verna.\nNotevole \u00e8 anche la tela \"Le stigmate di San Francesco sulla Verna\", opera giovanile di Carlo Ceresa. In questo olio su tela viene rappresentato il santo genuflesso tra la terra e il cielo, con in alto la luce divina ed in basso il teschio della morte e la Croce della Redenzione, a significare \u201cil santo intermediario fra la potenza di Cristo e le debolezze umane\u201d.\nAltre.\nLa natura offre numerose attrazioni su tutto il territorio comunale. \u00c8 possibile compiere escursioni adatte ad ogni utenza, da sentieri alla portata di chiunque, a vie per i pi\u00f9 esperti.\nInoltre sulla \"corna bianca\" che domina il paese, \u00e8 stata chiodata a partire dal 1980, una palestra di arrampicata sportiva con itinerari di varie difficolt\u00e0, molto frequentata dagli appassionati; tanto da essere rinomata anche oltre i confini nazionali.\nSociet\u00e0.\nIl comune di Cornalba ha fatto registrare nel censimento del 1991 una popolazione pari a 298 abitanti. Nel censimento del 2001 Cornalba ha fatto registrare una popolazione pari a 286 abitanti, mostrando quindi nel decennio 1991 - 2001 una variazione percentuale di abitanti pari al -4,03%. Al 31 dicembre 2010 contava 310 residenti (161 maschi e 149 femmine). Al 31 dicembre 2011 conta 304 residenti (159 maschi e 145 femmine), mostrando una variazione percentuale di abitanti pari al -1,94% rispetto all'anno precedente.\nCultura.\nEventi.\nFino a qualche tempo fa la terza domenica di luglio si svolgeva il palio degli asini, kermesse che richiamava un folto pubblico, mentre ancor oggi, durante la prima settimana di agosto, si tiene la festa del villeggiante.\nGeografia antropica.\nIl territorio comunale \u00e8 costituito dal Capoluogo Cornalba, comprendente anche le contrade Piazza, Pagliarolo e Cima Costa, e dalla frazione Passoni, comprendente anche la contrada Ola.\nSport.\nAppena a monte del paese, sulle pendici del monte Alben, si trova una famosa parete rocciosa verticale sulla quale si pratica arrampicata su roccia. Le vie tracciate arrivano fino al grado di difficolt\u00e0 9a+, e sono state percorse anche da famosi arrampicatori, tra cui il campione ceco Adam Ondra."}
{"id": "267256", "revid": "767487", "url": "https://it.wikipedia.org/wiki?curid=267256", "title": "Chico Buarque", "text": "\u00c8 uno dei pi\u00f9 noti autori e interpreti della m\u00fasica popular brasileira.\nBiografia.\nChico Buarque proviene da un ambiente familiare intellettuale; suo padre, Sergio Buarque de Hollanda, \u00e8 stato uno storico e sociologo noto e apprezzato, mentre lo zio Aur\u00e9lio \u00e8 stato uno degli autori del dizionario della lingua brasiliana. Bambino studioso, con un precoce talento per la musica e la scrittura, Chico fu appassionato dalla \"bossa nova\" e in particolare dai lavori di Jo\u00e3o Gilberto. Ha sposato l'attrice Marieta Severo e vive in Brasile, anche se durante gli anni della dittatura militare dovette rifugiarsi in Europa. Nel 1999 ha divorziato. Dal matrimonio sono nate tre figlie: la primogenita Silvia \u00e8 un'attrice che ha lavorato al cinema e in tv.\nIl suo esordio come cantautore \u00e8 del 1964, a cui fanno seguito numerose apparizioni a festival musicali e a programmi televisivi. L'album che porta il suo nome rappresenta quella che sar\u00e0 la sua produzione successiva, con dei samba accattivanti caratterizzati da un originale giocare con le parole nei testi e da un fondo di nostalgia. Il suo crescente impegno politico contro la dittatura militare lo porta all'arresto nel 1968, cui segue un esilio auto-imposto in Italia nel 1969.\nChico torna in Brasile nel 1970 e sfrutta la sua fama e la sua abilit\u00e0 di compositore per protestare contro la dittatura. Il suo brano \"Apesar de Voc\u00ea\" (\"Nonostante tu\") riesce a sfuggire alle maglie della censura e, con la sua appena velata polemica, diventa l'inno del movimento democratico. Il singolo fu ritirato dal mercato dopo aver venduto circa centomila copie.\nAppassionato alla scrittura fin da piccolo, ha composto poesie, sceneggiature cinematografiche e romanzi come: \"Disturbo\" (Mondadori, 1992), \"Benjamin\" (Oscar Mondadori, 1999), \"Budapest\" (Feltrinelli, 2005). \"Latte versato\" (Feltrinelli, 2010), \"Il fratello tedesco\" (Feltrinelli, 2018). Il primo ha dato vita al film omonimo di Monique Gardenberg (2003), mentre il secondo, in brasiliano \"Estorvo\", girato da Ruy Guerra, ha partecipato alla 53\u00aa edizione del Festival di Cannes (2000)."}
{"id": "267260", "revid": "486946", "url": "https://it.wikipedia.org/wiki?curid=267260", "title": "Nvidia", "text": ""}
{"id": "267261", "revid": "486946", "url": "https://it.wikipedia.org/wiki?curid=267261", "title": "Nvidia Corporation", "text": ""}
{"id": "267288", "revid": "149485", "url": "https://it.wikipedia.org/wiki?curid=267288", "title": "Andrea Coppolino", "text": "Biografia.\nNel 1996 conquista il suo primo titolo juniores agli anelli, mentre nel giugno del 2000 \u00e8 per la prima volta campione italiano assoluto, sempre nella stessa specialit\u00e0. Nel 1999 partecipa ai Mondiali di Tianjin, arrivando 5\u00ba.\nA settembre, nonostante Andrea sia il miglior anellista italiano, viene escluso dai Giochi Olimpici di Sydney 2000.\nNel 2001 \u00e8 3\u00ba agli anelli ai Mondiali di Gand e vince l'argento ai Giochi del Mediterraneo; l'anno successivo agli Europei di Patrasso giunge 4\u00ba. L'escalation riprende nel 2003, quando \u00e8 bronzo ai Mondiali di Anaheim (a pari merito con il connazionale Matteo Morandi.\nNell'aprile del 2004 si rompe il legamento crociato del ginocchio sinistro. Andrea non viene operato e per due mesi segue una riabilitazione fisica, che gli permetter\u00e0 di prendere parte all'ultimo test pre-olimpico. Il 31 luglio 2004 Andrea partecipa all'incontro internazionale Italia-Spagna dove, nonostante tutto, ottiene il punteggio pi\u00f9 alto agli anelli (9.725); il Responsabile Nazionale, ai tempi Bruno Franceschetti (Tecnico di Jury Chechi) decide di escluderlo dalla squadra delle Olimpiadi di Atene.\nPer la seconda volta Andrea non viene convocato per i Giochi Olimpici.\nAndrea viene operato il 30 settembre del 2004 ai legamenti del ginocchio sinistro.\nNel 2005 rientra nei campi di gara, dopo pi\u00f9 di un anno di assenza, e vince la medaglia d'oro agli Europei di Debrecen e l'argento ai Giochi del Mediterraneo ad Almer\u00eda.\nNel 2006, ai Campionati Europei di Volos (Grecia) riconferma la sua tenacia e la sua bravura piazzandosi al 3\u00ba posto, mentre nel 2007 si laurea vicecampione d'Europa ai Campionati Europei nei Paesi Bassi.\nL'anno dopo partecipa ai Giochi della XXIX Olimpiade di Pechino giungendo quarto nonostante un ottimo esercizio agli anelli, ci\u00f2 ha provocato diverse polemiche riguardo al punteggio dato dai giudici.\nProsegue l'attivit\u00e0 di ginnasta continuando ad ottenere piazzamenti italiani degni di nota ma comincia a maturare l'idea di abbandonare la ginnastica artistica.\nSi ritira il 10 gennaio 2010.\nAttualmente dirige un bar."}
{"id": "267290", "revid": "1005847", "url": "https://it.wikipedia.org/wiki?curid=267290", "title": "Cronologia delle rivolte del 2005 nelle banlieue francesi", "text": ""}
{"id": "267292", "revid": "1652635", "url": "https://it.wikipedia.org/wiki?curid=267292", "title": "Whigs", "text": "I Whigs sono stati uno dei principali partiti politici attivi tra il tardo Seicento e la met\u00e0 dell'Ottocento in Inghilterra, successivamente Regno di Gran Bretagna e Regno Unito, rappresentativo di un consenso limitato a classi sociali elitarie.\nPer le sue connotazioni di tolleranza sociale e religiosa \u00e8 considerato antitetico al Tory, fortemente monarchico e contrario a qualsiasi religione diversa dall'anglicanesimo. Il partito ha lentamente preso forma nel corso del diciottesimo secolo, e in generale la sua politica supportava le grandi famiglie aristocratiche e i non-anglicani, o dissenzienti, come i presbiteriani, mentre i Tory davano il proprio sostegno alla Chiesa anglicana e alla piccola nobilt\u00e0. Pi\u00f9 tardi i whig incontrarono l'interesse dell'emergente classe industriale e dei mercanti pi\u00f9 ricchi. I Tory a loro volta raccoglievano consensi tra i proprietari terrieri e i membri della Corona britannica.\nNon vi fu una politica di partito coesa, almeno fino al 1784, anno dell'ascesa di Charles James Fox come presidente del ricostituito partito dei whig schierato contro il partito al governo dei nuovi Tory di William Pitt il Giovane. Nel corso del XIX secolo il programma politico avrebbe abbracciato non pi\u00f9 solo gli ideali di un parlamento dominante rispetto al monarca e del libero scambio, ma anche l'abolizione dello schiavismo e l'ampliamento del suffragio. Nel 1859 i whig formarono il Partito Liberale sotto la guida di Lord Aberdeen e William Gladstone in seguito a una fusione mentre i Tory diventarono il Partito Conservatore.\nIn un suo libro di memorie Bertrand Russell ci restituisce una visione globale dell\u2019ideologia dei Whigs parlando della sua infanzia. Avendo perso i genitori quando era piccolo egli fu allevato dai nonni nei modi di quel liberalismo aristocratico che aveva caratterizzato la rivoluzione del 1688, nella quale peraltro un altro loro antenato aveva avuto una parte importante. Il nonno, John Russell, Whig della corrente dei Fox, nato nei primi anni della Rivoluzione Francese, riteneva eccessiva l\u2019ostilit\u00e0 inglese nei confronti della Francia. Costui era gi\u00e0 in Parlamento quando Napoleone era ancora imperatore e poi lo visit\u00f2 nell'esilio dell\u2019isola d'Elba. \u00abMi fu insegnata una specie di repubblicanismo teorico che era pronto a tollerare un monarca finch\u00e9 questi riconoscesse di non essere che un impiegato del popolo\u00bb \nStoria.\nLa gloriosa rivoluzione.\nDopo la gloriosa rivoluzione del 1688, la regina Maria II e il re Guglielmo III governarono con l'appoggio sia dei Whigs sia dei Tories, nonostante il fatto che molti tra questi ultimi supportassero il deposto re cattolico Giacomo II. Guglielmo pur constatando la maggiore disponibilit\u00e0 dei Tories nei confronti della monarchia rispetto ai Whigs, nei suoi governi impieg\u00f2 membri di entrambi i gruppi. In un primo periodo il re scelse primi ministri Tories, ma gradualmente il governo inizi\u00f2 a essere pi\u00f9 influenzato dai Junto Whigs, un gruppo di giovani politici Whigs che si misero alla testa di un serrato gruppo organizzato. Questa crescente influenza gener\u00f2 uno strappo all'interno dei Whigs con la separazione dei cosiddetti Country Whigs, i quali accusavano la fazione opposta di tradimento verso i propri ideali a favore dell'accesso a cariche amministrative. I Country Whigs diretti da Robert Harley si unirono gradualmente all'opposizione organizzata dai Tories verso la fine del XVII secolo.\nNel 1702 Anna di Gran Bretagna succedette a Guglielmo III. La nuova regina aveva evidenti simpatie per i Tory e ambiva a escludere i Junto Whigs dall'amministrazione, ma dopo un breve e infruttuoso esperimento di governo monocolore Tory si limit\u00f2 a continuare la politica di Guglielmo bilanciando i partiti, sostenuta dai suoi moderati ministri Tories, il duca di Marlborough e Lord Godolphin.\nMentre la guerra di successione spagnola si protraeva e diventava sempre meno importante nei piani dei Tory, Lord Marlborough e Godolphin dovettero appoggiarsi sempre pi\u00f9 ai Junto Whig, fino a quando, nel 1708, si trovarono a dirigere un'amministrazione da loro dominata. Anna si trov\u00f2 costretta ad accettare questa scomoda dipendenza dai Whigs, specialmente dopo il deterioramento del suo rapporto con la duchessa di Marlborough. Molti dei Whigs che non appartenevano al gruppo dei Junto, capeggiati dal duca di Somerset e dal duca di Shrewsbury, iniziarono a relazionarsi sempre pi\u00f9 strettamente con i Tories di Robert Harley.\nNella primavera del 1710 Anna licenzi\u00f2 Godolphin e i ministri Junto, rimpiazzandoli con dei Tory. I Whigs furono spinti all'opposizione ricusando il trattato di Utrecht, che cercarono di bloccare grazie alla loro maggioranza nella Camera dei Lord, ma la manovra non ebbe seguito: Anna nomin\u00f2 altri dodici pari per formare una maggioranza favorevole all'approvazione del trattato. \nLa supremazia Whig.\nCon l'ascesa al trono nel 1714 del principe elettore Giorgio Ludovico di Hannover con il titolo di re Giorgio I, i Whigs tornarono a governare. Il discredito della rivolta giacobita del 1715 sulla fazione dei Tories, ridotti al rango di possibili traditori giacobiti, oltre al controllo dei Whigs sulle leve del potere, come il \"Septennial Act\", assicur\u00f2 a questi ultimi il dominio quale partito di governo. Durante il lungo periodo tra il 1721 e il 1760 i Whigs si affermarono come potenza incontrastata, tanto \u00e8 vero che sia la maggioranza di entrambe le camere, sia il titolo di primo ministro rimasero ininterrottamente nelle mani dei Whigs e in particolare nelle mani di Robert Walpole e dei fratelli Pelham, Henry Pelham e il suo fratello maggiore, il duca di Newcastle, Thomas Pelham-Holles. \nSi deve al governo Walpole il Black Act del 1723, una legge passata contro il bracconaggio, ricorrente nelle foreste del Berkshire e dello Hampshire. In questo nuovo codice criminale \u00e8 stata rilevata in \u00abl'esistenza di pi\u00f9 di cinquanta reati diversi per i quali era prevista la pena capitale\u00bb. \u00abL'approvazione di questa legge non fa soltanto pensare ad una precisa trasformazione negli atteggiamenti del corpo legislativo, ma stabilisce anche un legame fra l'ascesa politica dei Whigs hannoveriani e l\"'ascesa\" dei gradini che portavano alla forca\u00bb.\nL'ascesa di Giorgio III.\nTutto ci\u00f2 cambi\u00f2 durante il regno di Giorgio III, il quale sperava di restaurare maggiori poteri su di s\u00e9 liberandosi dal controllo dei Whigs. Decise quindi di promuovere il suo vecchio tutore, Lord Bute, alla carica di primo ministro, rompendo cos\u00ec la vecchia maggioranza dei Whigs, prima, circondando il duca di Newcastle e successivamente costringendolo alle dimissioni. Dopo dieci anni di caos tra le varie correnti all'interno dei Whigs, che nel corso degli anni influenzarono i governi, emerse un nuovo sistema con due gruppi distinti all'opposizione. I Whigs di Rockingham, i quali rivendicavano il titolo di Vecchi Whigs in quanto successori della dottrina impartita dai fratelli Pelham e le nobili famiglie dei Whigs, che annoveravano dietro il loro pensiero politico noti intellettuali quali Edmund Burke e svilupparono una filosofia, che, per la prima volta, lodava le virt\u00f9 delle correnti di partito o perlomeno della loro fazione. L'altro gruppo era caratterizzato dai Whigs sostenitori di Lord Chatham, il quale fu il grande eroe politico della guerra dei sette anni e prese una posizione contraria allo sviluppo di diverse correnti nel partito.\nI Whigs si opposero con forza al governo di Lord North, accusato di gestire un'amministrazione Tory, nonostante fosse largamente composta da persone prima associate agli stessi Whigs, molti della vecchia fazione dei Pelhamiti, come molti dei Whigs guidati in passato dal duca di Bedford, oltre ad alcuni elementi lasciati liberi dalla guida di George Grenville; tuttavia conteneva anche alcuni degli uomini del re, un gruppo formalmente associato a Lord Bute, e generalmente visto come una corrente molto vicina al pensiero dei Tories. Quest'idea di una possibile relazione tra il governo North e i Tories ebbe vasta influenza anche nell'America britannica e gli scritti di molti commentatori politici britannici conosciuti come i Whigs Radicali fecero molto per stimolare il sentimento repubblicano nelle colonie. I primi coloni attivisti si consideravano Whigs e si vedevano meglio in un'alleanza con l'allora opposizione britannica, perlomeno fino a quando non ottennero l'indipendenza. Da allora infatti iniziarono a etichettarsi come Patrioti. Nel 1833 venne fondato il Partito Whig statunitense, avente il principale obiettivo di dare vita a una convinta opposizione a una forte presidenza, cos\u00ec come i Whigs britannici si opponevano a una forte monarchia.\nIl sistema bipartitico.\nDopo gli eventi della rivoluzione americana il governo North cadde nel marzo 1782, prendendo il suo posto una coalizione formata dai Rockingham whig e dai vecchi Chathamiti, guidata da William Petty. Con l'inaspettata morte di Rockingham, nel luglio 1782, questa difficile coalizione si sfald\u00f2: Charles James Fox, il successore di Rockingham quale capo della fazione, prese le distanze da Petty e ritir\u00f2 i propri sostenitori. Il governo Petty ebbe quindi vita breve, e, nell'aprile 1783 Fox ritorn\u00f2 al potere in una coalizione che vide come alleato lo stesso North, il suo vecchio nemico. Sebbene questo connubio sembrasse improbabile per molti politici del tempo, rimaneva comunque improbabile che finisse entro lo stesso anno. Infatti, Giorgio III in combutta con la Camera dei Lord, pose fine alla coalizione e diede il proprio favore al figlio di Chatham, William Pitt il Giovane, come suo primo ministro.\nSi giunse cos\u00ec alla formazione di un puro sistema bipartitico, avente da un lato Pitt e il suo governo e dall'altro la coalizione Fox-North. Sebbene Pitt sia spesso stato definito un Tory e Fox un whig, Pitt si consider\u00f2 sempre un whig indipendente, opponendosi generalmente allo sviluppo di un sistema politico di parte. I sostenitori di Fox invece si ritenevano i legittimi eredi della tradizione whig, opponendosi fortemente ai primi anni di governo di Pitt, facendosi notare specialmente in un momento di crisi della monarchia, tra il 1788 e il 1789, quando al re furono diagnosticati dei problemi mentali. Fox e i suoi diedero allora pieno supporto al loro alleato, il principe del Galles e futuro re Giorgio IV, all'incarico di reggente.\nAll'opposizione si divisero con l'avvicendarsi della rivoluzione francese e sebbene Fox e alcuni whig pi\u00f9 giovani come Charles Grey e Richard Brinsley Sheridan fossero vicini alle posizioni dei rivoluzionari francesi, altri, guidati da Edmund Burke, si opposero fortemente a tale posizione. Mentre lo stesso Burke defezion\u00f2 in favore di Pitt nel 1791, gran parte del resto del partito, inclusi i capi pi\u00f9 influenti della Camera dei Lord quali il duca di Portland, il nipote di Rockingham Lord Fitzwilliam e William Windham, si trovarono sempre pi\u00f9 a disagio con l'appoggio che Fox e i suoi alleati davano al pensiero radicalista e alla rivoluzione francese. Si divisero agli inizi del 1793 quando Fox chiese il supporto del partito alla Francia in guerra ed entro la fine dell'anno ruppero completamente i rapporti con Fox. Entro l'estate dell'anno successivo gran parte dell'opposizione si congiunse al governo Pitt.\nMolti dei whig che si erano uniti alla fazione di Pitt tornarono poi sui propri passi, condividendo la nomina di Fox nel Ministero di tutti gli Ingegni, formato dopo la morte di Pitt nel 1806. Dopo questa data le divisioni iniziarono a manifestarsi chiaramente: i sostenitori di Pitt, guidati fino al 1809 dal vecchio compagno di Fox il duca di Portland, si etichettarono fieramente con il nome di Tory, mentre i sostenitori di Fox, guidati da Lord Grey dopo la morte di Fox nel 1806, si definirono con orgoglio whig. Dopo la caduta del Ministero degli Ingegni nel 1807 i whig rimasero all'opposizione per venticinque anni. L'ascesa al trono del vecchio alleato di Fox, principe del Galles, alla reggenza nel 1811 non cambi\u00f2 la situazione, avendo il principe tagliato di fatto ogni relazione con i vecchi compagni whig.\nSolo con la morte di Giorgio IV nel 1830 i whig tornarono a governare. Il governo di Lord Grey fece passare delle riforme molto importanti, quali il \"Reform Act 1832\" e l'abolizione della schiavit\u00f9. Bisogna comunque fare notare che sia i whig sia i Tory di questo periodo rimasero comunque notevolmente conservatori, opponendosi generalmente a ogni possibile riforma nel sistema governativo britannico. Attorno a questo periodo il grande storico whig Thomas Babington Macaulay inizi\u00f2 a promulgare quella che pi\u00f9 tardi sarebbe stato definita la prospettiva whig della storia, per la quale tutta la storia inglese conduceva al momento culminante in cui pass\u00f2 la riforma di Lord Grey. Questa prospettiva port\u00f2 a serie distorsioni nei futuri ritratti della storia del diciassettesimo e diciottesimo secolo. Macaulay e i suoi sostenitori tentarono infatti di riunire la complessa rete di cambi di fazioni politiche della restaurazione inglese nelle ordinate categorie di divisioni politiche del diciannovesimo secolo.\nIl partito liberale.\nIl Partito Liberale (il termine venne usato ufficialmente nel 1868, ma fu introdotto colloquialmente parecchi anni prima) nacque da una coalizione formata da Whig, Tory seguaci di Robert Peel e sostenitori del libero scambio, oltre che da Radicali sostenitori anch'essi della dottrina del libero mercato. Si svilupp\u00f2 quale fragile fazione sotto la guida del Peelita Lord Aberdeen nel 1852 e fu reso pi\u00f9 forte e unito dallo storico Canningita Tory Lord Palmerston nel 1859. Sebbene nei primi tempi i whig fossero la maggioranza all'interno di questo gruppo politico, i nuovi elementi persero a poco a poco la loro influenza durante la lunga leadership del Peelita William Gladstone e molti tra i vecchi aristocratici whig ruppero con il partito sulla questione irlandese dell\"'Home Rule\" nel 1886, andando ad aiutare la formazione del Partito Liberale Unionista (i quali si sarebbero poi andati a fondere con il Partito Conservatore nel 1912). Il supporto unionista alla logica di un mercato protezionista nei primi anni del ventesimo secolo con Joseph Chamberlain (probabilmente il carattere meno Whig all'interno del partito) alien\u00f2 maggiormente i Whig pi\u00f9 ortodossi e alla met\u00e0 del secolo la parte Whig era praticamente inesistente e spaesata all'interno di questo nuovo soggetto politico."}
{"id": "267295", "revid": "22475", "url": "https://it.wikipedia.org/wiki?curid=267295", "title": "Grande Fratello (1984)", "text": "Il Grande Fratello (in inglese \"Big Brother\", letteralmente \"fratello maggiore\") \u00e8 un personaggio immaginario creato da George Orwell, presente nel romanzo \"1984\". \u00c8 il dittatore dello stato totalitario chiamato Oceania. Nella societ\u00e0 che Orwell descrive, ciascun individuo \u00e8 tenuto costantemente sotto controllo dalle autorit\u00e0. Lo slogan \"Il Grande Fratello vi guarda\" ricorda continuamente agli abitanti la sua superiorit\u00e0 assoluta nella piramide gerarchica.\nCaratterizzazione del personaggio.\nNel romanzo non viene mai chiarito se sia una persona esistente o semplicemente un simbolo creato dal partito; nel libro si fa pi\u00f9 volte riferimento a tale questione, ma la domanda non trova mai risposta. Quando Winston Smith, protagonista del romanzo, chiede esplicitamente a O'Brien, durante la tortura, se esistesse o meno, \u00abEsiste come esisto io?\u00bb, egli gli risponde \u00abTu non esisti\u00bb, di fatto non rispondendo alla domanda.\nNel libro immaginario scritto dal ribelle Emmanuel Goldstein \u00e8 presente questa frase: \u00abNessuno ha mai visto il Grande Fratello. \u00c8 un volto sui manifesti, una voce che viene dal teleschermo. Possiamo essere ragionevolmente certi che non morir\u00e0 mai. Gi\u00e0 adesso non si sa con certezza quando sia nato. Il Grande Fratello \u00e8 il modo in cui il Partito sceglie di mostrarsi al mondo. Ha la funzione di agire da catalizzatore dell'amore, della paura e della venerazione, tutti sentimenti che \u00e8 pi\u00f9 facile provare per una singola persona che per una organizzazione\u00bb. Secondo Goldstein, quindi, potrebbe essere solo un'icona, una personificazione del Partito.\nNella propaganda del Partito viene presentato come una persona reale, uno dei fondatori del Partito insieme allo stesso Goldstein."}
{"id": "267297", "revid": "1226", "url": "https://it.wikipedia.org/wiki?curid=267297", "title": "Dilitio (Star Trek)", "text": "Il dilitio (\"dilithium\") \u00e8 un minerale immaginario utilizzato nell'universo di \"Star Trek\" come fonte di controllo della reazione materia/antimateria nel nucleo di curvatura. \nRisulta in particolare indispensabile per fornire la grande quantit\u00e0 di energia per la propulsione a curvatura (\"warp drive\") delle navi stellari della Federazione Unita dei Pianeti. Non va confuso con il (vero) dilitio, che \u00e8 una molecola diatomica del litio: la molecola del dilitio di Star Trek \u00e8 costituita da due atomi di litio uniti per\u00f2 ad uno di tellurio.\nStoria.\nNell'universo di Star Trek, prima che venissero scoperte le sue caratteristiche utili per i motori a curvatura (\"warp drive\"), il dilitio era considerato solamente un minerale raro con struttura cristallina insolita, oppure era usato per scopi estetici, come accade su Troyius.\nLa ricerca, l'estrazione, la purificazione del dilitio rappresentano un'attivit\u00e0 di gran rilevanza economica, strategica e politica per la Federazione.\nNel 2286 Spock scopre che il dilitio esaurito pu\u00f2 essere ricristallizzato con l'esposizione ai raggi gamma; in anni successivi si scopre una tecnica di ricomposizione della matrice theta che permette una ricristallizzazione pi\u00f9 efficiente. Verso la fine degli anni 2360, le tecniche di ricristallizzazione sono avanzate ad un punto tale che \u00e8 possibile effettuare la ricristallizzazione del dilitio quando si trova nell'alloggiamento della camera di reazione dei motori.\nAnnichilazione materia-antimateria.\nL'annichilazione di materia e antimateria \u00e8 un processo che produce una gran quantit\u00e0 di energia in modo incontrollato; il suo sfruttamento \u00e8 possibile solamente controllando la reazione attraverso il dilitio. I cristalli del minerale catalizzano e attivano l'annichilazione mediante un allineamento efficace dei due fasci confinati di particelle e antiparticelle. L'allineamento dei due flussi \u00e8 seguito dalla focalizzazione all'interno del reattore.\nPer svolgere la catalisi i cristalli devono essere attivati in continuazione, ma ci\u00f2 comporta una lenta decristallizzazione del minerale e l'esaurimento delle sue propriet\u00e0; anche un sovraccarico produce la distruzione della struttura cristallina, l'esaurimento del dilitio e un'emissione elevata di radiazioni.\nSinonimi.\nRadan \nCuriosit\u00e0.\nUn asteroide realmente esistente \u00e8 stato denominato 35734 Dilithium ."}
{"id": "267299", "revid": "1005847", "url": "https://it.wikipedia.org/wiki?curid=267299", "title": "Entit\u00e0 della rivolta del 2005 nelle banlieue francesi", "text": ""}
{"id": "267302", "revid": "5456", "url": "https://it.wikipedia.org/wiki?curid=267302", "title": "Stephan Johansson", "text": ""}
{"id": "267305", "revid": "1005847", "url": "https://it.wikipedia.org/wiki?curid=267305", "title": "Contesto delle rivolte del 2005 nelle banlieue francesi", "text": ""}
{"id": "267306", "revid": "198277", "url": "https://it.wikipedia.org/wiki?curid=267306", "title": "Roberto Bettega", "text": "Da sempre alla , societ\u00e0 nelle cui giovanili entr\u00f2 agli inizi degli anni 1960, con essa trascorse tredici stagioni da professionista vincendo sette campionati nazionali, una Coppa UEFA e una Coppa Italia. In nazionale fu impiegato per 42 volte tra il 1975 e il 1983, con 19 gol all'attivo, facendo parte delle rappresentative che si classificarono al quarto posto al e al .\nDurante l'attivit\u00e0 agonistica \u00e8 stato soprannominato \"Bobby gol\" per la prolificit\u00e0 sotto rete, e \"Penna bianca\" per la precoce canizie che caratterizzava la sua chioma. Dopo il ritiro divenne opinionista televisivo e dirigente sportivo: fu, dal 1994 al 2006, vicepresidente e, tra il 2009 e il 2010, vicedirettore generale della Juventus. Per volont\u00e0 di Francisco Ocampo, presidente del , a Bettega \u00e8 stato intitolato, dal 2002 alla dismissione del 2015, l'Estadio Roberto Bettega di Asunci\u00f3n, in Paraguay.\nCaratteristiche tecniche.\nEra considerato un attaccante molto moderno per la sua generazione oltrech\u00e9 un trascinatore della squadra, in grado sia di concludere sia di suggerire. Ambidestro dotato di fisico atletico, intuito, tecnica individuale e visione di gioco, era uno specialista nel colpo di testa: in questo ultimo caso, rimane memorabile il suo gol in tuffo all' nella sfida di Roma del 17 novembre 1976, che fiss\u00f2 il 2-0 e contribu\u00ec alla qualificazione dell' al a spese degli inglesi.\n\u00c8 stato definito uno dei pi\u00f9 completi attaccanti italiani di sempre, grazie anche alla determinazione e alla professionalit\u00e0 che l'hanno contraddistinto.\nAffermatosi come attaccante puro, la sua ascesa fu frenata da un principio di tubercolosi che lo colp\u00ec nella stagione 1971-1972; Giampiero Mughini scrisse di lui che fu tale malattia a impedirgli di diventare il pi\u00f9 grande calciatore dell'era moderna. In seguito arretr\u00f2 la propria posizione in campo, agendo dapprima da centravanti di manovra e a fine carriera anche da centrocampista offensivo.\nDa rimarcare la sua capacit\u00e0 di assurgere ad alti livelli realizzativi pur senza l'apporto dei calci di rigore: rimangono appena 6 le massime punizioni tirate in carriera, tutte trasformate.\nCarriera.\nGiocatore.\nClub.\nJuventus e Varese.\nNato a Torino da una famiglia veneta emigrata da Villabruna, con il padre operaio alla FIAT, Bettega entr\u00f2 da bambino nella compiendo tutta la trafila delle squadre giovanili. Qui crebbe sotto la guida dello storico tecnico del vivaio bianconero del tempo, Mario Pedrale, il quale lo paragon\u00f2 agli esordi a John Charles.\nIn vista della sua prima stagione da calciatore professionista, nell'estate 1969 il club piemontese decise di mandare il promettente attaccante, anche per evitare che potesse \"bruciarsi\" con un precoce salto nella prima squadra juventina, in prestito in Serie B nel : venne infatti richiesto dall'allenatore dei lombardi, Nils Liedholm, dopo essere stato da questi notato durante una sfida tra le formazioni giovanili dei due club. Lanciato subito titolare, nella sua unica annata in maglia biancorossa il poco pi\u00f9 che diciottenne Bettega emerse come la maggiore rivelazione di quel campionato cadetto, contribuendo al primo posto e annessa promozione in Serie A dei bosini, risultati a cui concorse segnando 13 gol che ne fecero, in coabitazione col compagno di squadra Ariedo Braida e col catanese Aquilino Bonfanti, il capocannoniere del torneo.\nRitorno alla Juventus.\n1970-1976.\nRitorn\u00f2 alla Juventus nella stagione 1970-1971, rimanendovi per tredici stagioni consecutive fino al 1983. Gioc\u00f2 in totale 481 partite con la maglia bianconera (326 in Serie A, 73 in Coppa Italia, 31 in Coppa dei Campioni, 8 in Coppa delle Coppe e 42 in Coppa UEFA), segnando 178 gol (129 in Serie A, 22 in Coppa Italia, 7 in Coppa dei Campioni, 1 in Coppa delle Coppe e 19 in Coppa UEFA, terzo dietro ad Alessandro Del Piero e Giampiero Boniperti nella classifica dei maggiori cannonieri della storia del club. Curiosamente, Bettega fece ritorno alla Juventus come unico giocatore torinese e cresciuto nel vivaio, proprio mentre la squadra gi\u00e0 annoverava o stava per ingaggiare una leva di giovani originari del Mezzogiorno; tra questi anche colui che diventer\u00e0 il suo partner d'attacco di riferimento, il catanese Pietro Anastasi, con cui nelle sei stagioni seguenti andr\u00e0 a comporre uno dei migliori tandem offensivi che la storia bianconera ricordi.\nDebutt\u00f2 in Serie A il 27 settembre 1970 in trasferta contro il Catania, segnando il gol decisivo. Gioc\u00f2 42 partite (28 in Serie A, 11 in Coppa delle Fiere e 3 in Coppa Italia) e segn\u00f2 21 gol (rispettivamente 13, 6 e 2). Per la seconda volta, la Juventus raggiunse la finale in una competizione continentale, venendo sconfitta dagli inglesi del nell'ultima edizione della Coppa delle Fiere: dopo il 2-2 casalingo, nel quale Bettega segn\u00f2 la rete dell'1-0, la gara di ritorno si concluse 1-1 e il trofeo fu vinto dagli inglesi per la regola dei gol fuori casa.\nEbbe un ottimo avvio nel campionato 1971-1972, in cui spicc\u00f2 la doppietta contro il alla quarta giornata, segnando prima di testa e poi, su assist di Anastasi, con un pregevole colpo di tacco \u2014 un gesto tecnico all'epoca ancora raro a vedersi \u2014 rimasto negli annali. Tuttavia dopo 10 reti in 14 partite, l'ultima il 16 gennaio 1972 contro la , fu costretto a un lungo stop per un principio di tubercolosi: il disturbo lo affliggeva da inizio carriera, costringendolo a respirare con fatica e limitandone il rendimento. Rientr\u00f2 in squadra solamente all'inizio del campionato successivo, aiutando la Juventus a vincere il secondo scudetto consecutivo e contribuendo al percorso che port\u00f2 i bianconeri alla loro prima finale di Coppa dei Campioni, persa il 30 maggio 1973 contro l'.\nMalgrado che nei due anni successivi avesse segnato con minore frequenza, fu fatto esordire in nazionale dal CT Fulvio Bernardini nel giugno 1975, giocando l'intera gara esterna vinta contro la . Super\u00f2 di nuovo la soglia dei dieci gol nella stagione 1975-1976, annata in cui la Juventus perse lo scudetto a vantaggio dei concittadini e rivali del , dopo aver dilapidato un vantaggio di 5 punti alla 21\u00aa giornata. Contemporaneamente, in nazionale dovette accontentarsi di alcuni spezzoni di partita nella nuova gestione tecnica affidata al tandem Bernardini-Bearzot.\n1976-1983.\nNell'estate 1976, con l'arrivo di Giovanni Trapattoni sulla panchina bianconera, cominci\u00f2 un ciclo vincente destinato a durare un decennio. La Juventus vinse lo scudetto per una lunghezza sui campioni uscenti del Torino, totalizzando il punteggio record di 51 punti sui 60 disponibili (la Fiorentina, terza, giunse a 16 lunghezze di distacco). Bettega non salt\u00f2 alcuna partita e mise a segno 17 gol, aggiungendone altri 5 nella Coppa UEFA vinta nella stessa stagione. Fu il primo trofeo internazionale conquistato dalla squadra, che ebbe la meglio nella doppia finale sui baschi dell': nel ritorno perso 2-1 in Spagna, nell'arena infuocata del San Mam\u00e9s, fu la decisiva marcatura di testa di Bettega, su traversone di Marco Tardelli, a consegnare alla Juventus il trofeo grazie al maggior numero di gol segnati in trasferta.\nLa Juventus biss\u00f2 il titolo italiano nel 1977-1978, precedendo stavolta, assieme al Torino, anche il sorprendente . Fu il preludio del grande mondiale che Bettega e l'Italia disputarono in Argentina nell'estate 1978. Affermatosi anche in campo internazionale, sia nel 1977 che nel 1978 Bettega giunse quarto nella classifica del Pallone d'oro di \"France Football\".\nNelle due stagioni successive, la Juventus perse il titolo italiano prima a favore del Milan e poi dell', ma conquist\u00f2 la Coppa Italia 1978-1979 sconfiggendo 2-1 ai tempi supplementari il nella finale di Napoli, durante la quale Bettega fu costretto a uscire per un infortunio alle costole. Nella stagione successiva realizz\u00f2 16 gol che gli valsero la conquista, per l'unica volta in carriera, del titolo di capocannoniere della Serie A; ci\u00f2 anche aiutato dal fatto di avere derogato a una sua consuetudine, accettando di diventare, per lo spazio del finale di campionato, il rigorista della squadra. In quella stessa annata, la Juventus affront\u00f2 in semifinale di Coppa delle Coppe gli inglesi dell': nella gara di andata a Highbury un'autorete di Bettega fece terminare la partita 1-1 dopo il vantaggio dei bianconeri, che furono poi eliminati nel \"retour match\" di Torino.\nNel 1980-1981 vinse nuovamente lo scudetto segnando 5 reti. Nella Coppa UEFA di quella stagione, le sue tre reti non consentirono alla Juventus di superare il secondo turno, eliminata dal : i polacchi si imposero all'andata in casa per 3-1 (con Bettega a rete per la Juventus), mentre al ritorno i supplementari finirono 3-1 per i bianconeri, che cedettero poi ai tiri di rigore per 5-4. Il 4 novembre 1981, dopo aver perso per 3-1 all'andata negli ottavi di finale della Coppa dei Campioni 1981-1982 contro l' a Bruxelles, uno scontro con il portiere belga Jacky Munaron nella gara di ritorno cost\u00f2 a Bettega un grave infortunio ai legamenti del ginocchio. La Juventus fu eliminata e Bettega perse l'intera stagione, dovendo rinunciare anche alla convocazione al .\nNella stagione 1982-1983 cominci\u00f2 a non essere pi\u00f9 titolare inamovibile, alternandosi in campo con il giovane Domenico Marocchino; nel corso dell'annata non fu neanche particolarmente fortunato sottorete, colpendo undici legni tra pali e traverse. Nella semifinale di andata di Coppa dei Campioni contro il Widzew \u0141\u00f3d\u017a, Bettega segn\u00f2 il gol del 2-0; la Juventus perse poi la coppa nella finale di Atene contro l', l'ultima partita di Bettega con la maglia bianconera che svest\u00ec anticipatamente a stagione ancora in corso, sul finire del maggio 1983.\nToronto Blizzard.\nDopo aver dato l'addio alla Juventus, si trasfer\u00ec nel giugno 1983 nella North American Soccer League (NASL) per militare nelle file della squadra canadese del . Debutt\u00f2 in maglia biancorossobl\u00f9 il 6 dello stesso mese, in una sconfitta agli \"shootout\" contro il nella \"regular season\" di campionato. Rimase a Toronto per due stagioni, raggiungendo in entrambe la finale play-off del campionato, il cosiddetto Soccer Bowl, perso dal Blizzard contro i nel 1983 e il nel 1984.\nCon voci sempre pi\u00f9 insistenti circa un prossimo fallimento della NASL \u2014 che si concretizzeranno di l\u00ec a breve \u2014, Bettega rientr\u00f2 temporaneamente in Italia nell'autunno 1984. Qui in novembre rimase vittima di un grave incidente automobilistico sull'autostrada Torino-Milano e ricoverato per alcuni giorni in rianimazione: l'episodio \"de facto\" pose fine alla sua carriera agonistica.\nNazionale.\nDebutt\u00f2 nella nazionale italiana nel 1975 contro la , raggiungendo poi l'apice della propria carriera azzurra al in Argentina, in cui fu schierato titolare dal CT Enzo Bearzot. Fu l'attaccante azzurro pi\u00f9 prolifico dai tempi di Gigi Riva: nel triennio che si chiuse con la rassegna iridata del 1978, Bettega disput\u00f2 19 gare e segn\u00f2 16 volte. Sigl\u00f2 una quaterna che serv\u00ec per superare la Finlandia 6-1 e, soprattutto, mettere al sicuro la differenza reti nei confronto dell' nel girone di qualificazione per i mondiali argentini.\nIn Sudamerica segn\u00f2 una rete contro l' e colse per tre volte la traversa della porta avversaria. Successivamente, nella partita che cost\u00f2 l'unica sconfitta ai futuri campioni del mondo, fu l'autore della marcatura con cui l'Italia batt\u00e9 i padroni di casa di C\u00e9sar Luis Menotti. L'Italia arriv\u00f2 quarta dopo la sconfitta nella finale per il terzo posto contro il , in cui gli azzurri colpirono tre pali, l'ultimo a opera di Bettega con un colpo di testa nei minuti finali. In virt\u00f9 delle ottime prestazioni fornite, fu inserito dalla FIFA nella formazione ideale di quel mondiale.\nDue anni dopo prese parte al che si disput\u00f2 in Italia e che vide la nazionale padrona di casa piazzarsi al quarto posto. Bettega fece parte dell'undici titolare, dopo che si era laureato capocannoniere del campionato italiano. Segn\u00f2 il gol del pareggio nella trasferta in valida per il girone di qualificazione al , che avrebbero visto nell'estate di quell'anno il trionfo degli azzurri. Bettega dovette tuttavia rinunciare alla rassegna iridata, a causa del serio infortunio patito in Coppa dei Campioni nel novembre 1981.\nDopo un biennio di mancate convocazioni, il 16 aprile 1983 disput\u00f2 a Bucarest la gara valida per il girone di qualificazione al , persa 1-0 contro la . Fu l'ultima partita in maglia azzurra per Bettega, che fu sostituito al 69' da Alessandro Altobelli. In nazionale vanta un totale di 42 presenze e 19 gol.\nDopo il ritiro.\nGi\u00e0 al termine dell'attivit\u00e0 agonistica si ipotizz\u00f2 un futuro dirigenziale per Bettega in seno alla Juventus, tuttavia non concretizzatosi nell'immediato a causa di dissidi con l'allora presidente bianconero Giampiero Boniperti.\nFu solo all'inizio del 1994 che Umberto Agnelli, nel frattempo tornato a impegnarsi concretamente nella squadra di famiglia, lo richiam\u00f2 a Torino, dapprima affiancandolo a Boniperti come amministratore delegato ma ben presto affidandogli \u00abpieni poteri\u00bb con la nomina a vicepresidente, facendone di fatto l'erede di Boniperti alla testa della societ\u00e0. Insieme al direttore generale Luciano Moggi e all'amministratore delegato Antonio Giraudo, Bettega and\u00f2 a formare la cosiddetta \"Triade\" che a cavallo degli anni 1990 e 2000 diede vita a uno dei pi\u00f9 vittoriosi cicli bianconeri; in particolare, Bettega assunse una posizione operativamente pi\u00f9 \u00abdefilata\u00bb rispetto ai due colleghi, ricoprendo il ruolo di tramite tra la dirigenza e la squadra, e segnalandosi peraltro come uomo mercato sul calcio estero dove, tra gli altri, scopr\u00ec Zin\u00e9dine Zidane.\nLo scoppio dello scandalo del calcio italiano del 2006 coinvolse la dirigenza juventina ma non Bettega, uscito indenne dall'indagine. Pur costretto a lasciare la vicepresidenza nonch\u00e9 il posto nel consiglio di amministrazione, onde rompere a livello d'immagine con la precedente gestione della \"Triade\", nella stagione 2006-2007 rimase nella societ\u00e0 bianconera (nel frattempo declassata d'ufficio in Serie B) come consulente di mercato. Al termine dell'annata, con la squadra torinese ritornata nel frattempo in Serie A, il 22 giugno 2007 si dimise dall'incarico, dopo che la procura torinese lo aveva nel frattempo iscritto tra gli indagati di un'inchiesta inerente all'ipotesi di falso in bilancio da parte della societ\u00e0 bianconera.\nUna volta assolto con formula piena \u2014 \u00abperch\u00e9 il fatto non sussiste\u00bb \u2014 dalla succitata accusa, il 23 dicembre 2009 torn\u00f2 a pieno titolo nei quadri della Juventus venendo nominato vicedirettore generale con responsabilit\u00e0 sull'intera area sportiva, di fatto \"numero due\" della societ\u00e0 dopo il presidente Jean-Claude Blanc. Tuttavia la sua seconda esperienza dirigenziale nel club termin\u00f2 il 31 maggio 2010, dopo soli cinque mesi e senza conseguire risultati sportivi di rilievo, sostituito dal nuovo direttore generale Giuseppe Marotta nell'ambito del \"repulisti\" societario portato avanti dal neopresidente Andrea Agnelli.\nAl di fuori del calcio, dopo aver lasciato l'attivit\u00e0 agonistica Bettega port\u00f2 avanti alcune attivit\u00e0 imprenditoriali, gestendo una fabbrica d'imballaggi e acquisendo un ristorante McDonald's in piazza Castello a Torino.\nSul versante televisivo fu, negli anni 1980 e 1990, opinionista sportivo delle reti Fininvest. Nel 1985 comment\u00f2 la finale della Coppa Intercontinentale tra e affiancando il giornalista Giuseppe Albertini; quella fu la prima volta, per le telecronache italiane delle partite di calcio, in cui il telecronista era accompagnato da un ex calciatore o ex allenatore nelle vesti di commentatore tecnico. Successivamente affianc\u00f2 Nando Martellini, al debutto sulla Fininvest dopo avere lasciato la Rai. Condusse anche la trasmissione \"Caccia al 13\" e collabor\u00f2 con Tele Capodistria. Negli anni 2010 fu opinionista per \"Controcampo\" e \"Speciale Champions League\", programmi calcistici delle reti Mediaset, e per la syndication 7 Gold."}
{"id": "267308", "revid": "1226", "url": "https://it.wikipedia.org/wiki?curid=267308", "title": "Kotor 2", "text": ""}
{"id": "267309", "revid": "1226", "url": "https://it.wikipedia.org/wiki?curid=267309", "title": "Kotor II", "text": ""}
{"id": "267310", "revid": "599013", "url": "https://it.wikipedia.org/wiki?curid=267310", "title": "KOTOR", "text": ""}
{"id": "267311", "revid": "1226", "url": "https://it.wikipedia.org/wiki?curid=267311", "title": "KOTOR 2", "text": ""}
{"id": "267313", "revid": "112005737", "url": "https://it.wikipedia.org/wiki?curid=267313", "title": "Imaginaria Film Festival", "text": "Imaginaria - Animated Film Festival \u00e8 un festival internazionale di cinema d'animazione che si svolge a Conversano (Bari) durante il periodo estivo.\nNata dall'esperienza di \"Vedocorto\" festival di cortometraggi tenutosi a Conversano dal 1997 al 1999, Imaginaria nasce ufficialmente nel 2003), la manifestazione pugliese intende \u201caffiancare il cinema libero e indipendente internazionale ai movimenti e agli autori pi\u00f9 innovativi della rivoluzione digitale\u201d. \nIl festival \u00e8 specializzato sul mondo dell'animazione d'autore internazionale.\nImaginaria \u00e8 il primo ed unico festival di cinema d'animazione sul territorio pugliese ed uno dei pochi a livello nazionale.\nFulcro dell'evento \u00e8 il concorso per lungometraggi e cortometraggi di animazione d'autore presentati nei chiostri e nei giardini dell'ex Monastero di San Benedetto, location di particolare pregio artistico ed architettonico situata nel centro storico della citt\u00e0 d'arte di Conversano in provincia di Bari.\n Una manifestazione quanto mai eccentrica e \u201cspecializzata\u201d rispetto all'abituale programmazione audiovisiva regionale.\n L'incontro tra il cinema d'animazione, l'illustrazione e il fumetto d'autore internazionale rappresenta oggi per Imaginaria la sua vera sfida, la sua naturale evoluzione/vocazione ponendosi quale unico evento internazionale nel suo genere fra tutte le manifestazioni audiovisive del panorama pugliese e non solo.\nMolto apprezzati gli eventi collaterali ed in particolare la vetrina \"Mutosonoro\" il cui intento \u00e8 quello di riscoprire gli invisibili capolavori del cinema d'animazione del passato proposti per l'occasione con un originale musicazione eseguita rigorosamente dal vivo.\nIl festival gode dei patrocini e del sostegno del Ministero dei Beni e le Attivit\u00e0 Culturali DGC, della Regione Puglia, del Comune di Conversano, dall'Apulia Film Commission e fa parte dell'AFIC Associazione Festival Italiani di Cinema.\nImaginaria \u00e8 curata da Circolo del Cinema Atalante."}
{"id": "267314", "revid": "916580", "url": "https://it.wikipedia.org/wiki?curid=267314", "title": "Campata", "text": "Il termine campata \u00e8 usato in architettura ed in ingegneria civile per definire lo spazio che si trova fra due o pi\u00f9 elementi portanti di una struttura.\nIn ingegneria civile.\nAd esempio in un ponte \u00e8 la distanza compresa tra due piloni, in un colonnato con archi corrisponde all'intervallo tra le colonne. Si indicano spesso le campate di un ponte per dare un'idea della loro struttura: un \"ponte a campata unica\" (come alcuni progetti per il ponte sullo Stretto di Messina) si regge su due soli piloni tra i quali \u00e8 compresa la campata. In linea di massima, la struttura di base pu\u00f2 essere ripetuta a volont\u00e0, estendendo la lunghezza del fabbricato in base ai bisogni.\nIl sistema \u00e8 stato di primaria importanza nell'architettura del ferro e lo \u00e8 tuttora in varie forme di architettura contemporanea.\nSecondariamente, il termine di \"campata\" viene utilizzato anche per indicare la distanza compresa tra due pali di una conduttura elettrica, di una funivia e simili.\nIn architettura.\nQuando si parla di architettura, la campata \u00e8 quello spazio verticale compreso tra due pilastri, o colonne, solitamente reggenti un arco.\nAd esempio le navate di una chiesa possono essere divise in campate (per esempio si pu\u00f2 dire: \"seconda campata della navata sinistra\"). Questa struttura modulare \u00e8 stata molto importante per l'architettura gotica e medioevale in genere. Il sistema \u00e8 stato di primaria importanza nell'architettura del ferro e lo \u00e8 tuttora in varie forme di architettura contemporanea.\nSpesso, le campate sono a loro volta divise orizzontalmente in pi\u00f9 parti. Per le chiese a pi\u00f9 navate, per esempio la navata centrale presenta generalmente in basso il livello delle arcate, al di sopra spesso si osservano le gallerie dei matronei o/e del triforio, e infine, sotto le coperture, il livello del cleristorio, costituito dal piano delle finestre. La struttura a campate pu\u00f2 continuare nei singoli moduli delle volte: nel caso di una volta a crociera classica, si pu\u00f2 riconoscere la campata come una struttura rettangolare (o quadrangolare) delimitata dai quattro piedritti sui quali la volta si appoggia. In un palazzo, la divisione orizzontale di una campata sar\u00e0 in genere scandita dai singoli piani abitabili."}
{"id": "267315", "revid": "124691679", "url": "https://it.wikipedia.org/wiki?curid=267315", "title": "Ichigo Mashimaro", "text": " \n \u00e8 un manga giapponese creato da Barasui e pubblicato in giappone sulla rivista mensile \"Dengeki Daioh\" e raccolto al momento in cinque \"tank\u014dbon\". Dalla serie \u00e8 stato successivamente tratto un anime di 12 episodi nel 2005 e, nel 2007, 3 OAV di 25 minuti.\nLe protagoniste sono cinque bambine, assieme a pochissimi altri interpreti secondari, di cui la maggior parte sono parenti o amici occasionali. Per questo non vi \u00e8 una trama specifica di fondo, ma tante piccole storie che riguardano i personaggi dell'opera.\nNonostante ci\u00f2, \"Ichigo Mashimaro\" rimane una commedia ricca di situazione divertenti e, durante le puntate, le personalit\u00e0 delle cinque protagoniste vengono analizzate a fondo. La regia e la sceneggiatura sono di Takuya Sat\u014d, mentre il character design \u00e8 di Kyuta Sakai.\nIn realt\u00e0 il titolo avrebbe dovuto essere , ma a causa di una famosa canzone di Tamio Okuda, intitolata appunto \"Mashimaro\", \u00e8 stato dato alla serie il titolo di \"Ichigo Mashimaro\".\nTrama.\nLe protagoniste sono cinque bambine, assieme a pochissimi altri interpreti secondari, di cui la maggior parte sono parenti o amici occasionali. Per questo non vi \u00e8 una trama specifica di fondo, ma tante piccole storie che riguardano i personaggi dell'opera.\nPersonaggi.\nSeiyuu: Hitomi Nabatame\nSeiyuu: Saeko Chiba\nSeiyuu: Fumiko Orikasa\nSeiyuu: Ayako Kawasumi\nSeiyuu: Mamiko Noto\nAnime.\nL'anime \u00e8 stato trasmesso in Giappone nel 2005 ed \u00e8 formato da 12 episodi, trasmessi sulla TBS. Alla serie sono poi seguiti 3 OVA."}
{"id": "267329", "revid": "287204", "url": "https://it.wikipedia.org/wiki?curid=267329", "title": "Antrace", "text": "Lantrace, detta anche \"carbonchio\" (dal greco \"\", che significa \"carbone\", dal colore nero delle lesioni cutanee che si sviluppano nelle vittime di questa infezione), \u00e8 un'infezione acuta causata dal batterio \"Bacillus anthracis\".\nGeneralmente si manifesta come malattia endemica in animali erbivori selvatici o domestici, quali bovini, pecore, cavalli, capre e suini, ma pu\u00f2 anche svilupparsi nell'uomo, per esposizione ad animali infetti, tessuti di animali infetti, inalazione di spore del batterio o ingestione di cibo contaminato da queste. Non sono mai stati registrati casi di trasmissione da uomo a uomo per via aerea. Sono rarissimi i casi di contagio per contatto fra umani.\nDell'antrace esistono diverse forme differenti per diffusione e pericolosit\u00e0 classificate in base alla via d'ingresso: \"cutanea\", la forma pi\u00f9 frequente; \"polmonare\", rara; \"gastrointestinale\", rarissima.\nL'antrace si trova in tutto il mondo, risultando pi\u00f9 comune nei paesi in via di sviluppo o in paesi senza programmi di prevenzione veterinaria. Certe regioni del mondo hanno un'incidenza pi\u00f9 alta di antrace tra gli animali: America Centrale e Meridionale, Europa dell'Est, Africa, Caraibi e Medio Oriente.\nI sintomi dell'antrace polmonare sono inizialmente molto simili a quelli di una comune influenza (febbre, tosse, affaticamento), ma nell'arco di tre, quattro giorni degenerano verso un quadro clinico molto pi\u00f9 grave, con difficolt\u00e0 respiratorie, stato di \"shock\" e perdita di coscienza. Se non curata, l'infezione di antrace porta alla morte tra i sette e i dieci giorni, con una letalit\u00e0 del 20%, che cresce notevolmente nelle varianti polmonare e intestinale.\nStoria.\nL'antrace \u00e8 stata una delle pi\u00f9 importanti malattie infettive dell'antichit\u00e0. Alcuni storici ritengono che due delle piaghe dell'Esodo nella Bibbia fossero epidemie d'antrace, cos\u00ec come alcuni sostengono che la peste di Atene del 430 a.C. e la peste del 1630 fossero in realt\u00e0 epidemie di carbonchio.\nIl batterio.\nIl \"Bacillus anthracis\" \u00e8 un batterio del genere \"Bacillus\", ed \u00e8 stato il primo batterio di cui si sia dimostrata la responsabilit\u00e0 nello sviluppo di una malattia. Robert Koch fece questa scoperta nel 1877. Come altri \"Bacillus\", il \"B. anthracis\" ha forma di bastoncelli ed \u00e8 Gram positivo. Ogni cellula ha una dimensione di circa 1 per 6 \u03bcm.\nCiclo di vita.\nIl batterio produce endospore che rimangono nel terreno, dove possono sopravvivere per decine di anni. Quando un erbivoro le ingerisce cominciano a moltiplicarsi all'interno dell'animale e possono ucciderlo. Nella carcassa dell'animale morto, il batterio continua a riprodursi fino a quando non ha esaurito le sostanze nutritive. Giunto a questo stadio il batterio produce nuove endospore.\nCeppi.\nL'antrace si presenta in 89 ceppi. Il pi\u00f9 noto \u00e8 il ceppo \"Ames\", impiegato negli attacchi terroristici del 2001-2002 negli Stati Uniti. Il ceppo \"Vollum\" (talvolta erroneamente chiamato \"Vellum\"), potenzialmente utile anch'esso per l'utilizzo come arma batteriologica, \u00e8 stato isolato nel 1935 da una mucca nell'Oxfordshire in Inghilterra, ed \u00e8 stato inserito negli arsenali di armi biologiche inglesi e statunitensi. Rapporti della CIA riferiscono che l'Iraq avrebbe tentato negli anni ottanta di ottenere spore di questo ceppo di antrace. Altri ceppi sono, per esempio, lo \"Sterne\" (una forma benigna che deve il nome al ricercatore africano che la scopr\u00ec), \"ANR-1\", \"\u03b4Ames\", \"A-3\", \"RP4\" e \"RP42\". I ceppi differiscono nella presenza e attivit\u00e0 di diversi geni, che ne determinano la virulenza e la produzione di antigeni e tossine.\nUna lista completa dei ceppi dell'antrace si pu\u00f2 trovare qui \"(in inglese)\".\nForme di contagio.\nCome accennato, l'antrace pu\u00f2 contagiare l'uomo per via cutanea, polmonare o gastroenterica. Non avviene contagio da uomo a uomo.\nForma cutanea.\nLa forma cutanea pu\u00f2 avvenire per contatto con pelle o pelliccia di animali infetti o altro materiale contenente spore. La forma cutanea si presenta nella fase iniziale come una piccola pustola pruriginosa di colore scuro nel sito d'infezione, che si forma circa una o due settimane dopo il contagio. Successivamente si forma una estesa ulcera necrotica non dolorosa. Senza un opportuno trattamento la malattia \u00e8 mortale in circa il 20% dei casi. La terapia antibiotica annulla sostanzialmente il rischio di esito fatale. L'antrace cutanea \u00e8 la forma pi\u00f9 comune negli allevatori di bovini.\nForma polmonare (inalatoria).\nLa forma pi\u00f9 grave si contrae per inalazione delle spore (si stima ne siano necessarie circa 10.000) e se non trattata nei suoi primissimi stadi \u00e8 letale nella quasi totalit\u00e0 dei casi. Questa malattia era un tempo nota anche come \"malattia del tosatore\", poich\u00e9 colpiva prevalentemente chi era a stretto contatto con parti dell'animale in cui potevano essere annidate le spore, come appunto i tosatori o gli artigiani che realizzavano bottoni dalle ossa di erbivori. Le spore, opportunamente trattate, possono essere impiegate come arma batteriologica.\nI primi sintomi della malattia sono simili a quelli di un'influenza, comprendendo tosse, stanchezza e febbre. Quando compaiono i sintomi pi\u00f9 gravi \u00e8 ormai tardi per instaurare una terapia. Le spore vengono poi trasportate nei linfonodi mediastinici o tracheobronchiali, dove il bacillo trova un ideale luogo di riproduzione. Nella foto si vede una radiografia del torace di un affetto da antrace polmonare in cui appare una espansione nel mediastino dovuta alla presenza di un alto numero di batteri.\nForma gastroenterica.\nLa forma gastroenterica, che si contrae ad esempio con l'ingestione di carne infetta, si presenta con diarrea grave ed ematemesi (vomito con sangue). Il trattamento tempestivo \u00e8 necessario; senza trattamento la mortalit\u00e0 arriva al 65%.\nTerapia della forma inalatoria.\nLa terapia \u00e8 farmacologica, con la somministrazione di antibiotici. Quelli d'elezione sono la \"ciprofloxacina\" (del gruppo dei fluorochinoloni, battericida) e \"l'eritromicina\" (gruppo di antibiotici denominati macrolidi). Il protocollo di cura prevede la somministrazione per sessanta giorni. Esiste anche il vaccino contro l'antrace, ma il suo uso su larga scala non mette al riparo da versioni geneticamente modificate dell'agente dell'infezione e potrebbe indurre pericolosi fenomeni di resistenza del batterio.\nPossibili utilizzi nella guerra batteriologica.\nLe spore di antrace sono potenzialmente un'efficace arma batteriologica se trattate in modo da poter essere inalate, vista l'alta mortalit\u00e0 degli affetti dalla forma respiratoria. Pi\u00f9 volte, dopo l'11 settembre 2001, lettere con tracce di antrace furono recapitate a senatori del partito democratico statunitense e alle redazioni di alcuni giornali del nuovo continente, con esiti infausti: morirono 5 persone e se ne ammalarono 17. In un primo tempo di questi attacchi furono accusate organizzazioni terroristiche, ma poi nel 2008 l'FBI stabil\u00ec che l'unico colpevole di questi attacchi era stato il dott. Bruce Edwards Ivins, noto esperto governativo di bioterrorismo, suicidatosi il 29 luglio 2008. Un attacco di ampia portata risulta tuttavia difficilmente realizzabile per via delle difficolt\u00e0 che presenta la diffusione su vasta scala delle spore.\nVaccinazione.\nEsiste un vaccino per l'antrace, che viene per\u00f2 utilizzato solo su individui ad alto rischio, come i militari. Esso non \u00e8 quindi utilizzato su tutta la popolazione.\nL'esperimento di Pasteur.\nNel maggio del 1881 Louis Pasteur esegu\u00ec un esperimento pubblico per mostrare i suoi lavori sulla vaccinazione. Prepar\u00f2 due gruppi di 25 pecore, uno dei quali venne vaccinato con due somministrazioni distanziate di 15 giorni di un vaccino da lui preparato. Trenta giorni dopo la prima iniezione a entrambi i gruppi venne iniettata una coltura di batteri di antrace vivi. Il risultato fu sorprendente: tutte le pecore vaccinate riuscirono a sopravvivere, mentre le altre 25 morirono in pochi giorni."}
{"id": "267333", "revid": "767487", "url": "https://it.wikipedia.org/wiki?curid=267333", "title": "Il mistero della signora scomparsa (film)", "text": "Il mistero della signora scomparsa (\"The Lady Vanishes\") \u00e8 un film del 1979 diretto da Anthony Page.\nBasato sul romanzo \"Il mistero della signora scomparsa\" pubblicato nel 1936 da Ethel Lina White, \u00e8 il rifacimento de \"La signora scompare\" di Alfred Hitchcock (1938), una commedia gialla ambientata nel 1939, alla vigilia della seconda guerra mondiale.\nTrama.\nBaviera, agosto 1939, poco prima dello scoppio della Seconda guerra mondiale. Alcuni cittadini inglesi sono costretti a rimandare di un giorno la loro partenza per Basilea in quanto tutti i treni sono stati requisiti dalla Wehrmacht per scopi militari, e devono quindi pernottare nell'hotel di un piccolo villaggio presso Oberdrauburg. I protagonisti della storia sono: Amanda Kelly, giovane ereditiera americana, reduce da una vacanza in Germania con alcuni amici e diretta a Londra per sposarsi con un nobiluomo; Miss Froy, amabile vecchia signora in tailleur di tweed, bambinaia e insegnante di musica da sei anni in Baviera e in procinto di tornare in patria; Caldicott e Charters, tifosi di cricket, molto contrariati per il forzato ritardo del viaggio che rischia di far loro perdere la fase finale di un test match a Manchester; Robert, un giornalista e fotoreporter americano; una coppia di amanti (che viaggiano sotto il falso nome di Todhunter) la cui maggior preoccupazione \u00e8 quella di non essere riconosciuti. Durante la notte in hotel Amanda, ubriaca, viene invitata dal suo gruppo di amici a fare l'imitazione di Adolf Hitler, irritando alcuni uomini delle SS che subito attaccano rissa e fanno cadere la ragazza dal tavolo, facendole sbattere la testa. Prontamente soccorsa dal dottor Hartz, la ragazza viene messa a letto.\nLa mattina seguente i protagonisti riescono a a salire sul treno. Amanda occupa lo scompartimento della baronessa von Kingsling, e qui conosce la bambinaia inglese, che decide di occuparsi di lei (la ragazza \u00e8 infatti ancora stordita per la forte botta in testa della sera prima); le due si dirigono nel vagone ristorante e durante il percorso si imbattono in gran parte dei passeggeri inglesi, fra cui i signori Todhunter, Charters e Caldicott che vengono interrotti proprio da Miss Froy durante la loro attiva conversazione di cricket. Al ristorante le due donne vengono servite e Miss Froy chiede al cameriere di prepararle un t\u00e8 che questa aveva nella borsetta, un certo \"Harriman Herbal\". Amanda si consola invece con un doppio whisky e soda. Le due tornano poi nello scompartimento, Amanda si addormenta mentre la vecchietta fischietta un motivetto musicale. Al suo risveglio la signorina Froy \u00e8 scomparsa; della cosa nessuno sembra accorgersi. Amanda interroga diverse persone sul treno eppure nessuno sembra aver mai visto la donna, la baronessa tedesca che viaggiava nella stessa carrozza arriva ad affermare che la bambinaia inglese non c'\u00e8 mai stata e che Amanda \u00e8 andata e tornata dal vagone ristorante completamente sola; cos\u00ec conferma pure il cameriere che aveva servito il t\u00e8 e il whisky alle due donne, idem tutti gli altri passeggeri. Amanda inizia cos\u00ec ad indagare sull'accaduto, sicura che Miss Froy non \u00e8 affatto frutto della sua immaginazione. Tenta di convincere Robert che Miss Froy era su quel treno. Lo sta per persuadere mostrandogli, sul vetro del finestrino della carrozza ristorante, ancora visibile la scritta \"Froy\" che la signora aveva tracciato col dito sul vetro appannato perch\u00e9 lo sferragliare del treno copriva il suono delle parole, ma quando Robert guarda, la scritta \u00e8 scomparsa. Disperata Amanda arresta il treno e sviene. Riportata al proprio scompartimento, la protagonista trova, vestita esattamente come Miss Froy, una certa Frau Kummer, che freddamente dichiara di essere la persona che andavano cercando.\nA convincere Robert della versione di Amanda sar\u00e0 la bustina del t\u00e8 lanciata dal cameriere insieme al resto della spazzatura fuori dal finestrino e andata ad appiccicarsi sul vetro: l\"'Harriman Herbal\". Amanda e Robert iniziano a questo punto a cooperare per ritrovarla. I due rovistano nella carrozza bagagliaio, dove trovano gli occhiali rotti di Miss Froy, ma uno degli scagnozzi della baronessa ingaggia una violenta lotta con i due riuscendo a sottrarre loro quella prova.\nIl professor Hartz nel frattempo scorta un misterioso malato completamente bendato, diretto ad una clinica per essere da lui operato. Lo assiste una strana suora che indossa scarpe col tacco alto. Robert ha un'intuizione: e se fosse Miss Froy il malato imprigionato nei bendaggi? Non ha il tempo di controllarlo perch\u00e9 viene interrotto da Hartz, di cui lui e Amanda si fidano, ma che in realt\u00e0 sta per disfarsi di loro con un brandy drogato. In un susseguirsi di colpi di scena e di scambi di persona Miss Froy \u00e8 liberata, mentre i passeggeri inglesi del treno si rendono conto di essere rimasti coinvolti in una pericolosa storia di spionaggio: la bambinaia porta infatti con s\u00e9 un'informazione che i nazisti vogliono bloccare a ogni costo finch\u00e9 il treno \u00e8 in territorio tedesco. Le SS, capitanate da Helmut, riescono a far deviare il treno su un binario morto, dirigendovi un gruppo di uomini armati. Miss Froy prova a fuggire nel bosco, dopo aver lasciato il messaggio in codice contenuto nelle note musicali di una melodia, che Robert dovr\u00e0 imparare a memoria e portare al Foreign Office britannico nel caso lei non riuscisse a salvarsi.\nCoraggiosamente i passeggeri rimasti sul treno si difendono e rispondono al fuoco nello scontro armato con le forze nemiche. Robert aiutato da Caldicott riesce a riattivare la locomotiva e il treno pu\u00f2 cos\u00ec superare il confine, mettendo in salvo la maggior parte dei passeggeri. Arrivata a Londra, Amanda, ormai conquistata da Robert, rinuncia per lui al promesso sposo. I due quindi si recano al Ministero degli Esteri a Whitehall per riferire il messaggio in codice.\nRobert imbarazzatissimo si accorge allora di aver dimenticato le note della melodia che pure aveva canticchiato per tutto il tempo. Al pianoforte qualcuno per\u00f2 sta suonando proprio quelle note: \u00e8 la cara Miss Froy, felicemente e definitivamente ritrovata.\nAccoglienza e critica.\n \u00e8 per\u00f2 apprezzato da molti spettatori, che lo hanno definito un \"charming thriller\" a cui non mancano le scene di comicit\u00e0. Questo film fu l'ultimo prodotto dalla Hammer Film Productions, storica casa cinematografica inglese, specializzata in cinema horror, che poco dopo la sua uscita fin\u00ec in bancarotta."}
{"id": "267335", "revid": "1543377", "url": "https://it.wikipedia.org/wiki?curid=267335", "title": "Gentiana lutea", "text": "La genziana maggiore (Gentiana lutea ) \u00e8 una pianta erbacea perenne, grazie alle radici molto sviluppate, appartenente alla famiglia delle Gentianaceae.\nL'epiteto \"maggiore\", con cui \u00e8 comunemente denominata la specie, si riferisce alle sue dimensioni, superiori a quelle delle altre specie del genere \"Gentiana\", mentre il termine \"lutea\" si riferisce al colore giallo dei fiori, diversamente dalle genziane blu dell'iconografia alpina.\nDescrizione.\nLa pianta \u00e8 alta da 40 a 140\u00a0cm. Si tratta di un'erba perenne, glabra, con grande rizoma ramificato e fusto cavo, semplice ed eretto. \nPu\u00f2 avere da tre a dieci fiori in verticilli all'ascella di foglie amplessicauli; la corolla di ciascun fiore, di colore giallo, \u00e8 divisa in 5-6 lacinie. Fiorisce per la prima volta a dieci anni di et\u00e0.\nI semi sono a diffusione anemofila.\nLe foglie basali sono opposte, picciolate, grandi, di forma ellittica, lunghe fino a 30\u00a0cm e larghe fino a 15\u00a0cm con nervature parallele evidenti. Quelle caulinari sono pi\u00f9 piccole, sessili, lanceolate e amplessicauli.\nLa radice \u00e8 a fittone.\nDistribuzione e habitat.\nVive in prati ed alpeggi poco umidi, su terreni calcarei.\n\u00c8 diffusa fino ai 2200 m s.l.m. nelle zone montuose del sud dell'Europa.\nNon \u00e8 molto comune. \u00c8 una pianta protetta e la raccolta \u00e8 vietata.\nFitoterapia.\nLa Genziana maggiore \u00e8 considerata un eupeptico: stimola l'appetito e aiuta la digestione. In quanto pianta medicinale veniva coltivata gi\u00e0 durante il Medioevo. Se ne utilizzano le radici. Per il gusto amaro ma profumato e le propriet\u00e0 digestive viene largamente usata in liquoreria, entrando nella composizione di diversi amari. \u00c8 abbastanza comune trovare nelle regioni alpine e nelle zone dell'appennino Abruzzese un liquore nella quale \u00e8 stata lasciata in infusione una radice di genziana, che le conferisce un aroma caratteristico e propriet\u00e0 digestive.\nNella raccolta pu\u00f2 essere confusa con il tossico veratro (\"Veratrum album\"), in quanto con morfologia simile ma con foglie alterne e non opposte.\nLe piante del genere Gentiana hanno una lunga tradizione per quanto riguarda l'utilizzo medicinale in Europa e in Asia. Gli studi fitochimici hanno mostrato che i principali componenti bioattivi isolati da questo genere includono flavonoidi, xantoni e iridoidi tra cui il gentiopicroside, principale componente di questa pianta. Questi composti mostrano un'ampia gamma di attivit\u00e0 protettive tra cui protezione epatica, protezione gastrointestinale, protezione cardiovascolare, immunomodulazione, protezione delle articolazioni, protezione polmonare, protezione ossea e protezione riproduttiva. \nLeggende.\nUna leggenda ungherese racconta che durante una grande pestilenza, la quale non trovava soluzione nonostante gli umani sforzi, al re Ladislao il Santo apparve in sogno un angelo, il quale gli disse che all'alba appena sveglio, avrebbe dovuto tirare una freccia nel cielo; questa gli avrebbe indicato il rimedio per guarire il suo popolo. Il mattino seguente il re lanci\u00f2 la freccia che cadde su una genziana; la radice fu subito somministrata agli appestati, che in questo modo guarirono.\nAltre leggende raccontano di cavalieri colpiti da incantesimi d'amore per la bellezza della pianta, per la magnificenza dei suoi colori e per il suo fascino."}
{"id": "267336", "revid": "2519", "url": "https://it.wikipedia.org/wiki?curid=267336", "title": "Genziana maggiore", "text": ""}
{"id": "267337", "revid": "1776051", "url": "https://it.wikipedia.org/wiki?curid=267337", "title": "XX legislatura del Regno d'Italia", "text": "La XX legislatura del Regno d'Italia ebbe inizio il 5 aprile 1897 e si concluse il 17 maggio 1900.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 429 sedute.\nSenato del Regno.\nNella legislatura il Senato tenne 243 sedute."}
{"id": "267339", "revid": "124646616", "url": "https://it.wikipedia.org/wiki?curid=267339", "title": "Pietra Marazzi", "text": "Pietra Marazzi (\"La Pr\u00e8ja\" in piemontese) \u00e8 un comune italiano di 915 abitanti della provincia di Alessandria in Piemonte.\nIl nucleo storico del paese si estende su di un poggio a ridosso della riva sinistra del fiume Tanaro. Sui tre lati \u00e8 cinto dal Bricco di San Giovanni, dal Monte Mariano e dal Bricco Sant'Ilario. Fa parte del comune la frazione di Pavone, situata al confine sud e alla sinistra della confluenza del fiume Bormida con il fiume Tanaro, su un'altura a 137 metri s.l.m. Negli ultimi anni, dopo il calo demografico della prima met\u00e0 del XX secolo, vi \u00e8 stata una netta ripresa di crescita del numero di abitanti, favorito dalla bella posizione collinare ma al tempo stesso collocata nelle immediate vicinanze di Alessandria, dalle bellezze naturali paesaggistiche e dal buon microclima. \u00c8 cos\u00ec che il vecchio nucleo abitativo si \u00e8 espanso sulle alture circostanti.\nLa sede del Comune \u00e8 in Piazza Umberto I.\nOrigini del nome.\nIl nome deriva dal latino \"Petra Maricorum\" (o \"Mariciorum\"), perch\u00e9 fondata dalla trib\u00f9 ligure dei Marici; mentre secondo altri storici deriva da \"Petra Maratiorum\" (o \"Maraciorum\"), perch\u00e9 infeudata alla nobile famiglia dei Marazzi nel XIV-XV secolo.\nStoria.\nFu conquistata dai Romani nel 222 a.C..\nSimboli.\nLo stemma e il gonfalone del comune di Pietra Marazzi sono stati concessi con decreto del presidente della Repubblica del 18 ottobre 2002.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928 il comune di Pietra Marazzi inglob\u00f2, nell'ambito delle fusioni fasciste, i comuni soppressi di Montecastello e Pavone d'Alessandria. Soltanto il primo sar\u00e0 ricostituito nel 1956, mentre il territorio del secondo rimase unito a Pietra Marazzi. Dal 1859 fu parte del mandamento di Bassignana e del circondario di Alessandria, fino alla soppressione degli enti mandamentali e circondariali nel 1927."}
{"id": "267345", "revid": "322321", "url": "https://it.wikipedia.org/wiki?curid=267345", "title": "Oggetto del contratto", "text": "L'oggetto del contratto \u00e8 un requisito essenziale del contratto come disposto dall'art. 1325 del codice civile italiano, e la cui mancanza comporta ai sensi dell'art. 1418 la nullit\u00e0 dell'intero contratto.\nIl termine oggetto pu\u00f2 avere diverse valenze. Esso pu\u00f2 anzitutto indicare il diritto sul quale il negozio dispone, oppure pu\u00f2 essere inteso quale sinonimo di contenuto del contratto (in questo secondo significato non comprender\u00e0 anche le locuzioni irrilevanti ai fini della produzione di effetti - ad esempio, le frasi introduttive).\nRequisiti dell'oggetto.\nIl codice civile italiano all'art. 1346 stabilisce che l'oggetto deve essere:"}
{"id": "267347", "revid": "547034", "url": "https://it.wikipedia.org/wiki?curid=267347", "title": "Diamante (Italia)", "text": "Diamante (\"Diam\u00e0nd\u00eb\" in calabrese, \"Diamand\u00e8\" in greco bizantino) \u00e8 un comune italiano di abitanti della provincia di Cosenza, in Calabria. \u00c8 sito sulla costa tirrenica nordoccidentale della regione. Nel 2021 alla citt\u00e0 di Diamante \u00e8 stata assegnata la Bandiera blu, entrando cos\u00ec a far parte delle 210 localit\u00e0 marine italiane insignite di tale riconoscimento.\nGeografia fisica.\nPosta al centro della Riviera dei Cedri, Diamante dispone di 8 km di spiagge, nonch\u00e9 di una delle due uniche isole della Calabria, l'isola di Cirella.\nOrigini del nome.\nIl nome del comune sembra essere proprio connesso col diamante, inteso come gioiello (del resto esistono omonime citt\u00e0 in Argentina e in Brasile). Tuttavia non \u00e8 noto il motivo per il quale venne adottato tale nome. \nStoria.\nFonti storiografiche diverse documentano insediamenti gi\u00e0 dai tempi dei greci Focesi e dei Romani.\nLe prime notizie sulla nascita di un vero e proprio nucleo abitato nei luoghi di Diamante risalgono al 1500, allorquando il Principe Sanseverino ordin\u00f2 la costruzione di una postazione difensiva per contrastare le incursioni saracene.\nIntorno al torrione dei Sanseverino sorse pi\u00f9 tardi una fortificazione del territorio ad opera del principe di Bisignano Tiberio Carafa, padrone dei territori di Belvedere Marittimo e di Diamante gi\u00e0 dal 1622.\nAl termine delle scorribande turche, la popolazione dalle campagne si spost\u00f2 verso il mare incrementando i traffici commerciali.\nSuccessivamente benestanti e commercianti napoletani, amalfitani e salernitani, e nobili famiglie, anche di origine spagnola vi si stabilirono per la posizione e l'amenit\u00e0 del luogo dando vita al centro abitato.\nPresto Diamante divenne un discreto centro per la pesca e l'agricoltura, grazie alla nutrita flotta e alla produzione del cedro (\"Citrus medica\"). Le caratteristiche particolari di questo agrume nella sua variet\u00e0 denominata \"C\"edro liscio diamante\",\" comunemente detto di Santa Maria del Cedro, (di grosso taglio e profumata, destinata in gran parte alla canditura), lo resero unico e conosciutissimo sul mercato mondiale, anche in virt\u00f9 del profondo legame con i rabbini provenienti da tutte le comunit\u00e0 ebraiche del mondo, i quali giungevano ogni estate a Santa Maria del Cedro e sulla Riviera dei Cedri, per selezionare il cedro perfetto, ovvero il \"frutto dell'albero pi\u00f9 bello\" (etrog), da utilizzare durante la festa dei Tabernacoli. Grazie alla sua massiccia esportazione verso Israele e gli USA, dov'\u00e8 ancora usato dai Rabbini durante Sukkot, il cedro \u00e8 diventato una risorsa economica consistente per l'intero territorio.\nSimboli.\nLo stemma del Comune di Diamante \u00e8 stato riconosciuto con decreto del Capo del governo del 6 agosto 1935. \nMonumenti e luoghi d'interesse.\nI murales.\nNel 1981, su iniziativa del pittore Nani Razetti, dell\u2019amministrazione comunale dell\u2019epoca, guidata dal sindaco Evasio Pascale, 85 artisti provenienti da varie parti del mondo furono chiamati a dipingere i muri dei vicoli del borgo marinaro di Diamante e di Cirella. Matilde Serao e Gabriele D'Annunzio sono tra i letterati che hanno rivolto la loro attenzione a quella che hanno definito \"la perla del Tirreno\".\nNegli anni successivi altri artisti hanno arricchito con le loro opere alcuni angoli di Diamante e Cirella. Nel 2021 Diamante ha celebrato il quarantennale della prima con l\u2019iniziativa Murales40, che ha visto la realizzazione di nuove opere come quella di Jorit su una delle pareti del palazzo di citt\u00e0, e con il restauro di alcuni importanti dei murales del 1981, come quelli di Eva Krump e Ibrahim Kodra.\nCultura.\nA Diamante si tengono diverse iniziative culturali e seminari di filosofia organizzati dall'Istituto Italiano per gli Studi Filosofici di Napoli, grazie alla collaborazione del filosofo Nuccio Ordine, originario di Diamante, docente di Letteratura italiana presso l'Universit\u00e0 della Calabria e tra i maggiori studiosi della figura e dell'opera del filosofo Giordano Bruno .\nDiamante nel 2021 \u00e8 stata designata tra le citt\u00e0 italiana candidate a capitale italiana della cultura 2024.\nCinema.\nDiamante \u00e8 stata spesso scelta come location per film cinematografici, fiction e programmi televisivi. Tra i lungometraggi ricordiamo: \nCucina.\nTra le specialit\u00e0 locali a base di pesce si citano le \"pitticelle\" di rosamarina, le frittelle a base di bianchetto, la rosamarina con il pepe, il cosiddetto caviale dei poveri, e le alici conservate sotto sale e peperoncino in recipienti di creta detti \"cugnitti\".\nIl cedro (var. liscia diamante), comunemente detto di Santa Maria del Cedro, \u00e8 il prodotto tipico della Riviera dei cedri con il quale si preparano piatti dolci e salati.\nIl liquore al cedro viene prodotto localmente in modo artigianale e ottenuto per l'infusione della buccia. Si produce, inoltre, il cedro candito, ottenuto da un complesso procedimento di salamoiatura, visibile presso il museo del cedro di Santa Maria del Cedro, istituito nel 2004 dal consorzio del cedro di Calabria. I \"panicilli\" (o panicelli di D'Annunzio) sono dolci tipici natalizi composti da acini di uvetta aromatizzata avvolti nelle foglie del cedro, legati con un giunco e infornati, apprezzati anche da Gabriele D'Annunzio.\nAltro prodotto tipicamente legato alla gastronomia calabrese \u00e8 il peperoncino, al quale a Diamante dal 1992 \u00e8 dedica una manifestazione annuale denominata \"Peperoncino Festival\".\nEventi.\nFestival del Peperoncino.\nIl \"Festival del peperoncino\" o \"Peperoncino Festival\" \u00e8 una rassegna culturale e gastronomica che ha luogo a Diamante sin dal 1992.\nIl festival \u00e8 stato ideato dal giornalista Enzo Monaco in occasione del cinquecentenario della scoperta delle Americhe, evento che ha dato inizio all'importazione in Europa del peperoncino, comunemente utilizzato nella cucina calabrese.\nLa manifestazione si svolge solitamente nei primi giorni di settembre e dura circa una settimana, nella quale si svolgono le degustazioni della mostra \"Mangiare Mediterraneo\", i \"Laboratori piccanti\", le mostre, il cabaret, la \"Rassegna del cinema piccante\", la presentazione di libri, la premiazione della migliore tesi di laurea sul peperoncino e anche convegni medici.\nA Diamante ha inoltre sede l'\"Accademia italiana del peperoncino\" che conta migliaia di associati in tutto il mondo.\nMediterraneo Festival Corto.\nConcorso cinematografico nato nel 2011 e dedicato ai cortometraggi e organizzato dal Cinecircolo Maurizio Grande di Diamante, premia opere provenienti da tutto il mondo. Si svolge nei primi giorni del mese di settembre. \u00c8 stato selezionato tra i 10 Festival d\u2019interesse culturale di cortometraggi. Nel corso degli anni a ospitato alcuni diversi importanti nomi del cinema e della cultura. \nCalici Sotto le Stelle.\nProgrammata nella terza settimana di luglio e di agosto la manifestazione \"Calici sotto le stelle\" pone al centro dell'attenzione la promozione e la valorizzazione dell'enologia calabrese, il tutto nel magnifico scenario dei ruderi di Cirella, importante frazione del comune tirrenico.\nGeografia antropica.\nFrazioni.\nLa frazione Cirella, attualmente attrezzato centro balneare, \u00e8 ricca di storia e di reperti che testimoniano l'importanza di questa fiorente citt\u00e0 della Magna Grecia di nome \"Cerillae\".\nInsediamenti del Paleolitico superiore sono presenti nel territorio della frazione presso la grotta dello scoglio di San Giovanni.\nFu una delle prime citt\u00e0 della zona fondata dagli Ausoni e di essa hanno scritto Strabone, Diodoro Siculo e Silio Italico, che afferma essere stata distrutta da Annibale per mezzo del suo generale Annone nel 203 a.C., per la fedelt\u00e0 dimostrata a Roma.\nDivenne un centro importante grazie alle esportazioni commerciali tra Roma e la Magna Grecia: vi sorsero templi e ville romane, di epoca imperiale, le cui vestigia sono ancora visibili. La citt\u00e0 fu distrutta e ricostruita numerose volte nel corso dei secoli.\nLa chiesa parrocchiale di \"S. Maria de Flores\" contiene un capitello medievale di stile corinzio, adibito a portacero pasquale, un busto ligneo della Madonna con Bambino del sec. XIII e opere varie provenienti da una chiesa di Cirella Vecchia.\nVerso la costa \u00e8 visibile l'isolotto di Cirella con alla sommit\u00e0 rovine di antiche fortificazioni costruite per prevenire lo sbarco dei mori.\n&lt;br&gt;&lt;br&gt;\nGuardando in alto verso l'interno, su una altura, si scorgono le \"rovine di Cirella vecchia\" distrutta dalla flotta francese nel 1806. Sono interessanti in questo sito le rovine di un castello ed i resti di una chiesa con campanile romanico e residui di affreschi. Alle pendici del colle sono state rinvenute varie necropoli oltre al pi\u00f9 noto \"Mausoleo di Cirella\", una tomba monumentale di et\u00e0 romana poi adibita a edificio di culto cristiano per divenire successivamente deposito di prodotti agricoli.\n&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;\nInfrastrutture e trasporti.\nIl comune \u00e8 attraversato dalla strada statale 18 Tirrena Inferiore ed \u00e8 servito dalla stazione di Diamante-Buonvicino sita sulla ferrovia Tirrenica Meridionale.\nAmministrazione.\nGemellaggi.\nComune gemellato con:\nSport.\nCiclismo.\nDiamante, per due volte, \u00e8 stata scelta come sede di tappa del Giro d'Italia.\nIl 20 maggio del 1982 il pluricampione Francesco Moser si aggiudicava al fotofinish, sul lungomare della cittadina, la 7\u00aa tappa della 65\u00aa edizione del Giro d'Italia di 226\u00a0km, partita da Castellammare di Stabia, conquistando la maglia rosa. \nPi\u00f9 recentemente, da Diamante \u00e8 partita, il 10 maggio 2005, la 3\u00aa tappa dell'88\u00aa edizione del Giro d'Italia di 210\u00a0km, con destinazione Giffoni Valle Piana."}
{"id": "267349", "revid": "599013", "url": "https://it.wikipedia.org/wiki?curid=267349", "title": "Pino Maddaloni", "text": "Biografia.\nInizia ad apprendere i fondamentali gi\u00e0 all'et\u00e0 di due anni, sotto la guida del padre Giovanni. Il primo successo ha luogo ai Giochi della Giovent\u00f9 del 1988 e per nove anni consecutivi partendo dagli esordienti e arrivando fino agli juniores \u00e8 imbattuto nelle categorie giovanili, conquistando per 13 volte il titolo di Campione d'Italia.\nAttualmente \u00e8 in forze al Gruppo Sportivo Fiamme Oro di Roma, con il grado di Assistente di Polizia, ed \u00e8 ritenuto da tutti uno degli atleti pi\u00f9 rappresentativi della storia del judo italiano di sempre.\nNel 1998 e nel 1999, si conferma Campione Europeo nella categoria -73\u00a0kg. Nel 2000 vince l'oro alle Olimpiadi di Sydney nella categoria -73\u00a0kg e viene nominato Commendatore dal Presidente della Repubblica Carlo Azeglio Ciampi. Nel 2004 ha sub\u00ecto un importante infortunio al ginocchio che gli \u00e8 costato uno stop di un anno.\nNel 2005 si riscatta dal lungo periodo di inattivit\u00e0 aggiudicandosi la medaglia d'oro ai Giochi del Mediterraneo ad Almer\u00eda ed ai Campionati del Mondo Militari a San Pietroburgo, e l'argento ai Campionati Europei 2006 a Tampere. Il 15 settembre 2007 conquista la qualificazione alle Olimpiadi di Pechino classificandosi al quinto posto ai Mondiali di Rio de Janeiro.\nDopo le Olimpiadi di Pechino, dove non si \u00e8 classificato sul podio, Pino Maddaloni non ha pi\u00f9 combattuto.\nDa gennaio 2011 allena la nazionale italiana non vedenti. Nel maggio 2017 ottiene la qualifica di arbitro internazionale grazie ad un nuovo percorso pensato per atleti di alto livello internazionale.\nLa sua storia, romanzata, \u00e8 stata narrata nel film per la televisione \"L'oro di Scampia\" del 2014."}
{"id": "267363", "revid": "169219", "url": "https://it.wikipedia.org/wiki?curid=267363", "title": "Federico Caff\u00e8", "text": "Fu uno dei principali diffusori della dottrina keynesiana in Italia, occupandosi tanto di politiche macroeconomiche quanto di economia del benessere. Al centro delle sue riflessioni economiche ci fu sempre la necessit\u00e0 di assicurare elevati livelli di occupazione e di protezione sociale, soprattutto per i ceti pi\u00f9 deboli. \nLa sua improvvisa scomparsa \u00e8 un mistero rimasto irrisolto.\nBiografia.\nNacque a Pescara da una famiglia di condizioni economiche modeste. Si laure\u00f2 all'Universit\u00e0 di Roma \"La Sapienza\" nel 1936 con Lode in Scienze Economiche e Commerciali. I suoi maestri furono Guglielmo Masci, con cui si era laureato, e Gustavo Del Vecchio. Dal 1939 fu assistente presso la facolt\u00e0 di Economia della stessa universit\u00e0. Nonostante la sua bassa statura, prest\u00f2 il servizio militare e, dopo l'8 settembre 1943, fu renitente alla leva. Nel 1945 fu consulente e successivamente capo di gabinetto del Ministro della Ricostruzione Meuccio Ruini durante il governo Parri. Con una borsa di studio, dopo la guerra pass\u00f2 un anno alla London School of Economics, a Londra, un periodo che fu per lui molto fecondo e dove approfond\u00ec la sua conoscenza del pensiero keynesiano e delle politiche sociali del governo laburista.\nLavor\u00f2 inizialmente presso la Banca d'Italia, per poi insegnare Politica economica e finanziaria nell'Universit\u00e0 degli Studi di Messina. Insegn\u00f2 poi Economia politica a Bologna. In seguito (dal 1959), fino al suo ritiro dall'insegnamento, fu professore ordinario di Politica economica e finanziaria presso l'Universit\u00e0 \"La Sapienza\" di Roma. Dal 1967 al 1969 ha fatto parte del Comitato scientifico della Fondazione Luigi Einaudi di Torino.\nOltre ai suoi scritti accademici, fu un attento commentatore dell'attualit\u00e0 economica su giornali e riviste. In particolare, collabor\u00f2 assiduamente a \"Il Messaggero\" e a \"il manifesto\". Gli scritti su \"il manifesto\", spesso sollecitati dal suo amico Valentino Parlato e dal suo allievo Roberto Tesi, sono stati raccolti in volume. Gli articoli per \"Il Messaggero, \"dovuti alla richiesta di collaborazione avanzata da Aldo Maffey, e \"l'Ora,\" sono anch'essi stati raccolti in volume.\nRelatore della tesi di laurea di pi\u00f9 di mille studenti, ha formato numerosi economisti italiani. Tra i suoi studenti vi sono stati il governatore della Banca d'Italia, presidente della Banca Centrale Europea e Presidente del Consiglio dei ministri, Mario Draghi, il governatore della Banca d'Italia Ignazio Visco, il preside della Facolt\u00e0 di economia e commercio della Sapienza Universit\u00e0 di Roma, Giuseppe Ciccarone. Fu mentore e amico di Franco Archibugi, Giorgio Ruffolo, Luigi Spaventa, Marcello De Cecco, Fernando Vianello, Ezio Tarantelli (assassinato dalle BR nel 1985), Nicola Acocella, Sergio Baldini, Fausto Vicarelli, Bruno Amoroso, Guido M. Rey, Gian Cesare Romagnoli, Pierluigi Ciocca, Vieri Ceriani, Marco Ruffolo, Enrico Giovannini, Daniele Archibugi, Nino Galloni, e di altri economisti italiani.\nSvolse per vari anni l'attivit\u00e0 di consulente per l'economia della casa editrice Laterza, nella persona del direttore editoriale Enrico Mistretta. Giuseppe Laterza si laure\u00f2 con lui nel 1981. Mantenne rapporti frequenti anche con sindacalisti, quali Antonio Lettieri.\nLa politica economica.\nFederico Caff\u00e8 lavor\u00f2 sempre sui temi della politica economica e del \"welfare\", con particolare attenzione agli aspetti sociali e alla distribuzione dei redditi.\nDedic\u00f2 particolare attenzione agli economisti scandinavi e alle esperienze di tali paesi nel \"welfare\". Divulg\u00f2 in Italia il pensiero e gli scritti di economisti scandinavi quali Gunnar Myrdal e Frederick Zeuthen.\nIl suo testo universitario \"Lezioni di politica economica\" \u00e8 rappresentativo del suo pensiero. In esso Caff\u00e8 defin\u00ec la politica economica:\nLa decennale esperienza didattica del suo autore si riscontra nel libro: le possibili domande del lettore sembrano essere gi\u00e0 considerate. In nessun punto appaiono salti concettuali.\nCome Keynes, Caff\u00e8 appare eclettico nel suo accettare contributi eterogenei nella costruzione del grande edificio della scienza economica (per esempio include Marx e i marginalisti). Ci\u00f2 fa apparire pi\u00f9 forti le sue critiche al pensiero liberista.\nLa misteriosa scomparsa.\nAncora irrisolto il mistero della sua scomparsa, avvenuta all'alba del 15 aprile 1987.\nCaff\u00e8, che viveva in via Alberto Cadlolo, un'elegante strada fra Monte Mario e la Balduina, con il fratello Alfonso, professore di lettere all'Istituto Massimo di Roma, aveva da poco raggiunto i limiti d'et\u00e0 per l'insegnamento universitario ed era ormai professore fuori ruolo. A uno dei suoi pi\u00f9 vecchi amici, il professor Carlo Ruini, aveva rivelato in una lettera di essere in ansia per le sue condizioni finanziarie che, sosteneva, sarebbero state insufficienti ad affrontare la vecchiaia. In realt\u00e0 fu poi appurato che l'economista non aveva alcun ragionevole motivo, almeno di tipo economico, di temere per il futuro. A un suo allievo confid\u00f2 in pi\u00f9 occasioni quanto fosse per lui doloroso smettere d'insegnare. All'allievo Daniele Archibugi, che conosceva sin dalla nascita essendo stato testimone di nozze dei suoi genitori, aveva chiesto addirittura di aiutarlo a suicidarsi.\nIl fratello, che dormiva nella stanza a fianco, non si accorse di nulla; sul comodino trov\u00f2 l'orologio, i documenti e gli occhiali che Federico usava per leggere. Le ipotesi sulla sua scomparsa sono dunque varie. Secondo alcuni parenti si tratt\u00f2 di un'azione volontaria, escludendo un omicidio o un incidente, compiuta con gli accorgimenti necessari a non lasciar tracce. Commosse l'opinione pubblica italiana la notizia di come i suoi studenti setacciarono la citt\u00e0 di Roma nei giorni successivi alla scomparsa.\nMolti hanno d'altro canto parlato di allontanamento come una sorta di esilio, forse in un convento, paragonando la vicenda alla misteriosa sparizione di Ettore Majorana. Altri hanno suggerito come unica alternativa a questa l'ipotesi del suicidio. Caff\u00e8 era apparso a molti conoscenti depresso per vari motivi, a parte il pensionamento e la situazione finanziaria: in particolare lo scarso seguito, nell'economia neoliberista, delle sue teorie. Nella vita privata, la morte della madre, della vecchia \"tata\", di alcuni degli allievi pi\u00f9 cari (Ezio Tarantelli, ucciso dalle Brigate Rosse nel 1985; Franco Franciosi, stroncato da un tumore nel 1986; Fausto Vicarelli, deceduto in un incidente stradale, sempre nel 1986), e la malattia del fratello lo avevano gettato nello sconforto.\nPochi giorni prima della scomparsa, avvenne la morte dello scrittore Primo Levi, si presume per suicidio; Caff\u00e8 ne rimase molto colpito, affermando: \u00ab\"Perch\u00e9 cos\u00ec? Perch\u00e9 sotto gli occhi di tutti? Perch\u00e9 straziare i parenti?\"\u00bb. Nel libro \"Memorie di un intruso\", edito da Castelvecchi (2016), Bruno Amoroso, uno dei suoi allievi pi\u00f9 cari, racconta di averlo rivisto dopo la scomparsa, lasciando aperta l'ipotesi del ritiro in convento dell'economista.\nL'8 agosto 1998 (quando Caff\u00e8, se in vita, avrebbe avuto 84 anni), il tribunale di Roma ne dichiar\u00f2 la morte presunta, avvenuta in circostanze non appurate.\nOmaggi e riconoscimenti.\nA Federico Caff\u00e8 sono dedicate: \nI suoi allievi che insegnano presso La Sapienza ogni anno organizzano una lezione annuale a lui intitolata, che viene svolta grazie anche al contributo della Banca d'Italia. Queste lezioni in onore di Federico Caff\u00e8 sono state tenute da alcuni dei pi\u00f9 importanti economisti della nostra epoca. Molte di esse sono state pubblicate in una collana della Cambridge University Press sotto la direzione di Nicola Acocella e Mario Tiberi. \nTali lezioni sono state a volte occasione per dibattiti molto accesi sulla eredit\u00e0 culturale di Federico Caff\u00e8, come avvenne in occasione di quella svolta il 24 maggio 2012 presso la Facolt\u00e0 di Economia della Sapienza Universit\u00e0 di Roma, introdotta dal Governatore della Banca d'Italia, Ignazio Visco e tenuta dall'allora Presidente della Banca Centrale Europea, Mario Draghi, entrambi allievi di Federico Caff\u00e8. Alcuni studenti contestarono le politiche monetarie della Banca Centrale Europea, evidenziando quanto Caff\u00e8 sia stato sempre a favore di una politica economica pi\u00f9 espansiva.\nNella Facolt\u00e0 di Economia dell'Universit\u00e0 \"La Sapienza\" si conservano ancora la libreria e la scrivania utilizzate da Caff\u00e8.\nI suoi collaboratori e allievi, che hanno insegnato e insegnano ancora nell'Universit\u00e0 Roma Tre, gli hanno intitolato prima la Facolt\u00e0 di Economia e poi la Scuola di Economia e Studi Aziendali, e hanno organizzato convegni in suo onore, tra cui quello del 2001 sul tema: Il futuro delle relazioni economiche internazionali, presso la Facolt\u00e0 di Scienze Politiche e quello per la celebrazione del centenario della sua nascita, presso la Scuola suddetta, nel 2014.\nOpere di Federico Caff\u00e8.\nTraduzioni di Federico Caff\u00e8.\nCome studioso sempre aggiornato sulla letteratura economica internazionale, Caff\u00e8 scrisse numerosissime recensioni e rassegne critiche della letteratura. Fu anche un prolifico traduttore di testi economici. Oltre a tradurre gran parte dei testi pubblicati nei volumi da lui curati (indicati sopra), tradusse anche diversi volumi, tra i quali:"}
{"id": "267364", "revid": "28214762", "url": "https://it.wikipedia.org/wiki?curid=267364", "title": "Modello Due", "text": ""}
{"id": "267365", "revid": "124317935", "url": "https://it.wikipedia.org/wiki?curid=267365", "title": "Paul Tergat", "text": "Biografia.\nEsordisce tardi, a 22 anni, nel 1991. L'anno successivo \u00e8 terzo ai campionati kenioti di cross e si qualifica ai Mondiali di specialit\u00e0 di Boston, a cui per\u00f2 deve rinunciare per infortunio. Nel maggio 1992 entra nel Team Fila di Gabriele Rosa.\nNel 1994 vince la sua prima Stramilano, che conquister\u00e0 per sei volte ininterrottamente (record), stabilendo nel 1998 la miglior prestazione mondiale sulla mezza maratona con il tempo di 59'17\", primato battuto solamente nel settembre 2005 dal connazionale Samuel Wanjiru. Dal 1995 al 1999 vince 5 Mondiali di corsa campestre consecutivi nella corsa lunga. Ai mondiali su pista di \u00e8 secondo nei 10000 m dietro all'etiope Haile Gebrselassie.\nAi Giochi olimpici di conquista la medaglia d'argento nei 10000 m, preceduto da Gebrselassie. Il 22 agosto 1997 stabilisce a Bruxelles il record mondiale dei 10000 m piani con il tempo di 26'27\"85, primato superato 9 mesi dopo dallo stesso Gebrselassie. Ai mondiali di \u00e8 ancora argento nei 10000 m, risultato bissato due anni dopo a , sempre alle spalle di Gebrselassie. Nel 1999 e nel 2000 \u00e8 campione iridato di mezza maratona.\nAi Giochi olimpici di \u00e8 argento nei 10000 m, nuovamente battuto da Gebrselassie. L'anno successivo esordisce nella maratona a Londra, arrivando secondo alle spalle di Abdelkader El Mouaziz. Seguono altri due secondi posti nel 2002 a Chicago e Londra (questa volta davanti a Gebrselassie).\nIl 28 settembre 2003 vince la maratona di Berlino, battendo il record mondiale della specialit\u00e0 con il tempo di 2h04'55\", primato battuto 4 anni dopo, sempre nella maratona di Berlino, dall'etiope Gebrselassie. Dopo il 10\u00ba posto nella maratona dei Giochi olimpici di , nel novembre 2005 vince la maratona di New York. Tra le altre vittorie ottenute in carriera pu\u00f2 vantare anche due successi nel Giro podistico internazionale di Castelbuono (1994 e 2003).\n\u00c8 della trib\u00f9 dei Tugen, ceppo Nandi. \u00c8 sposato con Monica ed ha tre figli: Ronald, Harriet e Gloria."}
{"id": "267366", "revid": "180559", "url": "https://it.wikipedia.org/wiki?curid=267366", "title": "Albert Lucas", "text": "\u00c8 considerato uno dei pi\u00f9 grandi giocolieri di tutti i tempi, ed \u00e8 stato tra i primi promotori della giocoleria sportiva, caldeggiando un suo ingresso tra le discipline dimostrative nei Giochi olimpici, attraverso l'International Sport Juggling Federation da lui fondata.\nIn passato \u00e8 stato detentore di numerosi record mondiali, sia nel cosiddetto Numbers Juggling, in cui ciascun giocoliere tenta di giocolare il maggior numero di oggetti per il maggior intervallo di tempo possibile, sia nelle gare di resistenza a 5 clave. Al momento detiene solamente il record riguardante il maggior numero di cerchi giocolati, con 12 prese a 12 cerchi e 13 prese a 13 cerchi.\nMentre i suoi record a 10 palle, e a 5 clave sono stati migliorati negli ultimi anni, rispettivamente, da Bruce Sarafian per quanto riguarda le 10 palle, e da Thomas Dietz per quanto concerne le 5 clave.\nErroneamente gli viene attribuita l'invenzione di un trick (ossia un esercizio) molto diffuso nelle esibizioni dei giocolieri, vale a dire il cosiddetto \"albert\" che consiste nel lanciare la clava dopo averla fatta passare, da davanti a dietro, all'incrocio delle gambe e tenendo la clava stessa per il suo pomello, senza alzare minimamente le gambe. E di conseguenza anche il movimento inverso, da dietro a davanti, detto per contrapposizione \"trebla\" (albert al contrario). In effetti questo movimento era presente in show di giocolieri russi gi\u00e0 molti anni prima che Albert Lucas lo portasse nei propri spettacoli degli anni ottanta."}
{"id": "267367", "revid": "77358", "url": "https://it.wikipedia.org/wiki?curid=267367", "title": "Concavo", "text": ""}
{"id": "267368", "revid": "1833487", "url": "https://it.wikipedia.org/wiki?curid=267368", "title": "Cyclopterus lumpus", "text": "Il lompo \"(Cyclopterus lumpus)\", conosciuto anche come ciclottero, \u00e8 un pesce d'acqua salata appartenente alla famiglia Cyclopteridae, ordine Scorpaeniformes.\nDistribuzione e habitat.\nSpecie settentrionale. \u00c8 presente nel mar Baltico.\nVive principalmente sui fondali rocciosi da pochi centimetri d'acqua a oltre 400 metri di profondit\u00e0.\nDescrizione.\nQuesto pesce \u00e8 molto caratteristico per il corpo alto e massiccio, tondeggiante, privo di squame ma cosparso di tubercoli ossei.\nLa pinna dorsale, simmetrica alla pinna anale, \u00e8 molto arretrata, prossima alla pinna caudale, che \u00e8 spatolata.\nManca di vescica natatoria e le pinne ventrali sono trasformate in una ventosa con la quale rimane attaccato al fondale o alle rocce. Le pinne pettorali sono molto ampie.\nIl colore \u00e8 scuro, da grigio blu a verdastro. I maschi in riproduzione sono rosso arancio vivace.\nGli adulti misurano fino a 60 centimetri nei maschi, 40 nelle femmine, e possono pesare fino a 3\u00a0kg.\nAlimentazione.\nSi nutre di crostacei, molluschi, piccoli pesci e ctenofori.\nRiproduzione.\nLe uova vengono deposte in marzo-aprile in acqua bassissima, talvolta in zone che vengono scoperte dalla bassa marea; hanno un colore pallido tendente al rosa o al giallo. I maschi le sorvegliano fino alla schiusa che avviene circa 2 mesi dopo, agitando l'acqua per ossigenarle. Ogni femmina pu\u00f2 deporre circa 130\u00a0000 uova (circa 600\u00a0g).\nUso in cucina.\nLe uova, salate e colorate di rosso o nero, sono commercializzate come succedaneo del caviale."}
{"id": "267371", "revid": "33689", "url": "https://it.wikipedia.org/wiki?curid=267371", "title": "Total Recall", "text": ""}
{"id": "267373", "revid": "599013", "url": "https://it.wikipedia.org/wiki?curid=267373", "title": "Andrea Aghini", "text": "Biografia.\nHa esordito nel 1984 nei rally. \u00c8 uno dei pi\u00f9 forti e vittoriosi piloti italiani degli ultimi 20 anni e uno dei migliori asfaltisti degli anni 1990, per quanto riguarda questa specialit\u00e0.\nRimane sua l'ultima vittoria di un italiano su una vettura italiana all'interno di un rally del campionato mondiale, al Rally di Sanremo 1992 sulla Lancia Delta Integrale del Team Martini Racing. Riesce a imporsi sul suo compagno Kankkunen, dominando sulle tappe asfaltate liguri e difendendosi sui tratti sterrati della sua Toscana.\nLa stagione seguente pu\u00f2 essere per lui la svolta, in quanto \u00e8 designato per fare da compagno di squadra a Carlos Sainz in seno al Jolly Club alla guida sempre di una Delta integrale, ma nonostante sia spesso pi\u00f9 veloce del suo blasonato compagno di team, alla fine del campionato raccoglier\u00e0 pochi punti a causa dei numerosi ritiri per incidente.\nNel 1994 la Lancia esce definitivamente dal campionato mondiale rally e per lui si profila solo la possibilit\u00e0 di correre saltuariamente nel massimo campionato, alternandosi alla guida della Toyota Celica, della Corolla e della Mitsubishi Lancer-Carisma. Ritorna cos\u00ec a gareggiare nel campionato italiano rally, dove \u00e8 stato campione di specialit\u00e0 due volte, nel 1998 e nel 1999, sempre su Corolla; in Italia nel corso degli anni guida anche la Subaru Impreza WRC, la Celica e la Peugeot 206 WRC.\nNel 2003, in seguito ad un grave incidente durante il Rally del Salento (dove conduceva in gara una Peugeot 206 S1600), perse la vita il suo copilota, Loris Roggia. Nel 2005 \u00e8 tornato a correre con una Subaru Impreza del preparatore italiano Top Run, terminando quarto nella classifica finale del campionato italiano rally. Anche nel 2006 e nel 2007 ha continuato a correre per Subaru Italia nello stesso campionato. Nel 2008 lo si \u00e8 visto al via del Trofeo Rally Terra e in alcune appuntamenti del CIR, sempre a bordo della Subaru Impreza STI.\nL'8 marzo 2008, nel corso di una prova speciale al Rally del Ciocco, una donna scivola accidentalmente gi\u00f9 da un poggio strattonata dal suo cane. Nel mentre sopraggiunge la vettura di Aghini che nulla poteva fare per evitare la spettatrice, che muore sul colpo.\nLa sua partecipazione al Trofeo Terra si rivela sfortunata con due ritiri e il secondo posto al Rally dell'Adriatico; una svolta arriva al rally di Sardegna a Nuoro svoltosi il 21 e 22 giugno 2008: Andrea vince il rally insieme a Max Cerrai, ottenendo la prima vittoria della nuova Subaru Impreza Sti N14 in Italia.\nPalmar\u00e8s.\nAghini \u00e8 andato cinque volte a podio in gare del campionato del mondo rally."}
{"id": "267375", "revid": "599013", "url": "https://it.wikipedia.org/wiki?curid=267375", "title": "Gianluigi Galli", "text": "Carriera.\nNell'ambiente dei rally \u00e8 conosciuto come l\"Italiano volante\", per la sua guida spettacolare e soprattutto per aver realizzato al Rally di Finlandia del 2005 un salto di ben 54 metri con la sua Mitsubishi, record che divide con il quattro volte Campione del Mondo, il finlandese Tommi M\u00e4kinen. Un'impresa capace di impressionare gli appassionati del nord Europa, che su un giornale locale con ammirazione lo appellarono \"Hullu\", cio\u00e8 \"pazzo\".\nEsord\u00ec nel 1995 aggiudicandosi il trofeo Fiat, nel 1998 divenne per la prima volta Campione Italiano Gr.N, titolo che porter\u00e0 a casa anche nel 2000.\nDopo alcune buone prestazioni nel mondiale rally, nel 2002 fu protagonista nel Campionato Italiano Rally con la Fiat Punto della Trico Racing, mentre nel 2003 torn\u00f2 a correre per il Team Ralliart Italy, partecipando sia al Campionato Italiano che a qualche appuntamento iridato.\nLe buone prestazioni realizzate alla guida di vetture da rally, gli permisero di approdare nel 2004 in un team ufficiale nel mondiale, venendo scritturato da Mitsubishi Motorsport in qualit\u00e0 di pilota e tester.\nIl 2005 lo si pu\u00f2 considerare come l'anno della consacrazione. Partito con un programma che prevedeva l'alternanza con Gilles Panizzi sul secondo sedile della Mitsubishi, Galli, dal rally di Turchia in poi, partecip\u00f2 a tutte le gare della serie iridata.\nNel 2006 la casa con cui \u00e8 sotto contratto, la Mitsubishi Motors, decise improvvisamente di ritirarsi dalle competizioni a stagione iniziata e il pilota valtellinese si trov\u00f2 senza un volante, ma grazie al Team Ralliart Italy, riusc\u00ec comunque a disputare i primi due appuntamenti del calendario, Monte Carlo e Svezia, dove in quest'ultimo ottenne il quarto posto finale. Dopo aver saltato i due rally successivi, torn\u00f2 in Corsica al volante di una Peugeot 307 WRC fornita dal team Bozian e sponsorizzata da Pirelli Tyre e con essa disput\u00f2 altri 4 rally stagionali. Ottenne il primo podio in carriera al rally d'Argentina, dove si piazz\u00f2 al terzo posto, e concluse la stagione iridata in quindicesima posizione nella classifica piloti. Galli termin\u00f2 poi l'annata 2006 a dicembre, dove conquist\u00f2 il secondo successo consecutivo al \"Memorial Bettega\", la gara del Motorshow di Bologna, presenti sulle tribune. \nNel 2008 firm\u00f2 un contratto stagionale completo con il team M-Sport Stobart, che gli mise a disposizione una Ford Focus RS WRC semiufficiale. Ottenne come risultato migliore un terzo posto al rally di Svezia (il secondo podio in carriera) e un quarto nella gara di casa, il Rally di Sardegna, ma durante la quinta prova speciale del Rally di Germania, il valtellinese usc\u00ec rovinosamente di strada, finendo contro un albero. Nell'incidente si ruppe il femore sinistro, mentre il copilota Giovanni Bernacchini rimase illeso. Dopo l'incidente, Galli abbandon\u00f2 definitivamente il mondiale WRC, nonostante qualche test svolto nel 2009. \nStagioni in dettaglio.\nGalli conquista la classifica C.I.R. al \"Tutto Terra Toscana\" e al Rally Costa Smeralda. \nOttiene il 4\u00ba posto al Rally del Ciocco e all'Alpi Orientali, il 7\u00ba posto al Rally 1000 miglia e l'8\u00ba posto al Targa Florio.\nSi ritira al Rally San Marino, Rally del Salento e Rally San Martino di Castrozza.\nNel Mondiale rally.\nLascia anche il segno nel Mondiale Rally Produzione partecipando a 2 appuntamenti: \n2\u00ba di Gr.N al Rally di Svezia e 5\u00ba al Rally di Finlandia dove vince ben 18 su 23 prove speciali disputate.\n2004.\nInsieme ai giovani emergenti Daniel Sol\u00e0 e Kristian Sohlberg, Galli viene chiamato ad alternarsi alla guida della nuova Mitsubishi Lancer WRC 2004.\nGigi Galli affronta la stagione alternando gare del Campionato del Mondo al volante della Lancer WRC (Rally di Monte Carlo, Rally del Messico, Rally di Turchia e Rally di Catalunya) e gare del Campionato Mondiale Produzione con la Mitsubishi Lancer Gr.N made in Ralliart Italy (Rally di Svezia, Rally della Nuova Zelanda, Rally di Argentina, Rally di Finlandia, Rally di Germania e Rally d'Italia, Rally di Corsica, Rally d'Australia)\n2005.\nGalli viene confermato anche per la stagione 2005 come pilota ufficiale Mitsubishi nel World Rally Champioship, come seconda guida (prima guida Harri Rovanper\u00e4) del team a diversi appuntamenti del mondiale, alternandosi con il compagno di squadra Gilles Panizzi.\n7\u00ba assoluto al Rally di Svezia a causa di alcuni problemi che l'hanno fatto retrocedere dal 4\u00ba posto, dopo aver vinto anche una prova speciale. Ottima gara per Galli anche in Turchia, dove giunge ottavo a causa di un guasto al turbo dopo aver concluso la prima tappa al secondo posto e dopo aver vinto due speciali.\n2006.\nIn seguito all'annuncio del ritiro ufficiale della Mitsubishi dal mondiale, grazie a RalliArt Italy partecipa ai Rally di Monte Carlo e di Svezia, sempre con una Mitsubishi. A Monte Carlo per\u00f2 \u00e8 costretto al ritiro prima per una toccata e poi per la rottura del cambio. In Svezia dopo una lunga lotta con il rivale Carlsson (Mitsubishi non ufficiale) termina 4\u00ba assoluto.\nDopo un accordo con il produttore di gomme italiano Pirelli, Galli si trova in mano un mini programma al volante di una Peugeot 307 Wrc del preparatore francese Bozian, consistente in: Tour de Corse-Rally de France (terminato 9\u00ba assoluto), Rally Argentina dove conquista il suo primo podio (3\u00ba assoluto) in un rally del mondiale e Rally d'Italia-Sardegna (terminato anzitempo per rottura del radiatore). All'inizio di agosto raggiunge un accordo di nuovo con Pirelli che gli permette di correre il Rally di Finlandia sempre con una Peugeot 307 WRC di un altro preparatore francese, la BSA. Alla fine terminer\u00e0 5\u00ba assoluto, nella sua ultima apparizione nel Campionato del mondo rally 2006.\n2007.\nGrazie all'accordo con PH Sport e Aimont Racing, Galli imbastisce un programma di 8 gare iridate con la Citro\u00ebn Xsara Wrc del team francese. Dopo sole tre gare per\u00f2 - Svezia (tredicesimo posto), Norvegia (sesto) e Portogallo (settimo) - Galli \u00e8 costretto ad interrompere il programma per mancanza di finanziamenti da parte di alcuni sponsor.\n2008.\nGalli corre nel Mondiale Rally con la Ford Focus WRC del team Stobart-Ford, insieme ai compagni di squadra Henning Solberg e Matthew Wilson, anch'essi impegnati in tutti e 15 gli appuntamenti del 2008. Galli sar\u00e0 per\u00f2 nominato in ogni appuntamento per la conquista dei piloti nel Mondiale Costruttori, divenendo quindi team leader.\nL'italiano comincia la stagione con un sesto posto ottenuto a Monte Carlo, mentre in Svezia ottiene un terzo posto che gli vale il secondo podio mondiale (dopo quello ottenuto al Rally d'Argentina 2006). In Messico parte con tempi interessanti, ma nella prova speciale 4 si ritira per aver colpito una roccia, con susseguente rottura della sospensione. Nelle successive tappe ottiene un settimo e un ottavo posto rispettivamente in Argentina e in Giordania, mentre giunge quarto al Rally Italia Sardegna. \u00c8 invece costretto al ritiro nei quattro appuntamenti successivi: Grecia, Turchia, Finlandia e Germania, quest'ultimo dopo un brutto incidente che gli \u00e8 costato la frattura del femore.\nNella sua carriera nel Mondiale WRC ha finora preso parte a 66 rally, totalizzando 58 punti, con due podi e 23 prove speciali vinte."}
{"id": "267380", "revid": "125999139", "url": "https://it.wikipedia.org/wiki?curid=267380", "title": "Boing (Italia)", "text": "Boing \u00e8 un canale televisivo tematico italiano edito da Boing S.p.A.\nStoria.\nIl 30 luglio 2004 Mediaset e Turner Broadcasting System firmano un accordo per creare un nuovo canale dedicato ai bambini sul digitale terrestre.\nIl 22 ottobre il canale musicale VJ TV chiude i battenti lasciando spazio a un cartello che recita \"Boing, in arrivo\".\nBoing inizia ufficialmente le trasmissioni il 20 novembre alle 20:00 sul digitale terrestre italiano, diventando il primo canale televisivo gratuito italiano dedicato esclusivamente all'intrattenimento leggero dei bambini e dei ragazzi con una programmazione di 24 ore al giorno.\nNel 2006 il canale viene pubblicizzato su Italia 1 da \"BoyBoing\", una microserie interamente prodotta dal canale e da \"Mr. Lui\", fino al 2008, quando le gag verranno eliminate a causa delle numerose critiche.\nDal 2009 al 2012, in alcune regioni d'Italia, Boing ha avuto la versione timeshift \"+1\", che trasmetteva con un'ora di differenza dal canale principale.\nIl 1\u00ba marzo 2010 il canale cambia logo anche se le grafiche resteranno invariate fino al 2 ottobre 2011.\nCon il lancio di Cartoonito in Italia, il target di Boing inizia ad essere leggermente modificato con alcuni programmi demenziali ed ironici rivolti verso un pubblico pi\u00f9 adolescenziale.\nDal 27 agosto 2012 il canale inizia a trasmettere parte della programmazione in , mentre dal 7 marzo 2016 tutti i programmi vanno in onda in questo formato.\nIl 3 giugno 2013 il canale cambia veste grafica; inoltre da quella data compare solo per la prima TV il logo del programma attualmente in onda.\nNel 2014, in occasione del decimo compleanno, Boing decide di festeggiare sponsorizzando l'iniziativa \"Diritto al Compleanno\", con l'obiettivo di garantire a tutti i pi\u00f9 piccoli la possibilit\u00e0 di festeggiare il proprio compleanno. Sul sito web del canale era possibile inviare sul un video di auguri che sarebbe andato in onda sul canale TV.\nIl 18 maggio 2015 il logo, in contemporanea a quello di Cartoon Network, viene spostato in alto a destra.\nDal 16 maggio al 7 giugno 2015 Boing organizza un evento gratuito denominato \"La Casa di Boing\", in cui i bambini possono partecipare a svariate attivit\u00e0 con un'area riservata anche a Cartoonito. I partecipanti portarono con s\u00e9 un libro da donare ad Operation Smile.\nIl 7 marzo 2016 il canale cambia logo e veste grafica: l'Italia \u00e8 il primo Paese ad introdurre la nuova immagine che verr\u00e0 poi adottata da tutte le altre versioni estere; ad assumere il nuovo look sono anche il sito web e gli Animadz, i testimonials di Boing. Il rebrand viene annunciato anche su Cartoonito e gli altri canali Mediaset, con degli spot che comunicano il restyling del canale e i contenuti speciali del mese. Al rebrand \u00e8 dedicata, inoltre, una campagna stampa, che prevede dal 7 marzo al 3 aprile un tour di 4 settimane in 4 citt\u00e0 italiane: Napoli, Milano, Roma e Bari. L'evento \u00e8 stato realizzato dai creativi Turner in collaborazione con \"Lumbre\", l'agenzia che ha curato l'immagine grafica del canale.\nDal 23 settembre al 22 ottobre 2017 si svolge il \"Boing &amp; Cartoonito Tour\", un evento d'intrattenimento per le famiglie organizzato nelle piazze di Roma, Bari, Torino, Milano e Napoli con vari giochi ed animazione che vedono protagonisti gli show pi\u00f9 amati dei due canali.\nIl 7 agosto 2018 diventa disponibile in tutti gli store una versione aggiornata della Boing App (presente gi\u00e0 su App Store dal 2012), che permette di guardare il canale in streaming con un catalogo di video ed episodi on demand, giochi e contenuti esclusivi.\nUn altro tour viene organizzato nel 2018 a nome della Boing App: dal 24 novembre al 23 dicembre nei centri commerciali di Roma, Firenze, Napoli, Rimini e Milano ci furono diverse postazioni tablet per giocare con la app del canale, accompagnata da varie attivit\u00e0 di intrattenimento, giochi ed animazione con i programmi pi\u00f9 visti di Boing e Cartoonito.\nL'11 luglio 2019 nasce \"Boing Plus\", il terzo canale edito da Boing S.p.A..\nDal 30 agosto 2020 Boing ha rinnovato la propria veste grafica, che mette al centro il logo con diverse animazioni, colori e jingle; il restyling ha riguardato anche Boing Plus, l'app, le pagine social e il sito del canale.\nDal 28 dicembre 2020 la versione satellitare del canale passa in modalit\u00e0 DVB-S2, ricevibile dai soli dispositivi abilitati all'alta definizione.\nIl canale \u00e8 stato diretto da Jaime Ondarza dalla nascita fino al 30 gennaio 2018 ed oggi \u00e8 diretto da Alice Fedele.\nDal 2004 lo speaker ufficiale del canale \u00e8 il doppiatore Pietro Ubaldi. Per un breve periodo, nel 2019 e nel 2020, la voce dei promo di Boing \u00e8 stata quella di Gianluca Iacono, mentre dal 2016 i promo dei programmi femminili vengono annunciati da Lorella De Luca.\nDiffusione.\nBoing \u00e8 disponibile in Italia, in chiaro sul digitale terrestre nelle aree coperte dal multiplex Mediaset 2 (dal 1\u00ba agosto 2011, solo in Lombardia, anche sul mux Telecity), e in modalit\u00e0 free to view in tutta Europa sul satellite tramite la piattaforma commerciale Tiv\u00f9sat attraverso il satellite Hot Bird 13C (posizione orbitale 13\u00b0 est). Al momento della partenza era disponibile nel multiplex Mediaset 1.\nIl canale \u00e8 inoltre disponibile gratuitamente anche in Francia, Belgio, Svizzera, Austria e Slovenia tramite i satelliti Eutelsat posti a 5\u00b0 ovest.\nA partire dal 10 luglio 2006 Boing \u00e8 stato disponibile in Italia anche sulla televisione mobile attraverso il multiplex La3, allora impiegato per le trasmissioni su dispositivi mobili. Boing veniva offerto con la piattaforma televisiva commerciale a pagamento di 3 Italia. Nel giugno 2008, con l'esordio dell'offerta televisiva gratuita di La3 TV, Boing viene spostato in tale offerta e diventa quindi disponibile gratuitamente anche sulla televisione mobile.\nDal 31 luglio 2009, con l'esordio della piattaforma televisiva commerciale gratuita Tiv\u00f9sat, Boing diventa disponibile gratuitamente in Italia anche via satellite.\nAltre versioni.\nBoing +1.\nEra la versione timeshift di Boing, disponibile solo in Sardegna e parte del Trentino-Alto Adige. Il canale mandava in onda la programmazione del canale originale con un'ora di differita. \u00c8 stato disponibile dal 23 febbraio 2009 al 1\u00ba marzo 2012.\nBoing Plus.\nHa sostituito il canale Pop di propriet\u00e0 della Sony dall'11 luglio 2019 sul canale 45 del digitale terrestre. Trasmette la programmazione di Boing dalle 06:00 all'01:00 e quella di Cartoonito dall'1:00 alle 6:00, entrambe sfalsate di un'ora rispetto ai due canali originali. Fino al 1\u00ba dicembre 2019 la programmazione di Cartoonito andava in onda dalle 4:00 alle 14:00 e quella di Boing dalle 14:00 alle 4:00.\nDa marzo 2020 il canale trasmette anche in Svizzera su UPC in sostituzione della versione SD di Cartoon Network.\nDal 20 maggio 2020, il canale \u00e8 disponibile anche sull'app per Smart TV Mediaset Infinity in sostituzione di M4C, canale di televendite che ha terminato le trasmissioni il 31 dicembre 2019.\nDal 31 agosto 2020, il canale utilizza un'emissione diversa da Boing e Cartoonito, cessando di essere in perfetto timeshift, dato che gli spot pubblicitari trasmessi risultano differenti rispetto a quelli in onda sui due canali. Dallo stesso giorno, il logo di rete \u00e8 stato rinnovato sulla falsariga di Boing.\nDal 20 ottobre 2021 Boing Plus passa alla codifica MPEG-4, rimanendo visibile solo sui dispositivi HD.\nPalinsesto.\nBoing propone prevalentemente cartoni animati statunitensi, rivolti prevalentemente a un pubblico di bambini e adolescenti (\"Scuola di polizia\", \"Tazmania\", \"Leone il cane fifone\"). Prima della nascita di Cartoonito, secondo canale edito da Boing S.p.A. mirato a un target pi\u00f9 giovane, trasmetteva anche programmi indirizzati a bambini in et\u00e0 prescolare.\nDa aprile 2010 \u00e8 andato in onda \"Staraoke\", programma per ragazzi simile allo storico \"Karaoke\". Boing ha trasmesso le telenovele \"Flor - Speciale come te\", \"Teen Angels\", \"Incorreggibili\", \"Il mondo di Patty\", \"Sally Bollywood\", \"Nin\u00ed\" e \"Chica vampiro\". Dalla primavera 2011 viene trasmesso \"iCarly\", mentre dal 3 marzo 2014 trasmette gli episodi della nuova serie animata del 2005 di \"Doraemon\". Il 20 novembre 2014 \u00e8 iniziata la messa in onda di \"Emma una strega da favola\". Dall'11 dicembre 2015 ha iniziato a trasmettere \"I Capatosta\" e da febbraio 2016 \"Io sono Franky\". Nell'estate 2018 ha trasmesso l'anime giapponese \"Beyblade Burst\" e nell'autunno dello stesso anno la serie animata sudcoreana \"Turning Mecard\". Dal 2020 Boing trasmette \"Apple &amp; Onion\" e la produzione originale \"Bo e Bobo show.\" Dal 2021 trasmette la nuova edizione di \"Boing Challenge\". Dal 2022 trasmette la nuova produzione originale \"Crazy Cooking Show\".\nAscolti.\nShare 24h di Boing.\nDati Auditel relativi al giorno medio mensile sul target individui 3+.\nShare 24h di Boing Plus.\nDati Auditel relativi al giorno medio mensile sul target individui 3+.\nAnimadz.\nGli \"animadz\" sono le mascotte ufficiali di Boing. Introducono le serie in onda sul canale dal 4 settembre 2006 e inizialmente erano 10:\nIl 7 marzo 2016, \"Rudolph\", \"Tony\", \"Tip\" e \"Tap\" scompaiono e le restanti 6 cambiano aspetto fisico.\nDal 30 agosto 2020 rimangono solo \"Bo\" e \"Bobo\" con un look leggermente diverso dal precedente."}
{"id": "267387", "revid": "460676", "url": "https://it.wikipedia.org/wiki?curid=267387", "title": "Mediashopping (rete televisiva)", "text": "Mediashopping \u00e8 stato un canale televisivo tematico gratuito italiano del gruppo Mediaset.\nStoria.\nIl canale, edito da Media Shopping S.p.A, trasmetteva 24 ore su 24 televendite oltre ad alcuni show ed era visibile sul digitale terrestre (esclusivamente in Italia); in passato \u00e8 stato disponibile anche via satellite e via Web.\nIl canale nacque dalle ceneri di Canale D - Home Shopping Europe, canale analogico di televendite acquisito da Mediaset.\nIn Spagna, Telecinco (parte di Mediaset) ha fatto partire nel 2008 Cincoshop, un canale digitale terrestre che ricorda molto Mediashopping, poi chiuso.\nIl 1\u00ba marzo 2011 il canale chiude i battenti lasciando il posto a ME (che diventa For You dal 6 giugno 2011) sul mux Mediaset 2. In seguito, quest'ultimo, viene sostituito da Top Crime il 1\u00ba giugno 2013.\nProgrammi.\nMediaShopping oltre che alle televendite, aveva diversi programmi-show:\nIl canale aveva anche Show speciali:\nVecchi programmi:\nL'evoluzione.\nPrima ancora di Canale D, esisteva Home Shopping Europe, che cambi\u00f2 denominazione nel 2003. A sua volta, HSE deriva dal precedente H.O.T. Italia, breve reincarnazione di Rete Mia, fondata nel 1988.\nNegli altri canali appartenenti a Mediaset vi sono televendite di tre minuti, una o pi\u00f9 volte al giorno a marchio Mediashopping.\nVolti storici.\nFin dai tempi di Home Shopping Europe, le televendite erano condotte, a rotazione, da un piccolo gruppo di conduttori che erano anche attori partecipanti al cast di \"Casa Mediashopping\", una sitcom prodotta da Rti:"}
{"id": "267388", "revid": "834", "url": "https://it.wikipedia.org/wiki?curid=267388", "title": "In vacanza con lo Zecchino d'Oro", "text": "In vacanza con lo Zecchino d'Oro \u00e8 un CD uscito nel 2005 con etichetta \"Antoniano\". Contiene 14 brani, di cui 13 appartenenti alla tradizione dello Zecchino d'Oro (tutte in versione originale tranne \"Monta in mountain-bike\") e un brano inedito (\"Ma lo Zecchino com'\u00e8?\"), scritto appositamente per il Piccolo Coro. "}
{"id": "267395", "revid": "21880", "url": "https://it.wikipedia.org/wiki?curid=267395", "title": "Mycoplasma pneumoniae", "text": "Mycoplasma pneumoniae \u00e8 il pi\u00f9 comune agente eziologico della polmonite atipica primaria che si verifica principalmente nei bambini e nei giovani prima dei 30 anni.\nBatterio aerobio obbligato, aderisce agli epiteli ciliati tramite adesine particolari, si attacca vicino al ciglio dell'epitelio ciliato, dando ciliostasi (blocco del ciglio), in seguito pu\u00f2 portare alla distruzione dell'epitelio, quindi ad irritazione e tosse. La complicanza principale della polmonite atipica \u00e8 rappresentata da anemia emolitica autoimmune (mediata da IgM contro gli antigeni presenti sui globuli rossi). Il rapporto che il \"M. pneumoniae\" instaura con le cellule dell'ospite \u00e8 definito come parassitismo pericellulare.\nL'infezione \u00e8 asintomatica nella stragrande maggioranza dei casi, tuttavia in pazienti immunodepressi sono state segnalate polmoniti di tipo grave con interessamento ematologico e neurologico.\nI micoplasmi (ne esistono infatti altri tipi oltre al pneumoniae) sono agenti infettivi di varia forma, ma tipicamente privi di parete batterica: per tale motivo non sono sensibili alle penicilline e cefalosporine, ma tipicamente solo agli antibiotici macrolidi e tetracicline\nBibliografia.\nPignanelli S, Shurdhi A, Delucca F, Donati M. Simultaneous use of direct and indirect diagnostic techniques in atypical respiratory infections from Chlamydophila pneumoniae and Mycoplasma pneumoniae. J Clin Lab Anal. 2009;23(4):206-9."}
{"id": "267397", "revid": "6923", "url": "https://it.wikipedia.org/wiki?curid=267397", "title": "Almerico da Schio", "text": "Durante gli anni dell'universit\u00e0 si dedic\u00f2 allo studio della matematica, alle scienze chimiche e meccaniche.\nLaureato in giurisprudenza all'Universit\u00e0 di Padova nel 1860, dopo essersi iscritto come praticante nei tribunali di Padova e Venezia si dedic\u00f2 ai suoi studi preferiti: l'astronomia, la meteorologia e aeronautica. Tra il 1858 e il 1860 fu assistente del professor Virgilio Trettenero nella Specola astronomica di Padova e, dopo il 1865, direttore dell'Osservatorio e dell'ufficio meteorologico dell'Accademia Olimpica di Vicenza, facendolo diventare il miglior centro di osservazione meteo di tutta la provincia, realizzando stazioni meteorologiche in tutto il Veneto, Trentino ed Emilia.\nFu presidente dell'Accademia Olimpica dal 1895 fino alla morte; membro effettivo del Regio istituto veneto di scienze, lettere e arti e dell'Ateneo di Venezia, fece parte della Societ\u00e0 veneto-tridentina di scienze naturali, della Societ\u00e0 geografica italiana e di accademie italiane, pontificie ed estere. Collabor\u00f2 nel progetto e nell'esecuzione dell'acquedotto di Schio. Dopo il 1866 fece parte del consiglio comunale di Schio e in quello stesso anno fu inviato dal sindaco scledense dal re Vittorio Emanuele II. Fu cittadino onorario di Schio.\nL'interesse per il volo e l'aeronave Italia.\nIl suo interesse principale fu comunque quello per il volo e divenne uno dei pionieri dei dirigibili in campo internazionale. Nel 1884 conobbe il professor Pasquale Cordenons con cui cominci\u00f2 il progetto del primo dirigibile italiano, l\"'Aeronave Italia\". Alla morte di Cordenons il progetto continu\u00f2 con il fratello di questi, Federico, che per\u00f2 a sua volta abbandon\u00f2 l'impresa poco dopo. Nonostante alcuni insuccessi, Almerico nel 1902 realizz\u00f2 un cantiere a Schio e costitu\u00ec un'associazione - l'\"Associazione in partecipazione per la costruzione e l'eventuale esercizio della prima aeronave\" - con un capitale sociale di 100\u00a0000 lire. Nonostante lo scetticismo generale e tra enormi difficolt\u00e0, il progetto continuava.\nAlmerico riusc\u00ec a realizzare ogni singolo elemento del dirigibile, trovando e facendo costruire ogni elemento sia in Italia che all'estero. Realizz\u00f2 quindi il dirigibile pi\u00f9 evoluto mai costruito fino a quel momento. L'aeronave si alz\u00f2 in volo per la prima volta alle 5,40 del 17 giugno 1905 a Schio partendo dal prato della fattoria \"Caussa\". Il 21, 27 e 28 giugno e il 1\u00ba luglio l\"'Italia\" vol\u00f2 ancora alla presenza della regina madre. Con alcune modifiche vol\u00f2 ancora, ma a causa della guerra e degli enormi costi del progetto Almerico sciolse la societ\u00e0 e, conclusa la guerra, dopo vari incidenti legati ai dirigibili avvenuti nel mondo, come molti altri si convinse definitivamente che il futuro del volo era dell'aeroplano. Tale convinzione era stata comunque da lui espressa gi\u00e0 molto tempo prima, nel 1889 in un suo discorso all'Accademia Olimpica di Vicenza, intuendo che il dirigibile era solo il primo passo per il volo dell'uomo:\nAlla sua morte, il ministro dell'aeronautica Italo Balbo invi\u00f2 alla famiglia un telegramma ove scrisse:\nNel 1925 e nel 2005 la citt\u00e0 di Schio gli tribut\u00f2 onoranze e festeggiamenti rispettivamente nel 20\u00ba e 100\u00ba anniversario del volo.\nPatriota.\nAlmerico da Schio si distinse in molte occasioni nella lotta contro l'Impero austroungarico che occupava il Veneto e gli altri territori della Repubblica di Venezia dal trattato di Campoformio della fine del Settecento e il cui dominio, a parte il breve periodo napoleonico, sarebbe durato fino alla seconda guerra di indipendenza del 1866.\nQuando nel 1930 al Reale istituto veneto di scienze, lettere e arti venne commemorata la figura di Almerico da Schio, il relatore tratt\u00f2 anche della sua fervente passione patriottica parlando delle sue imprese contro gli oppressori austriaci nel periodo in cui era studente a Padova. Tra queste, quella in cui sabot\u00f2 le comunicazioni telegrafiche tra l'Austria e Venezia per due volte (la seconda perch\u00e9 non era certo di aver conseguito lo scopo al primo tentativo):\nOmaggi.\nAd Almerico da Schio \u00e8 stato intitolato un Istituto professionale di Stato per i servizi commerciali e turistici di Vicenza.\nInoltre la citt\u00e0 di Schio gli ha dedicato una piazza.\nOpere.\n\"(elenco parziale)\""}
{"id": "267402", "revid": "1226", "url": "https://it.wikipedia.org/wiki?curid=267402", "title": "Metal Gear Solid 3", "text": ""}
{"id": "267406", "revid": "112085652", "url": "https://it.wikipedia.org/wiki?curid=267406", "title": "Il Vernacoliere", "text": "Livornocronaca \u2013 il Vernacoliere, o pi\u00f9 semplicemente il Vernacoliere, \u00e8 - come esplicitato sotto la testata - un \u00abmensile di satira, umorismo e mancanza di rispetto in vernacolo livornese e in italiano\u00bb. \u00c8 pubblicato a Livorno, ed \u00e8 diretto da Mario Cardinali che lo ha fondato nel 1961 come \"Livorno Cronaca\", settimanale di controinformazione, poi divenuto un mensile di satira dal 1982.\nNonostante la rivista sia dichiaratamente satirica, spesso ospita articoli di critica ed analisi di interesse generale non satirici, come ad esempio l'editoriale del direttore Mario Cardinali o gli articoli di altri collaboratori, scritti prevalentemente in lingua italiana.\nStoria.\nLa rivista trae origini dal periodico locale di \"controinformazione libertaria\" Livornocronaca, settimanale dal 1961 al 1969, quindicinale fino al 1972 e infine mensile col sottotitolo \"il Vernacoliere\", divenuto poi semplicemente \"il Vernacoliere\" nel 1982, soprattutto ad opera del direttore-editore Mario Cardinali e del disegnatore Max Greggio.\nIn questa nuova forma satirica, la rivista adotta il vernacolo livornese per alcuni articoli satirici e per buona parte delle vignette e delle storie a fumetti, e l'italiano per gli editoriali, per alcuni articoli d'opinione e per la maggior parte delle vignette. La diffusione, da regionale toscana, \u00e8 divenuta successivamente interregionale (sette regioni del centro-nord), anche se limitata alle maggiori citt\u00e0.\nSecondo quanto dichiarato nel sito della rivista \u00abla tiratura media \u00e8 attualmente (2014) di 36mila copie a numero, diffuse nelle edicole di tutta la Toscana\u00bb e in parte di alcune regioni centro-settentrionali, con migliaia di abbonati in tutta Italia e all'estero. \u00abLa vendita delle copie \u00e8 l'unica fonte di reddito del Vernacoliere, sul quale \u00e8 praticamente assente la pubblicit\u00e0 per una precisa scelta editoriale\u00bb.\nNel 1995 al direttore del Vernacoliere \u00e8 stato assegnato il \"Premio internazionale di Satira politica di Forte dei Marmi\".\nMolti fra gli articoli satirici e tutte le locandine scritte da Mario Cardinali per il Vernacoliere fino al 2009 si ritrovano in sette volumi: due pubblicati da Ponte alle Grazie (\"Ambrogio ha trombato la contessa\" nel 1995 e \"Politicanti, politiconi e altrettante rotture di coglioni\" nel 1996), due dalle Edizioni Piemme (\"L'Italia del Vernacoliere. \u00c8 tutta un'altra storia\" nel 2005 e \"I comandamenti del Vernacoliere. Trombare meno, trombare tutti\" nel 2006), e tre dalla Mario Cardinali Editore srl (\"Quando a Rambo ni ciondolava l'uccello\" - 2009, \"Berlusconi ci\u00e0 rotto i coglioni\" - 2010, e \"Era meglio un Papa pisano\" - 2012).\nFra gli argomenti del passato pi\u00f9 ricorrenti nelle pagine del \"Vernacoliere\" ci sono la topa, vera e propria \"categoria kantiana\" nell'universo filosofico del \"Vernacoliere\" e i pisani, visti come paradigma della stupidit\u00e0 umana, e questo non perch\u00e9 il pisano sia veramente stupido, ma perch\u00e9 il campanilismo livornese \u00e8 legato contro i pisani alla classica polemica anticontadina, dove Pisa \u00e8 vista come terra di soli \"G\u00f3sti\", dove \"G\u00f3sto\" \u00e8 il contadino, classico simbolo di ignoranza, taccagneria e dabbenaggine. Altri argomenti/tormentoni del Vernacoliere sono i politici, di ogni schieramento, in particolare quelli al governo (nazionale o locale), satireggiati in varie occasioni della loro attivit\u00e0; i \"poveracci\", intesi non solo come coloro che devono arrangiarsi a campare unicamente del proprio lavoro ma anche come tutti quei normali cittadini abitudinariamente soggetti di doveri pi\u00f9 che di diritti, quotidianamente alle prese con i problemi di lavoro, famiglia, salute, tasse, carovita, vecchiaia, ambiente e tanti altri tormenti d'ogni giorno; le guerre e i militari, satiricamente trattati in chiave libertaria, laica e pacifista; i papi e i preti, visti in chiave anticlericale. Argomento tradizionale della satira e dell'umorismo del Vernacoliere sono anche gli eventi sociali pi\u00f9 notevoli.\nLe locandine.\nLe locandine del giornale in vernacolo livornese, irriverenti e sboccate, sono spesso costruite rovesciando la tradizionale tecnica di montare il commento satirico sul fatto, e inventando invece un fatto grottesco a satira della realt\u00e0. Sono diventate un vero e proprio fenomeno di costume e sono comunemente esposte nelle edicole di tutta la Toscana e di alcune grandi citt\u00e0 italiane.\nVicende giudiziarie.\nNel gennaio 1984 il direttore del \"Vernacoliere\" venne denunciato per offesa al pudore, a seguito di un'irriverente locandina che, satireggiando sulla Socof (Sovrimposta Comunale sui Fabbricati, che poi sarebbe diventata l'Imposta Comunale sugli Immobili o ICI), annunciava la prossima istituzione di una surreale \"Sovrimposta Governativa sulla Topa\" (Sogot). Il tribunale mand\u00f2 assolto Cardinali \"perch\u00e9 il fatto non costituisce reato\". Trionfante, il giornale satirico titol\u00f2 nel febbraio 1984 \"La topa non \u00e8 reato\".\nCollaboratori ed ex collaboratori.\nFra gli ex collaboratori e i collaboratori sporadici ci sono Daniele Caluri (gi\u00e0 disegnatore delle copertine e creatore dei personaggi \"Fava di Lesso\", \"Luana\", \"Nedo\" e disegnatore di \"Don Zauker\"); Emiliano Pagani, (creatore dei personaggi della \"Famiglia Quagliotti\" e sceneggiatore di \"Don Zauker\"); Wanda Canfori, David Lubrano, Arrigo Melani, Ettore Borzacchini, Andrea Simoncini, Maurizio Fontanelli, Gabriele Becchere, Valerio Fiorini, Francesco Dotti, Alessio Atrei, Antonio Intermite, Marco Tonus, Paolo \"Pablito\" Morelli, Giuseppe Del Greco, Alberto Severi, Maurizio Cecchini, Valerio Griselli, Ivo Ciucci, Luca Bernardini, Leopoldo Terreni, Titti Colucci, Gianfranco Martuscelli, Pier Luigi Impedovo, Emiliano Gucci, Marco Vicari* Stefano Giudice - creatore/disegnatore del personaggio Gaia,* Emanuele Quantestorie - vignettista (soggettista e disegnatore), * Antonio Ursini (Zurum) - vignettista (soggettista e disegnatore), creatore del personaggio \"Verna\", * Umberto Romaniello - vignettista (soggettista e disegnatore)."}
{"id": "267415", "revid": "1226", "url": "https://it.wikipedia.org/wiki?curid=267415", "title": "Supercar 2000", "text": ""}
{"id": "267417", "revid": "1226", "url": "https://it.wikipedia.org/wiki?curid=267417", "title": "Indagine ad alta velocit\u00e0", "text": ""}
{"id": "267419", "revid": "599013", "url": "https://it.wikipedia.org/wiki?curid=267419", "title": "Manuela Leggeri", "text": "Giocava nel ruolo di centrale.\nCarriera.\nManuela Leggeri comincia la sua carriera nella Pallavolo 122 Priverno nel 1991, squadra militante in serie D. La stagione successiva fa il suo esordio nel campionato professionistico, in serie A1, con il Fincres Roma dove resta per due stagioni, vincendo anche una Coppa CEV. Nel 1994, appena diciottenne, ottiene la prima convocazione in nazionale ed il suo esordio avviene durante un'amichevole giocata a Pisogne, il 30 maggio, contro il Daidei, una squadra giapponese.\nDopo una parentesi in serie A2 con l'Aster Roma ritorna in serie A1 giocando una stagione nel Jogging Volley Altamura, una nella Virtus Reggio Calabria, una nel Volley 2000 Spezzano e una nel Centro Ester Pallavolo di Napoli, con la quale vince la sua seconda Coppa CEV e nello stesso anno con la nazionale ottiene la prima medaglia, un bronzo, al campionato europeo.\nNella stagione 1999-00 viene ingaggiata dal Volley Modena dove resta per tre stagioni: questo periodo corrisponde all'apice della carriera della giocatrice sia a livello di club che con la nazionale. Con la squadra modenese vince un campionato, una Coppa Italia, una Coppa CEV e una Champions League, mentre con la nazionale, di cui era diventata capitana, oltre ad essere una delle giocatrici convocate a partecipare per la prima volta alle Olimpiadi, quelle di Sidney, vince una medaglia d'argento al campionato europeo e una d'oro al campionato mondiale.\nNella stagione 2002-03 si trasferisce nel Giannino Pieralisi Volley di Jesi, ma in tre stagioni non porta a casa alcun risultato di prestigio. Con la nazionale, dopo un argento al World Grand Prix nel 2004 ed aver partecipato alle Olimpiadi di Atene, chiuse al quinto posto, decide di chiudere la sua carriera azzurra disputando l'ultima partita il 27 novembre 2004, in occasione dell'All Star Game di Pesaro.\nDopo due annate nel Volley Club Padova, nella stagione 2007-08 \u00e8 al Vicenza Volley, dove conquista il secondo posto in Challenge Cup e premiata per il miglior servizio.\nNell'annata 2008-09 \u00e8 al Sassuolo Volley, mentre dalla stagione 2009-10 viene acquistata dalla Pallavolo Sirio Perugia. Nella stagione 2011-12 passa al River Volley di Piacenza con cui, in quattro annate, vince due scudetti, due Coppe Italia e due Supercoppa italiane.\nNella stagione 2015-16 gioca per la prima volta in Serie B1, per il Volley Millenium Brescia con il quale vince la Coppa Italia di B1 e promozione in A2.\nAl termine del campionato abbandona l'attivit\u00e0 agonistica."}
{"id": "267422", "revid": "1851848", "url": "https://it.wikipedia.org/wiki?curid=267422", "title": "Daniele Arrigoni", "text": "Anche suo figlio Leonardo \u00e8 un calciatore.\nCarriera.\nDopo una carriera discreta come calciatore (ha infatti giocato anche in Serie A con il e con l'Udinese), dal 1994 al 1996 \u00e8 stato l'allenatore del Castel San Pietro Terme Calcio con il quale vince il campionato e si laurea anche Serie D, vincendo in finale contro il , dopo aver battuto in semifinale il . Nel 2000, alla guida della Vis Pesaro, ottiene la promozione dalla C2 alla serie C1. Si ripete nel 2004 con il Frosinone con la promozione, dopo le esperienze in Serie B 2001-2002 con e 2002-2003 con Palermo.\nNel 2004-2005 esordisce in Serie A alla guida del Cagliari, ottenendo un 10\u00ba posto finale. Lascia la panchina alla fine della stagione, passando al , che per\u00f2 fallisce dopo pochi giorni di ritiro, lasciandolo disoccupato. Viene poi richiamato dal Cagliari alla seconda giornata dell'annata seguente. Viene esonerato subito dopo la sua prima partita, l'incontro casalingo contro la Lazio alla seconda giornata.\nNel maggio 2006 diventa l'allenatore del per la stagione 2006-2007. Dopo la sconfitta 5-1 contro l'Atalanta, nell'ultima giornata del girone di andata, \u00e8 esonerato verbalmente dal presidente Aldo Spinelli, il quale, accettando le volont\u00e0 di alcuni senatori amaranto, decide alcuni giorni dopo di rinnovargli la fiducia, reintegrandolo nel ruolo di tecnico della prima squadra. Il 20 marzo 2007 Arrigoni viene poi esonerato dopo una sconfitta per 4-0 in trasferta contro l'Udinese.\nL'11 giugno 2007, Arrigoni diventa l'allenatore del Bologna in Serie B portandolo alla promozione in Serie A il 1\u00ba giugno 2008. Il presidente felsineo Alfredo Cazzola conferma che, nella stagione di Serie A 2008-2009, l'allenatore del Bologna sar\u00e0 ancora Arrigoni. La stagione comincia sotto i migliori auspici infatti la squadra espugna il a San Siro per 2-1 alla prima giornata. Ma poi la classifica del Bologna diventa molto critica ottenendo solo 3 punti nelle successive nove partite e dopo la sconfitta sul campo del Cagliari per 5-1, il 3 novembre 2008 l'allenatore viene esonerato con la squadra al penultimo posto.\nDal 10 febbraio fino al termine della stagione \u00e8 stato il tecnico della Triestina nel 2009-2010, subentrando all'esonerato Mario Somma.\nIl 26 giugno 2010, per la stagione 2010-2011 diventa il nuovo allenatore del Sassuolo, in sostituzione del partente Stefano Pioli, accasatosi al Chievo. L'esperienza si conclude con un esonero il 3 ottobre a causa di una serie di sconfitte; gli subentra Angelo Gregucci. Il 1\u00ba novembre 2011 diviene l'allenatore del per il 2011-2012, subentrando all'esonerato Marco Giampaolo; il contratto \u00e8 annuale. Debutta sulla panchina bianconera il 6 novembre, perdendo la partita casalinga contro il (1-0). Il 20 febbraio 2012, dopo la sconfitta casalinga contro il Milan per 3-1 e 14 punti ottenuti nelle sue 14 partite in carica, rescinde consensualmente il contratto con la societ\u00e0.\nDopo un anno trascorso come direttore tecnico del Forl\u00ec, nell'agosto 2015 assume la guida delle rappresentative di Lega Pro.\nNel 2020 entra a fare parte della federazione sammarinese\nStatistiche.\nStatistiche da allenatore.\n\"Statistiche aggiornate 27 dicembre 2018.\" In grassetto le competizioni vinte."}
{"id": "267424", "revid": "7381", "url": "https://it.wikipedia.org/wiki?curid=267424", "title": "Lingua castigliana", "text": ""}
{"id": "267429", "revid": "125905121", "url": "https://it.wikipedia.org/wiki?curid=267429", "title": "Davide Ballardini", "text": "Biografia.\nHa tre figli, Elia, Erik Amedeo e Leo.\nCaratteristiche tecniche.\nDi ispirazione sacchiana, utilizza prevalentemente il modulo 4-3-1-2.\nCarriera.\nGiocatore.\nCentrocampista centrale, \u00e8 stato al per 7 anni, societ\u00e0 che all'epoca aveva Arrigo Sacchi allenatore delle giovanili, Osvaldo Bagnoli allenatore in prima squadra, due personaggi che lo influenzeranno nella sua futura carriera da allenatore.\nAllenatore.\nGli inizi, Sambenedettese, Cagliari e Pescara.\nInizia ad allenare le giovanili del Bologna, vincendo il titolo coi Giovanissimi Nazionali, poi passa a quelle del , Allievi nazionali e Primavera, dal 1993 al 1996. Passa alle giovanili del (1996-1999)in seguito allena al vivaio del Milan (1999-2002). Dal 2002 al 2004 allena le giovanili del , .\nIl 1\u00ba settembre 2004 inizia la sua avventura di allenatore alla , Serie C1, con cui \u00e8 eliminato in semifinale play-off dal Napoli di Edoardo Reja perdendo 3-1.\nAlla 3\u00aa del campionato 2005-2006 \u00e8 ingaggiato dal Cagliari; \u00e8 esonerato dopo 9 gare conquistando 5 punti e penultimo posto in classifica, a un punto di distanza dall'ultimo, senza aver mai vinto una gara.\nIl 1\u00ba luglio 2006 diventa allenatore del , che milita in Serie B, ma gi\u00e0 a ottobre \u00e8 esonerato dopo l'inizio di campionato in sordina nel quale colleziona 2 pari, 4 sconfitte. Sulla panchina pescarese ottiene vittoria in Coppa Italia al 1\u00ba turno col , venendo poi eliminato dalla competizione al 2\u00ba turno perdendo in casa 0-3 con l'Atalanta.\nRitorno al Cagliari.\nNella stagione 2007-2008 \u00e8 ingaggiato di nuovo dal Cagliari, subentrando dal 27 dicembre 2007 all'esonerato Nedo Sonetti con l'obiettivo di salvare la squadra ultima in classifica.\nAll'esordio perde in casa 0-1 con l'Udinese poi perde ancora contro la per 2-0 e chiude il girone d'andata con soli 10 punti all'ultimo posto in classifica. Le vittorie contro (2-1 alla prima giornata di ritorno), (1-0), (2-1), (3-0), Atalanta (1-0), (2-1), (2-0), (2-1), (0-2), e i pari con , , , e (quelli con Juve e Sampdoria in trasferta) consentono ai \"rossobl\u00f9\" di ottenere la bellezza di 32 punti e di salvarsi al 14\u00ba posto (la salvezza matematica \u00e8 arrivata con una giornata d'anticipo). A fine stagione lascia la panchina del Cagliari.\nPalermo.\nIl 4 settembre 2008, Maurizio Zamparini lo chiama in panchina al per sostituire l'esonerato Stefano Colantuono alla 2\u00aa di campionato.\nL'esordio avviene 9 giorni dopo, il 13 settembre in Palermo-Roma 3-1. Il 5 ottobre vince a Torino con la Juventus 1-2, gara che ha convinto il presidente Zamparini a rinnovargli il contratto fino al 2011. Prosegue la stagione a Palermo con risultati altalenanti (risultati positivi e bel gioco in casa con ben 43 punti fatti, meno positivi in trasferta, con poche vittorie esterne e solo 14 punti); la squadra ottenne il record di 17 vittorie in campionato e si classific\u00f2 all'8\u00ba posto con 57 punti. Tra i risultati positivi si registrano la vittoria per 3-1 sul Milan e quella per 0-2 in trasferta sul campo della Fiorentina e un pareggio per 2-2 al Meazza contro l'Inter campione d'Italia recuperando 2 goal di svantaggio. Tuttavia si registra la disfatta interna nel derby siciliano per 0-4 contro il Catania. Quest'ultima \u00e8 la prima sconfitta in casa del Palermo dopo 40 anni e la prima con 4 gol di scarto.\nA maggio 2009 escono notizie sul suo possibile addio a Palermo, sensazione confermata dal presidente Zamparini in conferenza stampa il 30 maggio, dove specifica, rammaricato e dispiaciuto, che la volont\u00e0 di andar via \u00e8 dell'allenatore, dichiarando che Ballardini pu\u00f2 considerarsi libero da ogni vincolo contrattuale, accettando le dimissioni verbali. Il 5 giugno 2009 \u00e8 ufficialmente sostituito da Walter Zenga; il 12 giugno ha dichiarato d'aver risolto il contratto.\nLazio.\nIl 16 giugno 2009 \u00e8 presentato alla stampa alla foresteria del centro sportivo di Formello da allenatore della Lazio.\nL'8 agosto 2009 conquista il 1\u00ba titolo da allenatore, la Supercoppa italiana, allo stadio Bird's Nest di Pechino coi campioni d'Italia dell', sconfitti 2-1.\nNella 1\u00aa parte di campionato fa 13 punti in 15 gare ed \u00e8 messo seriamente in discussione dall'intero ambiente biancoceleste. La situazione migliora dalla gara di Napoli dove propone difesa a 5 (3 centrali guidati da Guglielmo Stendardo, 2 esterni) e in fase offensiva, permette ai 2 esterni Stephan Lichtsteiner e Aleksandar Kolarov di avanzare contemporaneamente. Nonostante piccoli miglioramenti, la Lazio continua a trovarsi in bassa classifica e Ballardini \u00e8 a rischio esonero. Tra l'altro non hanno giovato alla squadra biancoceleste le esclusioni di Goran Pandev e Cristian Ledesma messi fuori rosa.\nIl 10 febbraio 2010, dopo 3 giorni dall'ennesima sconfitta subita in casa, stavolta col , \u00e8 esonerato, sostituito da Edoardo Reja. La squadra \u00e8 al terzultimo posto in zona retrocessione. Il suo bilancio in campionato \u00e8 di 4 vittorie, 10 pari, 9 sconfitte per un totale di 22 punti in 23 gare.\nGenoa.\nL'8 novembre 2010 \u00e8 chiamato al Genoa, subentrando all'esonerato Gian Piero Gasperini; arrivano il vice Carlo Regno, il collaboratore tecnico Stefano Melandri. Il 10 novembre debutta sulla panchina rossoblu in Genoa- 1-0, 11\u00aa di campionato. Dopo 5 giornate porta 10 punti al Genoa. Vince entrambi i derby di Genova (0-1, 2-1), arriva 10\u00ba in campionato a quota 51 punti di cui 40 fatti dal suo subentro in 28 partite (media 1,42 punti/gara) ma a fine stagione non viene confermato.\nSecondo ritorno al Cagliari.\nIl 9 novembre 2011 torna nuovamente al Cagliari subentrando dopo 11 gare all'esonerato Massimo Ficcadenti. Porta lo staff composto da Carlo Regno, Stefano Melandri, Nico Facciolo e Andrea Rinaldi. Ha firmato il contratto biennale a 800.000 euro nel 2011-2012, un milione nella stagione successiva.\nEffettua il suo 3\u00ba debutto sulla panchina del Cagliari con sconfitta esterna 2-1 con l'Inter; alla sua 2\u00aa gara ottiene l'1-1 col Bologna; registra la sua 1\u00aa vittoria col Catania (0-1).\nL'11 marzo 2012 \u00e8 licenziato insieme a tutto il suo staff nonostante i 18 punti ottenuti nella sua gestione, e il suo posto viene preso nuovamente da Ficcadenti. Contrariamente all'uso, non viene esonerato bens\u00ec licenziato per giusta causa; questa soluzione comporta che la societ\u00e0 non sia pi\u00f9 tenuta a pagare gli stipendi. Il presidente dell'Associazione Italiana Allenatori Renzo Ulivieri contesta il licenziamento come contrario al diritto sportivo ed invita Ballardini a rivolgersi al giudice del lavoro per valutarne la legittimit\u00e0 nel caso concreto secondo il diritto ordinario del lavoro. Cinque anni dopo (esattamente nel febbraio 2017) viene stabilito che il licenziamento \u00e8 stato illegittimo e allora il Cagliari deve risarcire l'allenatore ravennate.\nRitorno al Genoa.\nIl 21 gennaio 2013 \u00e8 richiamato al Genoa, subentrando questa volta all'esonerato Luigi Delneri. Il 26 gennaio debutta per la seconda volta in carriera sulla panchina genoana pareggiando per 1-1 a Torino con la Juventus; ottiene la prima vittoria in Genoa-Lazio 3-2. Dopo un percorso travagliato in cui il Genoa era andato a ritrovarsi in zona retrocessione, ottiene la salvezza con una gara d'anticipo a seguito di uno 0-0 in casa contro l'Inter. Ottiene quindi 21 punti in 17 partite (media 1,23) frutto di 4 vittorie, 9 pareggi e 4 sconfitte. Il 7 giugno \u00e8 rimpiazzato da Fabio Liverani.\nIl 30 giugno riceve il premio \"Cartellino Viola\" per il gesto di fair play mostrato in Roma-Genoa il 4 marzo, quando era stato espulso per essere entrato in campo e aver fermato il gioco per permettere i soccorsi al giallorosso Pablo Daniel Osvaldo, rimasto a terra.\nBologna.\nL'8 gennaio 2014 diviene allenatore del Bologna in sostituzione dell'esonerato Stefano Pioli, firmando il contratto fino al 30 giugno dello stesso anno. Alla 37\u00aa giornata, perdendo 2-1 in casa col Catania, la squadra bolognese retrocede in Serie B. Al termine della stagione viene licenziato e viene sostituito da Diego L\u00f3pez. Nella sua permanenza a Bologna ha totalizzato solo 14 punti e ha vinto solo due volte in 20 partite.\nRitorno al Palermo.\nIl 10 novembre 2015 Zamparini lo richiama in panchina al Palermo per sostituire l'esonerato Giuseppe Iachini, all'indomani della vittoria per 1-0 sul Chievo. Il 6 gennaio 2016, in seguito alla sconfitta casalinga per 1-3 contro la , a causa dei 4 punti totalizzati in 6 partite di campionato e dell'eliminazione dalla Coppa Italia per mano dell'Alessandria, squadra di Lega Pro, viene esonerato e sostituito dal suo predecessore Giuseppe Iachini, salvo venire richiamato poche ore dopo dal presidente Zamparini a causa di un battibecco avuto con lo stesso Iachini riguardo al mercato della societ\u00e0.\nL'11 gennaio viene esonerato dopo la vittoria per 0-1 ottenuta contro il fanalino di coda Hellas Verona. Determinante ai fini del suo allontanamento, alcuni gravi screzi avuti prima e dopo la partita con il portiere e capitano Stefano Sorrentino, che in seguito quereler\u00e0. Durante la sua seconda avventura sulla panchina dei rosanero ha totalizzato 2 vittorie, 1 pareggio e 5 sconfitte tra campionato e coppa. Viene sostituito da Fabio Viviani. Il 12 aprile subentra nuovamente alla guida della squadra rosanero prendendo il posto di Walter Novellino. Ritrova la squadra al terzultimo posto con 28 punti insieme al Carpi, ma sotto la squadra emiliana per differenza reti (gli scontri diretti tra le 2 compagini erano pari in quanto a Palermo le squadre hanno pareggiato per 2-2, mentre a Carpi per 1-1). Il 17 aprile, con la sconfitta per 4-0 sul campo della Juventus, la squadra scivola al penultimo posto in classifica venendo scavalcata dal Frosinone (vittorioso per 2-1 sul campo del Verona) e allontanandosi dal quartultimo posto, in virt\u00f9 della vittoria del Carpi sul Genoa per 4-1. Tuttavia, il 15 maggio raggiunge la salvezza, dopo aver totalizzato 11 punti nelle ultime 5 giornate di campionato.\nIl 2 settembre, dopo due giornate dall'inizio del campionato (una sconfitta con il e un pareggio con l'), non condividendo le scelte di mercato della societ\u00e0, rassegna le dimissioni.\nTerza esperienza al Genoa.\nIl 6 novembre 2017 sottoscrive un accordo fino al 30 giugno 2018 con il , tornando cos\u00ec ad allenare la squadra rossoblu per la terza volta, subentrando questa volta all\u2019esonerato Ivan Juri\u0107. Il 19 novembre, al suo terzo esordio genoano, vince in trasferta contro il Crotone per 1-0. Dopo il pareggio in casa contro la , vince di nuovo col Crotone agli ottavi di Coppa Italia (1-0) e a Verona contro l'Hellas facendo uscire il Grifone dal periodo nero della gestione Juri\u0107. La prima sconfitta arriva in casa il 12 dicembre con l' (1-2). Nonostante quella sconfitta la squadra genovese riusc\u00ec a rialzarsi andando anche a battere dirette concorrenti per la salvezza (dopo l'Hellas) come Benevento, Sassuolo e Chievo (battute tutte per 1-0, il Chievo in trasferta e le altre in casa), oltre ad avere battuto avversari prestigiosi come la Lazio in trasferta per 2-1 e l'Inter per 2-0 a Marassi. Dopo una flessione nel mese di marzo con 4 partite senza vincere, in aprile la squadra risale la china vincendo contro il Cagliari (2-1), pareggiando il Derby contro la Sampdoria (0-0) e battendo 1-0 il Crotone e 3-1 l'Hellas Verona; con quest'ultima vittoria il Grifone raggiunge quota 41 punti portandosi a +12 dal terz'ultimo posto (occupato dalla SPAL con 29 punti) e salvando la squadra con quattro giornate d'anticipo; sono 31 i punti raccolti in 26 incontri (medi 1,34).&lt;br&gt;\nIl 9 ottobre 2018, dopo la sconfitta casalinga contro il Parma (1-3), viene esonerato e viene richiamato Ivan Juri\u0107 nonostante la squadra fosse a tre punti dalla zona Champions e con una partita in meno ancora da recuperare (12 punti in 7 gare, media punti di 1,75 punti a partita)..\nQuarta esperienza al Genoa.\nIl 21 dicembre 2020, a seguito dell'esonero di Rolando Maran, torna a ricoprire, per la quarta volta nel giro di un decennio, la carica di allenatore della squadra rossobl\u00f9, che si trovava in quel momento al penultimo posto in classifica con 7 punti. Due giorni dopo, al debutto, batte lo per 1-2. Il 6 febbraio 2021 batte per 2-1 il Napoli, portando cos\u00ec il Genoa, con 17 punti in 7 giornate, ad essere la seconda squadra con pi\u00f9 punti dal suo arrivo e ad allontanarsi vistosamente dalla zona retrocessione. Nelle 15 gare successive raccoglie 15 punti, portando il Genoa alla salvezza anticipata con il successo esterno per 0-2 con il , nella gara valida per la terz'ultima giornata di campionato. Termina quindi il campionato all\u2019undicesimo posto con 42 punti avendo messo insieme 35 punti in 25 partite (media di 1,4) frutto di 9 vittorie, 8 pareggi e 8 sconfitte e il 5 giugno il presidente Enrico Preziosi lo conferma sulla panchina del \"grifone.\"\nTuttavia la squadra vive un inizio di stagione difficile con 9 punti in 12 partite (di cui solo 1 vinta), indi per cui Ballardini viene esonerato il 6 novembre 2021 con la squadra al quartultimo posto.\nStatistiche.\nStatistiche da allenatore.\n\"Statistiche aggiornate al 5 novembre 2021.\" In grassetto le competizioni vinte."}
{"id": "267432", "revid": "5809", "url": "https://it.wikipedia.org/wiki?curid=267432", "title": "Monte Pasubio", "text": ""}
{"id": "267433", "revid": "599013", "url": "https://it.wikipedia.org/wiki?curid=267433", "title": "Chiave (meccanica)", "text": "La chiave \u00e8 un utensile utilizzato in meccanica per ruotare dadi e bulloni o altri oggetti, in modo da stringerli o allentarli.\n\u00c8 costruita di solito in lega di acciaio e pu\u00f2 essere \"metrica\" oppure \"anglosassone\" a seconda che le sue misure siano espresse in unit\u00e0 metriche (di solito millimetri) oppure imperiali (di solito pollici).\nStoria.\nLe prime notizie riguardo al brevetto ufficiale si hanno nel 1835, quando il primo depositario fu negli USA Solymon Merrick, la prima versione regolabile - detta anche \"chiave inglese\" poich\u00e9 inventata in Inghilterra - venne inventata nel 1842 dal'ingegnere britannico Richard Clyburn, ma brevettata dallo svedese Johan Petter Johansson e commercializzata dall'impresa svedese \"Bacho\" nel 1892, di poi la \"Cooper Tool Company\" inizi\u00f2 a distribuirne col marchio \"Crescent\".\nParallelamente vennero create diverse versioni tra cui la \u201c\"monkey wrench\"\u201d attribuita a Charles Moncky nel 1858, e la \u201c\"Stillson pipe wrench\"\u201d brevettata dallo statunitense Daniel Chapman Stillson nel 1870.\nCaratteristiche.\nLe chiavi si presentano in molte varianti e configurazioni, a seconda delle modalit\u00e0 di utilizzo a cui sono destinate. Una generale distinzione \u00e8 tra:\nTipologie.\nChiavi ad apertura variabile.\nNe esistono di vari tipi, come quelle regolabili che dispongono di un becco aperto la cui dimensione pu\u00f2 essere variata ruotando una vite di regolazione oppure aprendo completamente il becco e muovendo una slitta che pu\u00f2 scorrere solo a becco spalancato. Quelle pi\u00f9 comuni sono:"}
{"id": "267435", "revid": "1226", "url": "https://it.wikipedia.org/wiki?curid=267435", "title": "Performa 275", "text": ""}
{"id": "267453", "revid": "124123", "url": "https://it.wikipedia.org/wiki?curid=267453", "title": "Paul Pimsleur", "text": "Fu uno degli esperti mondiali in linguistica applicata. Insegn\u00f2 fonetica e fonemica francese alla University of California, Los Angeles dopo aver ottenuto il suo Ph.D. in francese e un master in statistica psicologica dalla Columbia University. Dopo aver lasciato UCLA, Pimsleur divent\u00f2 professore di facolt\u00e0 nello stato dell'Ohio, dove insegn\u00f2 francese, e nell'universit\u00e0 di Albany, dove tenne una doppia cattedra universitaria in educazione e francese.\nLa sua ricerca si focalizz\u00f2 sul processo di acquisizione di una lingua, specialmente l'apprendimento organico dei bambini che parlano una lingua senza conoscerne la sua struttura formale. Per questo, studi\u00f2 il processo d'apprendimento di gruppi formati da bambini, adulti, ed adulti multilingui. Il risultato di questo studio fu il sistema d'apprendimento linguistico Pimsleur."}
{"id": "267456", "revid": "133557", "url": "https://it.wikipedia.org/wiki?curid=267456", "title": "Sistema d'apprendimento linguistico Pimsleur", "text": "Il sistema d'apprendimento linguistico Pimsleur \u00e8 un metodo di apprendimento di una lingua sviluppato dal linguista Paul Pimsleur. \u00c8 basato su quattro principi: l'\"anticipazione\", il \"richiamo ad intervallo graduato\" (\"Spaced Repetition System\"-SRS), il \"vocabolario di base\", e l'\"apprendimento organico\".\nAl contrario dell'insegnamento tradizionale in classe, il metodo Pimsleur funziona interamente attraverso l'ascolto. Le lezioni sfidano l'ascoltatore a richiamare e costruire frasi dalla memoria piuttosto che farle solo ripetere. Le lezioni sono corte (durano 30 minuti) e progettate per essere ascoltate solo una volta. Il discente viene esaminato e riesaminato su materiale nuovo a intervalli variabili durante il corso per rinforzare la memoria.\nPrincipi d'apprendimento Pimsleur.\nIl principio di anticipazione.\nI corsi di lingua comunemente richiedono allo studente di ripetere seguendo un istruttore, un modo di apprendimento che Pimsleur riteneva passivo. Pimsleur svilupp\u00f2 una tecnica a \"sfida e risposta\" , in cui allo studente veniva chiesto di raggiungere la frase corretta nella lingua obiettivo, la quale veniva poi confermata. Questa tecnica sviluppava un modo attivo di apprendere, richiedendo allo studente di pensare prima di rispondere. Pimsleur ritiene che il principio di anticipazione rifletta meglio le conversazioni della vita reale dove colui che parla deve rievocare velocemente una frase dalla memoria.\nRichiamo ad intervallo graduato.\nIl richiamo ad intervallo graduato \u00e8 un metodo per rinforzare il vocabolario appreso facendo s\u00ec che lo studente richiami alla memoria il materiale imparato una volta che \u00e8 stato appreso e poi lo ripassi gradualmente in intervalli di tempo sempre pi\u00f9 lunghi. \u00c8 una versione di rammento attraverso ripetizione spaziata. Ad esempio, se lo studente impara la parola \"deux\" (in francese, \"due\"), allora viene testata ogni pochi secondi all'inizio, poi ogni pochi minuti, poi ogni poche ore, e poi ogni pochi giorni. Cos\u00ec, la parola gradualmente si sposta dalla memoria a breve termine alla memoria a lungo termine. I programmi d'apprendimento Pimsleur nella loro forma corrente chiedono in modo specifico che uno studente ascolti una lezione da trenta minuti ogni giorno - anche se sembra che pochi accettino questo consiglio -, poich\u00e9 le lezioni sono progettate per l'uso ottimale del richiamo ad intervallo graduato.\nVocabolario di base.\nUn fatto poco noto a proposito di una lingua \u00e8 che un piccolo vocabolario di base viene usato per la maggior parte del tempo. Secondo certe stime, imparare cento parole \u00e8 sufficiente per capire il 50% della lingua, 500 parole sono sufficienti per capirne l'80%, e 1200 sono sufficienti per capirne il 90%. Il metodo Pimsleur lavora insegnando un vocabolario di base che tenda ad essere usato pi\u00f9 spesso nelle attivit\u00e0 di ogni giorno (cio\u00e8: fare, dire, essere, i numeri, comprare, mangiare, bere, ecc.). Pimsleur non insegna mai la grammatica, lasciando piuttosto che sia lo studente a dedurla attraverso modelli comuni nelle frasi.\nApprendimento organico.\nIl metodo Pimsleur cerca di insegnare, nel pi\u00f9 breve tempo possibile, una padronanza funzionale nella comprensione e nel parlare una lingua. Tenta di lavorare su vocabolario, grammatica e pronuncia tutto in una volta, cercando nel frattempo anche di insegnare frasi che hanno un uso pratico nella vita quotidiana. Si \u00e8 detto che la lingua \u00e8 innanzitutto parlata. Con questo concetto in mente, Paul Pimsleur cre\u00f2 i suoi programmi di lingua in formato audio poich\u00e9 credeva che gli studenti avrebbero imparato meglio con le orecchie che con gli occhi. Ci\u00f2 viene raggiunto attraverso quello che Pimsleur chiam\u00f2 \"apprendimento organico\", che comporta l'apprendimento su diversi fronti contemporaneamente. Il suo sistema cerca di insegnare allo studente grammatica, vocabolario e pronuncia in modo pi\u00f9 naturale. Apprendere con le orecchie tende anche a ridurre gli accenti stranieri che possono essere acquisiti con il \"leggere\" parole memorizzate."}
{"id": "267457", "revid": "12379", "url": "https://it.wikipedia.org/wiki?curid=267457", "title": "Valzoldana", "text": ""}
{"id": "267463", "revid": "834", "url": "https://it.wikipedia.org/wiki?curid=267463", "title": "X-1", "text": ""}
{"id": "267464", "revid": "1226", "url": "https://it.wikipedia.org/wiki?curid=267464", "title": "Depositi istituzionali", "text": ""}
{"id": "267469", "revid": "10431", "url": "https://it.wikipedia.org/wiki?curid=267469", "title": "Amba Alagi", "text": "Amba Alagi \u00e8 un'alta montagna (\"amba\") dell'Etiopia (3.438 metri). Si trova nella Regione dei Tigr\u00e8, nell'Etiopia settentrionale, e pi\u00f9 precisamente nell'area del Debubawi (\"sud\"). Dall'Amba Alagi si domina la strada che collega Macall\u00e8 e Mai Ceu; a causa della sua posizione strategica, la montagna fu teatro di numerose battaglie."}
{"id": "267471", "revid": "921573", "url": "https://it.wikipedia.org/wiki?curid=267471", "title": "Reese Witherspoon", "text": "Ha ottenuto il riconoscimento per il suo ruolo di Tracy Flick in \"Election\" (1999) e di Elle Woods ne \"La rivincita delle bionde\" (2001), che le hanno valso due candidature ai Golden Globe. Nel 2005, \u00e8 stata apprezzata per la sua interpretazione di June Carter nel film \"Quando l'amore brucia l'anima - Walk the Line\", per il quale si \u00e8 aggiudicata il Golden Globe per la migliore attrice in un film commedia o musicale, il BAFTA alla migliore attrice protagonista, un Critics' Choice Awards, uno Screen Actors Guild Award, e il Premio Oscar alla miglior attrice. In seguito ha recitato il ruolo di Cheryl Strayed in \"Wild\" (2014), che le ha valso la sua seconda candidatura agli Oscar nella sezione miglior attrice.\nBiografia.\nInfanzia e primi ruoli.\nPassa i primi anni di vita a Wiesbaden, in Germania, dove il padre John \u00e8 medico al servizio delle Forze Armate statunitensi e la madre Betty Reese \u00e8 infermiera pediatrica; torna quindi a stabilirsi negli Stati Uniti a Godlettsville, un sobborgo di Nashville, sua patria elettiva, dove vive sino alla met\u00e0 degli anni novanta, prima di trasferirsi a Los Angeles; i suoi genitori si sono separati nel 1996.\nAll'et\u00e0 di 7 anni viene scelta come modella per uno spot TV, il che la spinge a prendere lezioni di recitazione. Esordisce al cinema nel 1991 nel film \"L'uomo della luna\", nel quale ricopre la parte di un'adolescente che vive le prime crisi sentimentali e familiari quando la sorella maggiore si fidanza con il suo primo amore. Per questo ruolo viene candidata allo Young Artist Award. Lo stesso anno, recita nel suo primo film per la TV insieme a Patricia Arquette, \"Fiore selvaggio\", diretto da Diane Keaton.\nPrima di darsi definitivamente al cinema ha frequentato l'Universit\u00e0 di Stanford, mirando a laurearsi in Letteratura inglese. Ha tuttavia abbandonato gli impegni di studio a fronte dell'intensificarsi della sua carriera.\nPartecipa successivamente ad alcuni film giovanilistici, tra i quali spiccano \"Un eroe piccolo piccolo\" (con Danny DeVito) (1993), \"S.F.W.\" (1994), \"Paura\" (1996), con Mark Wahlberg e Alyssa Milano, \"Cruel Intentions\" (1999), adattamento del romanzo francese del XVIII secolo \"Les liaisons dangereuses\" trasposto ai giorni nostri, che vede nel cast anche Sarah Michelle Gellar e Ryan Phillippe, futuro marito di Reese e, soprattutto, \"Pleasantville\" (1998) ed \"Election\" (1999), diretto da Alexander Payne e interpretato al fianco di Matthew Broderick, per il quale viene candidata al Golden Globe e allo Indipendent Spirit Award e che le vale una menzione nell'elenco di premi\u00e8re delle \"100 migliori interpretazioni di tutti i tempi\" segnalandosi come una delle giovani attrici pi\u00f9 versatili della sua generazione.\nSempre negli stessi anni rifiuta di partecipare a film di genere, aventi maggior impatto commerciale, quali \"Scream\" (1997), allo scopo di non legare la sua immagine ad un determinato clich\u00e9. Nel 1998 partecipa al film \"Twilight\", recitando al fianco di Paul Newman, Susan Sarandon e Gene Hackman, che ne conferma le notevoli attitudini recitative in ruoli drammatici. Il ruolo la pone all'attenzione delle principali case di produzione.\nNel 2000 partecipa alla riduzione cinematografica di \"American Psycho\", tratto dal romanzo di Bret Easton Ellis. Appare anche come guest star nella sesta stagione di \"Friends\", nel ruolo di Jill Green, sorella di Rachel (Jennifer Aniston).\nIl successo e \"La rivincita delle bionde\".\nLa sua carriera decolla definitivamente a partire dal 2001. Da quell'anno lega infatti il suo nome a commedie brillanti aventi un notevole riscontro di pubblico negli Stati Uniti, che la rendono \"nuova fidanzata d'America\", come accaduto a Meg Ryan un quindicennio addietro. Le viene offerta la parte di Elle Woods, una ragazza appassionata di moda che decide di diventare studentessa di Legge per seguire il suo ex ragazzo all'Universit\u00e0 di Harvard, nel film \"La rivincita delle bionde\". Parlando del suo personaggio, ha dichiarato \"Quando ho letto il copione, ho pensato: 'Lei viene da Beverly Hills, \u00e8 ricca, \u00e8 in una confraternita, ha un ragazzo fantastico. Oh s\u00ec, viene scaricata. E allora? La odio lo stesso.' Quindi dovevamo fare in modo che lei fosse il tipo di persona che non puoi proprio odiare.\" Il film \u00e8 un successo commerciale e la sua performance viene lodata dalla critica e le porta una seconda nomination al Golden Globe e un MTV Movie Award. I suoi ruoli pi\u00f9 conosciuti sono stati quelli di Elle Woods nei film \"La rivincita delle bionde\", del 2001 e \"Una bionda in carriera\", sequel del 2003, nonch\u00e9 in \"Tutta colpa dell'amore\" del 2002, dove rivisita in chiave ironica le sue origini sudiste.\nSempre negli stessi anni partecipa a due film in costume, \"L'importanza di chiamarsi Ernest\", tratto da Wilde (2002) e \"La fiera della vanit\u00e0\" del 2004, tratto dal romanzo di Thackeray, (il film viene presentato al Festival di Venezia), dove recita nel ruolo della protagonista Rebecca \"Becky\" Sharp. L'attrice \u00e8 incinta durante le riprese di quest'ultimo film e ritiene che la gravidanza l'abbia aiutata nell'interpretazione del personaggio.\nL'Oscar ed altri progetti.\nHa vinto l'Oscar alla migliore attrice nel 2006 per la sua interpretazione di June Carter Cash in \"Quando l'amore brucia l'anima - Walk the Line\", per il quale ha ricevuto anche il Golden Globe per la migliore attrice in un film commedia o musicale. Quando ha saputo che per il film avrebbe dovuto cantare dal vivo davanti a un pubblico, era cos\u00ec spaventata che ha chiesto al suo agente di rescindere il contratto. Dopo, ha dovuto studiare canto per sei mesi per prepararsi al ruolo.\nNel 2005 si \u00e8 vista negli schermi italiani nella commedia romantica \"Se solo fosse vero\", tratto dall'omonimo romanzo di Marc Levy, a fianco di Mark Ruffalo, discreto successo al botteghino. Due anni dopo, \u00e8 tornata sul grande schermo con il thriller politico \"Rendition\", mentre a novembre 2008 \u00e8 uscita negli USA la commedia \"Tutti insieme inevitabilmente\", che \u00e8 stata un successo al botteghino nonostante recensioni soprattutto negative.\nNel 2013 viene diretta da Atom Egoyan nel thriller \"Devil's Knot - Fino a prova contraria\" accanto a Colin Firth.\nType A.\n\u00c8 titolare di una casa di produzione cinematografica, la Type A, la cui denominazione deriva dal soprannome attribuitole da bambina da parte dei familiari, traducibile grosso modo come \"signorina 10 e lode\", a riprova di un carattere perfezionista e tenace. Con la propria societ\u00e0 ha prodotto \"Una bionda in carriera\" e \"Penelope\", dove recita in un breve cameo a fianco di Christina Ricci.\nNel 2013 canta il brano \"Somethin' Stupid\" con Michael Bubl\u00e9 nell'album \"To Be Loved\".\nVita privata.\nDurante la festa del suo 21\u00ba compleanno conosce l'attore Ryan Phillippe, che sposa nel giugno 1999. La coppia ha avuto due figli: Ava Elizabeth Phillippe (nata il 9 settembre 1999), e Deacon Reese Phillippe (nato il 23 ottobre 2003).\nNell'ottobre 2006 Reese presenta istanza di divorzio e chiede la custodia esclusiva dei figli poich\u00e9 Ryan l'aveva tradita, ma lui ottiene la custodia congiunta. Il divorzio \u00e8 stato ufficializzato il 5 ottobre 2007.\nIn seguito \u00e8 stata sentimentalmente legata all'attore Jake Gyllenhaal, conosciuto nel 2007 sul set di \"Rendition - Detenzione illegale\". La loro relazione \u00e8 terminata nel dicembre 2009.\nReese Witherspoon e l'agente Jim Toth hanno annunciato il loro fidanzamento nel dicembre 2010 e si sono sposati il 26 marzo 2011 a Ojai, in California. La coppia ha avuto un figlio, Tennessee James Toth, nato il 27 settembre 2012.\nProcedimenti giudiziari.\nLa notte del 19 aprile 2013 \u00e8 stata arrestata in Georgia, per aver tentato di impedire il fermo del marito, accusato di aver guidato in stato di ebbrezza. L'attrice e il marito sono stati rilasciati la mattina stessa, e la Witherspoon ha chiesto scusa attraverso un rappresentante per il suo comportamento.\nDoppiatrici italiane.\nNelle versioni in italiano dei suoi lavori, Reese Witherspoon \u00e8 stata doppiata da:\nCome doppiatrice, la sua voce \u00e8 stata sostituita da:\nRiconoscimenti.\nPremi Oscar\nGolden Globe\nPremi BAFTA\nSatellite Awards\nScreen Actors Guild Awards"}
{"id": "267476", "revid": "114334620", "url": "https://it.wikipedia.org/wiki?curid=267476", "title": "Passo dei Mandrioli", "text": "Il passo dei Mandrioli \u00e8 un valico di crinale dell'Appennino tosco-romagnolo posto a 1173\u00a0, al confine fra l'Emilia-Romagna e la Toscana. Collega le valli del Savio e dell'Arno, pi\u00f9 precisamente le localit\u00e0 di Bagno di Romagna (FC) e Badia Prataglia, frazione di Poppi (AR).\nDescrizione.\nNell'antichit\u00e0 questo tratto dell'Appennino era attraversato da una mulattiera che, partendo da Bagno di Romagna, valicava il crinale al passo Serra (m\u00a01148) scendendo poi verso la Toscana e il santuario della Verna.\nL'attuale passo, costituente parte della strada statale 71 Umbro Casentinese Romagnola, fu progettato dall'architetto Alcide Boschi e realizzato negli anni dal 1870 al 1882.\nDi importante valore geologico e visibile dal passo \u00e8 l'emergenza geologica denominata degli \"Scalacci\", nonch\u00e9 l'Area Wilderness Fosso del Capanno. Presso gli Scalacci affiora estesamente la formazione marnoso-arenacea, che caratterizza gran parte del versante romagnolo di questo tratto di Appennino. Da un esame attento dei singoli strati di torbida affioranti nella parete esposta di fronte alla casa cantoniera, si possono notare numerose strutture sedimentarie e, soprattutto, molte tracce fossili (\"Paleodictyon\", \"Megagrapton\", \"Desmograpton\", \"Urohelminthoida\", \"Ophiomorpha\", ecc.) lasciate da organismi che colonizzavano il fondale marino e preservate come controimpronte o riempimenti al momento dell'arrivo della corrente torbida o della corrente di fondo.\nProvenendo dalla Romagna ed entrando in Toscana, proprio sul passo si entra all'interno del Parco nazionale delle Foreste Casentinesi, Monte Falterona e Campigna."}
{"id": "267481", "revid": "623104", "url": "https://it.wikipedia.org/wiki?curid=267481", "title": "Caretta caretta", "text": "La tartaruga comune o tartaruga caretta (Caretta caretta ()) \u00e8 la tartaruga marina pi\u00f9 comune del mar Mediterraneo. Fortemente minacciata in tutto il bacino del Mediterraneo, la specie \u00e8 diffusa in molti mari del mondo: oltre che negli oceani Atlantico, Indiano e Pacifico, si pu\u00f2 trovare nel mar Nero.\nRespira con il naso, con la bocca, e con un buco che si trova nella parte anteriore del corpo.\nDescrizione.\nLe tartarughe marine sono animali che si sono adattati alla vita acquatica grazie alla forma allungata del corpo ricoperto da un robusto guscio ed alla presenza di \u201czampe\u201d trasformate in pinne. Alla nascita \u00e8 lunga circa 5\u00a0cm. La lunghezza di un esemplare adulto \u00e8 di 80\u00a0\u2013 140\u00a0cm, con massa variabile tra i 100 ed i 160\u00a0kg. La testa \u00e8 grande, con il rostro molto incurvato. Gli arti sono molto sviluppati, specie gli anteriori, e muniti di due unghie negli individui giovani che si riducono ad una negli adulti.\nHa un carapace di colore rosso marrone, striato di scuro nei giovani esemplari, e un piastrone giallastro, a forma di cuore, spesso con larghe macchie arancioni, dotato di due placche prefrontali ed un becco corneo molto robusto. Lo scudo dorsale del carapace \u00e8 dotato di cinque coppie di scuti costali; lo scudo frontale singolo porta cinque placche. Ponte laterale fra carapace e piastrone con tre (di rado 4-7) scudi inframarginali a contatto sia con gli scudi marginali che con quelli del piastrone.\nGli esemplari giovani spesso mostrano una carena dorsale dentellata che conferisce un aspetto di \"dorso a sega\". I maschi si distinguono dalle femmine per la lunga coda che si sviluppa con il raggiungimento della maturit\u00e0 sessuale, che avviene intorno ai 13 anni. Anche le unghie degli arti anteriori nel maschio sono pi\u00f9 sviluppate che nella femmina.\nBiologia.\nDi \"Caretta caretta\", come della maggior parte delle tartarughe marine, si conosce ancora molto poco.\nCome tutti i rettili, hanno sangue freddo, il che le porta a prediligere le acque temperate. Respirano aria, essendo dotate di polmoni, ma sono in grado di fare apnee lunghissime.\nTrascorrono la maggior parte della loro vita in mare profondo, tornando di tanto in tanto in superficie per respirare.\nIn acqua possono raggiungere velocit\u00e0 superiori ai 35\u00a0km/h, nuotando agilmente con il caratteristico movimento sincrono degli arti anteriori.\nSono animali onnivori: si nutrono di molluschi, crostacei, gasteropodi, echinodermi, pesci e meduse, ma nei loro stomaci \u00e8 stato trovato di tutto: dalle buste di plastica, probabilmente scambiate per meduse, a tappi ed altri oggetti di plastica, ami scambiati per pesci, reti e fili scambiati per alghe.\nRiproduzione.\nIn estate maschi e femmine si danno convegno nelle zone di riproduzione, al largo delle spiagge dove le seconde sono probabilmente nate. Hanno infatti un'eccezionale capacit\u00e0 di ritrovare la spiaggia di origine, dopo migrazioni in cui percorrono anche migliaia di chilometri. Alcuni studi hanno dimostrato che le piccole appena nate sono capaci di immagazzinare le coordinate geomagnetiche del nido ed altre caratteristiche ambientali che consentono un \"imprinting\" della zona di origine.\nGli accoppiamenti avvengono in acqua: le femmine si accoppiano con diversi maschi, collezionandone il seme per le successive nidiate della stagione; il maschio si porta sul dorso della femmina e si aggrappa saldamente alla sua corazza, utilizzando le unghie ad uncino degli arti anteriori, poi ripiega la coda e mette in contatto la sua cloaca con quella della femmina. La copula pu\u00f2 durare diversi giorni.\nAvvenuto l'accoppiamento, le femmine attendono per qualche giorno in acque calde e poco profonde il momento propizio per deporre le uova; in ci\u00f2 sono facilmente disturbate dalla presenza di persone, animali, rumori e luci.\nGiunte, con una certa fatica, sulla spiaggia vi depongono fino a 200 uova, grandi come palline da ping pong, disponendole in buche profonde, scavate con le zampe posteriori. Quindi le ricoprono con cura, per garantire una temperatura d'incubazione costante e per nascondere la loro presenza ai predatori. Completata l'operazione, fanno ritorno al mare. \u00c8 un rito che si pu\u00f2 ripetere pi\u00f9 volte nella stessa stagione, ad intervalli di 10-20 giorni.\nLe uova hanno un'incubazione tra i 42 e i 65 giorni (), e, grazie a meccanismi non ancora chiariti, si schiudono quasi tutte simultaneamente; con differenze sostanziali tra i vari substrati che costituiscono la spiaggia dove \u00e8 stata fatta la deposizione: la temperatura e l'umidit\u00e0 del suolo, la granulometria della sabbia sono fattori determinanti per la riuscita della schiusa. I suoli molto umidi determinano spesso la perdita delle uova poich\u00e9 molte malattie batteriche e fungine possono attaccare le uova; inoltre alcuni coleotteri possono raggiungere il nido e parassitarle. La temperatura del suolo determiner\u00e0 il sesso dei nascituri: le uova che si trovano in superficie si avvantaggiano di una somma termica superiore a quelle che giacciono in profondit\u00e0, pertanto le uova di superficie daranno esemplari di sesso femminile e quelle sottostanti di sesso maschile.\nI piccoli per uscire dal guscio utilizzano una struttura particolare, il \"dente da uovo\", che verr\u00e0 poi riassorbito in un paio di settimane. Usciti dal guscio impiegano dai due ai sette giorni per scavare lo strato di sabbia che sormonta il nido e raggiungere la superficie e quindi, in genere col calare della sera, dirigersi verso il mare. In condizioni naturali corrono prontamente verso il mare. Possiamo considerare il piccolo appena nato come una sorta di \"robot\" il cui programma biologico attiva la ricerca in automatico della fonte pi\u00f9 luminosa in un arco sull'orizzonte di 15 gradi. Questa in condizioni normali \u00e8 rappresentata dall'orizzonte marino su cui luna e/o stelle si riflettono. Ma ormai la forte antropizzazione determina una concentrazione di luci artificiali che spesso disorientano le piccole appena nate, facendole deviare dal cammino, determinando talora la perdita di tutta la nidiata.\nSolo una piccola parte dei neonati riesce nell'impresa, cadendo spesso vittima dei predatori; di quelli che raggiungono il mare infine, solo una minima parte riesce a sopravvivere sino all'et\u00e0 adulta. Giunte al mare nuotano ininterrottamente per oltre 24 ore per allontanarsi dalla costa e raggiungere la piattaforma continentale, dove le correnti concentrano una gran quantit\u00e0 di nutrienti.\nDove esattamente trascorrano i primi anni della loro vita \u00e8 un mistero che i biologi non sono ancora riusciti a spiegare, il cosiddetto \"periodo buio\"; solo dopo alcuni anni di vita, raggiunte dimensioni che le mettano al riparo dai predatori, fanno ritorno alle zone costiere. Alcune osservazioni, fatte in collaborazione con i pescatori della costa jonica calabrese, hanno consentito di censire diverse centinaia di esemplari quasi coetanei che soggiornano in un punto determinato, di fronte al faro di Capospartivento, dove si incontrano correnti importanti in una zona di calma: al confine delle correnti le tartarughe passerebbero diversi anni prima di iniziare la grande migrazione verso altri mari. Di tanto in tanto emergono dallo specchio d'acqua con la punta del loro naso per la respirazione.\nDistribuzione e habitat.\nLa specie, e le sue sottospecie, risiedono di preferenza in acque profonde e tiepide, prossime alle coste, dell'Oceano Atlantico, del Mar Mediterraneo e del Mar Nero nonch\u00e9 dell'Oceano Indiano e dell'Oceano Pacifico. Le maggiori concentrazioni di questo animale si trovano in Sud-Africa, Florida, Australia, Mozambico e Oman.\nNel Mar Mediterraneo frequenta soprattutto le acque dell'Italia, della Grecia, della Turchia e di Cipro ma anche di Tunisia, Libia, Siria e Israele. Le acque del mar Adriatico nord-occidentale, in particolare nell'area del Delta del Po, costituiscono un sito di foraggiamento stagionale e anche stanziale, di anno in anno sempre pi\u00f9 importante, frequentato da svariate decine di migliaia di esemplari, soprattutto subadulti.\nSiti di nidificazione nel Mar Mediterraneo.\nNel Mediterraneo gli ambienti di riproduzione sono ormai limitatissimi per il disturbo umano dovuto al turismo balneare.\nItalia.\nLe principali zone di nidificazione in Italia sono:\nDeposizioni occasionali sono state segnalate anche in altre zone:\nLe nidificazioni al di fuori del contesto delle aree riproduttive sono spesso ad opera di tartarughe primipare, o non perfettamente in salute che vinte dalle correnti sono costrette a nidificare in localit\u00e0 lontane e diverse da quelle naturali. In questi casi le uova possono risultare sterili o non perfettamente formate, ma soprattutto in passato si assisteva alla perdita di quasi tutte le uova per fattori ambientali legati al clima ed ai suoli. In realta, i cambiamenti climatici in corso favoriscono non solo la deposizione, ma anche il successo riproduttivo in localit\u00e0 non usuali alla deposizione stessa.\nCipro.\nApollo's bay limassol area \nAkrotiri beach (ship wreck)\nLibia.\nLa Libia \u00e8 un paese ancora fuori dai circuiti turistici, ricco di spiagge incontaminate. Qui nidificano migliaia di tartarughe ogni anno.\nLungo i 1.250 chilometri di costa \u00e8 stata calcolata la presenza di 9.000 nidi.\nTassonomia.\nSottospecie.\nEsistono due sottospecie:\nSpecie simili.\nSuperficialmente i giovani possono assomigliare alla tartaruga di Kemp (\"Lepidochelys kempii\"). Gli adulti hanno qualche somiglianza con la tartaruga franca o tartaruga verde (\"Chelonia mydas\") e con la tartaruga embricata (\"Eretmochelys imbricata\").\nConservazione.\nLa \"IUCN Red List\" classifica \"Caretta caretta\" come specie vulnerabile (\"Vulnerable\").\nLa specie \u00e8 minacciata dall'inquinamento marino, dalla riduzione degli habitat di nidificazione, dalle collisioni con le imbarcazioni, e dagli incidenti causati dalle reti a strascico e dagli altri sistemi di pesca.\nIn corso di valutazione \u00e8 l'effetto del riscaldamento globale sulla sex-ratio nei siti classici di riproduzione: essendo il sesso dei nascituri dipendente dalla temperatura d'incubazione, l'aumento di quest'ultima potrebbe determinare una sproporzione di femmine rispetto ai maschi (fino a 99:1), con estinzione di alcune popolazioni. Il successo riproduttivo in siti inusuali molto pi\u00f9 a nord di quelli classici potrebbe per\u00f2 compensare questo andamento.\nLa specie \u00e8 inserita nella Appendice I della \"Convention on International Trade of Endangered Species\" (CITES).\nL'istituzione in corso di un'area di protezione marina della Rete Natura 2000 SIC, tra Emilia Romagna e Veneto, \u00e8 volta a tutelare la sempre maggiore popolazione di \"C. caretta\" e tursiope troncato nelle acque prossime al Delta del Po."}
{"id": "267483", "revid": "1652134", "url": "https://it.wikipedia.org/wiki?curid=267483", "title": "Franz von Supp\u00e9", "text": "Franz Von Supp\u00e9 ottenne la notoriet\u00e0 di compositore grazie soprattutto al genere dell'operetta, nel quale ebbe grande fortuna, arrivando a far rappresentare 30 opere. Scrisse anche musiche di scena, opere liriche, quartetti, Lieder e musica sacra, tra cui la \"Missa Dalmatica\". Ancora oggi per\u00f2, il nome di Supp\u00e9 \u00e8 indissolubilmente legato a quello delle sue effervescenti ouverture, decisamente le sue creazioni pi\u00f9 note, eseguite molto spesso dalle orchestre di tutto il mondo; alcune di queste ouverture sono diventate particolarmente note al pubblico grazie al loro impiego in svariati film, pubblicit\u00e0 e cartoni animati.\nBiografia.\nNacque a Spalato, in Dalmazia, da padre italiano e madre viennese. Gi\u00e0 a partire dall'et\u00e0 di otto anni Supp\u00e9 cant\u00f2 nel coro della cattedrale di Spalato e fu proprio il direttore del coro, Giovanni Cigalla, a impartirgli le prime nozioni di musica. Durante l'adolescenza si trasfer\u00ec a Verona per studiare armonia e flauto, il suo strumento preferito, sotto l'insegnamento di Giuseppe Ferrari. Supp\u00e9 cominci\u00f2 la sua attivit\u00e0 di compositore fin dalla pi\u00f9 giovane et\u00e0; la sua prima composizione, una Messa, fu eseguita per la prima volta in una chiesa francescana a Zara nel 1832.\nLa sua prima grande creazione risale al 1835 quando, all'et\u00e0 di 16 anni, scrisse una Messa in fa maggiore che ebbe la prima assoluta il 13 settembre a Zara; tuttavia, il compositore la pubblic\u00f2 soltanto quarant'anni pi\u00f9 tardi con il nome di \"Missa Dalmatica\". La morte del padre nel 1835 costrinse lui e la madre a trasferirsi a Vienna, e ci\u00f2 indusse il giovane a germanizzare il proprio nome in Franz von Supp\u00e9.\nNel settembre del 1835, dopo aver frequentato (con scarso successo) il Politecnico, decise di intraprendere a tempo pieno l'attivit\u00e0 di musicista e fu allievo di Ignaz von Seyfried \u2013 quest'ultimo era stato un collega e amico di Beethoven.\nIntanto, per finanziarsi gli studi, Supp\u00e9 dava lezioni di italiano.\nDopo aver terminato gli studi nel 1840, la vita di Supp\u00e9, allora ventunenne, ebbe una svolta decisiva quando conobbe Franz Pokorny, il direttore del \"Theater in der Josefstadt\", che gli offr\u00ec il posto di direttore d'orchestra nel suo teatro. \nSuccessivamente il compositore ricopr\u00ec questo ruolo anche al Theater an der Wien e, dal 1865 al Carltheater. \nFranz Pokorny rimase impressionato dall'abilit\u00e0 del giovane compositore, tanto che sarebbe diventato il suo sponsor personale. Al \"Theater in der Josefstadt\" Supp\u00e9, oltre che nel ruolo di direttore d'orchestra (compito che svolgeva senza essere pagato) aveva ricevuto da Pokorny il permesso di poter rappresentare le proprie opere. Quando il benefattore mor\u00ec, Supp\u00e9 compose in suo onore il Requiem in re minore, che ebbe la sua prima il 22 novembre 1855 nel corso di una cerimonia commemorativa presso la \"Piaristenkirche\" di Vienna.\nIl successo gli giunse nel 1860 quando, impressionato dai successi ottenuti da Offenbach a Parigi con le sue audaci operette, vi fu la prima rappresentazione dell'operetta in due atti \"Das Pensionat\", dedicata ad Alois, la figlia del suo benefattore Pokorny; fu con quest'opera che Supp\u00e9 diede inizio al fortunatissimo genere dell'operetta viennese, genere che nei decenni successivi sarebbe poi stato ripreso con enorme successo da diversi compositori, fra i quali Johann Strauss (figlio), Franz Leh\u00e1r e Carl Michael Ziehrer.\nDopo il debutto con \"Das Pensionat\", nacquero dalla penna di Supp\u00e9 altre operette di successo fra cui \"Pique Dame\" (La Dama di Picche) nel 1864, \"Die sch\u00f6ne Galathee\" (La bella Galatea) nel 1865, \"Leichte Kavallerie\" (Cavalleria Leggera) nel 1866, \"Fatinitza\" nel 1876 e, quella che \u00e8 ritenuta l'operetta di maggior successo di Supp\u00e9, \"Boccaccio\", del 1879 (liberamente ispirata dalla vita e dalle opere del celebre scrittore italiano).\nNonostante la lista delle composizioni di Supp\u00e9 conti circa 30 operette e pi\u00f9 di 180 fra musiche di scena per balletti e rappresentazioni teatrali, la maggior parte di queste opere sono quasi finite nell'oblio, fatta eccezione per le ouverture delle sue operette che, indubbiamente, hanno avuto molta pi\u00f9 fortuna delle operette stesse. Fra queste quella che ancora oggi \u00e8 maggiormente legata al nome del compositore \u00e8 la celeberrima ouverture della \"Cavalleria Leggera\" (\"Leichte Kavallerie\"), il cui galoppo finale risuona spesso, oltre che nelle sale da concerto, in film e cartoni animati.\nAltre celebri ouverture di Supp\u00e9 sono quelle tratte dalle operette \"Die sch\u00f6ne Galathee\" (La bella Galatea) e \"Banditenstreiche\", mentre le altrettanto celebri ouverture \"Ein Morgen, ein Mittag und ein Abend in Wien\" (Mattino, pomeriggio e sera a Vienna) e \"Dichter und Bauer\" (Poeta e contadino) vennero scritte come musiche di scena per rappresentazioni teatrali.\nLontano dalle ouverture, un altro grande successo di Supp\u00e9, ancora oggi molto celebre, fu la marcia \"Oh Du mein \u00d6sterreich\" (O tu, mia Austria).\nFranz Von Supp\u00e9 mor\u00ec a Vienna il 21 maggio 1895 e venne sepolto nel Zentralfriedhof, nell'area dedicata ai grandi compositori."}
{"id": "267484", "revid": "767487", "url": "https://it.wikipedia.org/wiki?curid=267484", "title": "Kinotto", "text": "Kinotto \u00e8 il terzo album degli Skiantos pubblicato nel 1979 su etichetta Cramps Records.\nIl disco.\nIl disco \u00e8 originariamente uscito nel 1979 su etichetta Cramps Records ed \u00e8 rimasto fuori stampa per diversi anni. Successivamente \u00e8 stato ristampato la prima volta nel 1988 su etichetta Bollicine/Orizzonte e quindi nel 2003 su etichetta Latlantide su CD in versione \"digipack\" con l'aggiunta del singolo \"Fagioli\" del 1980, alcuni provini inediti, due brani dal vivo e una traccia inedita multimediale.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 66.\nFormazione.\nL'assenza di Dandy.\nNella formazione del 1979 e del 1980 non \u00e8 presente il chitarrista Fabio Testoni, poich\u00e9 impegnato a suonare con Orietta Berti (1979), Lucio Dalla (1981) e gli Stadio (1981). Fu rimpiazzato poi da Gianni Lo Grezzo, gi\u00e0 presente nella formazione del 1977 (\"Inascoltable\")."}
{"id": "267487", "revid": "123275056", "url": "https://it.wikipedia.org/wiki?curid=267487", "title": "Brufa", "text": "Brufa \u00e8 una frazione del comune di Torgiano (PG).\nGeograficamente situata al limite nord del territorio di Torgiano, si trova sulla sommit\u00e0 di una collina () che funge da spartiacque tra i territori di Perugia ed Assisi e Foligno, dominando cos\u00ec la Media Valle del Tevere e la Valle Umbra. Il borgo e le sue pertinenze sono occupate da 623 abitanti (dati Istat, 2001).\nStoria.\nL'antico nome di Brufa era Castel Grifone e venne abitata all'inizio dagli umbri, poi dagli etruschi e dai romani. \nNel 1387, il condottiero Giovanni Acuto, alla guida delle truppe papali di Urbano V, sconfigge le truppe di Perugia, che cos\u00ec perde il dominio dell'Umbria. Nel 1415, uno degli illustri prigionieri nelle segrete del castello di Brufa fu Giovanni da Capestrano, che ivi ricevette la visione di san Francesco.\nNella seconda met\u00e0 del XVII secolo, Giovanni Andrea Angelini Bontempi (musicista, architetto, pittore, letterato, incisore di pietre preziose e fabbricante di orologi), uomo di cultura ed ingegno, acquist\u00f2 fabbricati e terreni in zona. Mor\u00ec nel 1705 e fu sepolto nella chiesa dei Santi Cosma e Damiano, edificata nel castello. Alla distruzione della chiesina, le spoglie sono state trasferite nella chiesa parrocchiale di Sant'Ermete.il nome deriva da un antico incendio che brucio l'antico castello. Per tale atto fu giustiziato il brigante Giovanni de Ziarelli\nEconomia e manifestazioni.\nL'economia del luogo \u00e8 incentrata soprattutto sull'agriturismo e sulla produzione vitivinicola, con estesi vitigni di uve doc (Torgiano) lungo i fianchi della collina.\nNell'ultima decade di agosto vi si tiene un'apprezzata festa popolare (\"Brufa in Festa\") e soprattutto, ogni anno a partire dal 1987 si svolge la manifestazione di scultura contemporanea intitolata \"Scultori a Brufa. La strada del vino e dell'arte\". Ogni scultore partecipante ha lasciato una sua opera permanente sul territorio della frazione cos\u00ec da determinare la nascita di un vero e proprio parco di scultura all'aperto.\nMonumenti e luoghi d'interesse.\nScultori a Brufa - La Strada del Vino e dell'Arte.\nQuesto \u00e8 il nome dato, a partire dal 1987, alla mostra permanente all'aperto di sculture moderne di apprezzati artisti; le opere sono collocate permanentemente, in maniera tale da arricchire l'ambiente agricolo e urbano, lungo la strada collinare che congiunge Ponte San Giovanni a Torgiano. Le mostre sinora sponsorizzate sono state dedicate ai seguenti artisti:"}
{"id": "267498", "revid": "1516566", "url": "https://it.wikipedia.org/wiki?curid=267498", "title": "Scacco matto (disambigua)", "text": ""}
{"id": "267499", "revid": "123606066", "url": "https://it.wikipedia.org/wiki?curid=267499", "title": "Casa Rosada", "text": "La Casa Rosada (in italiano Casa Rosa) \u00e8 la sede centrale del potere esecutivo della Repubblica Argentina e un monumento nazionale. All'interno di essa hanno sede gli uffici del Presidente della Repubblica Argentina che risiede nella Quinta de Olivos. L'edificio sorge a Buenos Aires e si affaccia sulla storica Plaza de Mayo. Il nome gli deriva dal caratteristico colore rosato ed \u00e8 considerato uno dei palazzi pi\u00f9 importanti di Buenos Aires. Oltre alle funzioni istituzionali, la Casa Rosada ospita anche il Museo de la Casa de Gobierno, un'esposizione storica di oggetti legati alla storia del paese e dei suoi presidenti.\nIl periodo coloniale.\nL'edificio sorge sulle fondamenta di quella che fu la fortezza reale di Don Juan Baltazar d'Austria, costruita dal governatore di Buenos Aires, Fernando Ortiz de Z\u00e1rate, nel 1594, sulle sponde, a quel tempo ancora scoscese, del R\u00edo de la Plata. La fortezza fu ricostruita nel 1713, rimpiazzata con una costruzione molto pi\u00f9 sobria, che copriva quasi un ettaro, circondata da un fossato e con quattro torrioni rettangolari. La costruzione si affacciava sulla Plaza Mayor, l'attuale Plaza de Mayo, ed aveva un ponte levatoio. Questa nuova fortezza fu battezzata Castillo de San Miguel (\"Castello di San Michele\") nel 1720, quando si complet\u00f2 la costruzione delle opere di difesa. Il nuovo edificio serv\u00ec come sede dei governatori della citt\u00e0 e poi dei vicer\u00e9 del R\u00edo de la Plata. Dopo il 1810 fu sede dei governi argentini indipendenti. Negli anni venti del XIX secolo, il presidente Bernardino Rivadavia ordin\u00f2 alcune modifiche, sostituendo il ponte levatoio con un portico di stile neoclassico.\nProgettazione e costruzione.\nLa fortezza fu parzialmente demolita negli anni Cinquanta del XIX secolo, per fare spazio agli edifici della Dogana Nuova, un progetto dell'architetto inglese Edward Taylor. Dell'antico forte rimasero solo un arco e alcuni degli edifici vicereali che stavano all'interno delle mura fortificate, ormai demolite. Questi edifici furono restaurati per essere adibiti a sede del governo e assunsero la caratteristica tinta rosa sotto la presidenza di Domingo Faustino Sarmiento. Nel 1873, sempre durante la presidenza di Sarmiento, si intraprese la costruzione del Palacio de Correos (Palazzo delle Poste), opera dell'architetto svedese Carl Kihlberg, nello spazio lasciato libero dalle demolizioni.\nIl Palazzo delle Poste fu completato nel 1878, ma le dimensioni del nuovo edificio sminuivano sensibilmente quelle della sede del governo, fatto per cui il nuovo presidente, Julio Argentino Roca, sollecit\u00f2 un progetto di espansione e restauro della Casa Rosada. Il progetto scelto con un concorso fu quello dell'architetto di origine svedese Enrique Aberg, autore anche di altri edifici importanti a Buenos Aires. Il piano implicava la demolizione di tutti i resti dell'antica fortezza spagnola e la costruzione di un edificio molto simile per stile a quello delle poste, con in aggiunta per\u00f2 un fastoso loggiato al livello del primo piano.\nNel 1894 divent\u00f2 evidente che lo spazio disponibile nel nuovo edificio era insufficiente. Si decise allora di unificare gli edifici di Aberg e Kihlberg, destinandoli entrambi a funzioni esclusivamente di governo. Il presidente Luis S\u00e1enz Pe\u00f1a affid\u00f2 il progetto a un architetto italiano: Francesco Tamburini. Questi propose di unire i due edifici mediante la costruzione di un grande arco che oggi costituisce l'accesso alla Casa Rosada, sovrastando la Calle Balcarce. Dopo pochi anni di lavori, il nuovo edificio unificato fu ufficialmente inaugurato nel 1898, durante il secondo mandato presidenziale di Roca.\nCaratteristiche dell'edificio.\nLa facciata della nuova Casa Rosada \u00e8 necessariamente un modello di eclettismo combinando i pi\u00f9 diversi elementi architettonici, mansarde, loggiati e finestre di diversi stili. Il tocco classicista di Tamburini, con il grande arco trionfale che riarticola la facciata, riesce con eleganza a unificare visivamente le disparit\u00e0 risultanti da progettazioni differenti.\nSotto la presidenza di Domingo Faustino Sarmiento il complesso fu dipinto di rosa, colore che ha conservato fino ad oggi, pur con qualche variazione di tonalit\u00e0, dal rosa pallido a quello molto scuro, quasi salmone, attuale. Secondo la tradizione l'uso del colore rosa fu un'idea del presidente Sarmiento per rappresentare simbolicamente l'unit\u00e0 dei due partiti che si scontrarono nella sanguinosa guerra civile della prima met\u00e0 del XIX secolo. Il colore bianco, simbolo degli unitaristi, e quello rosso, simbolo dei federalisti, combinati insieme danno appunto il rosa. La storia \u00e8 tuttavia una leggenda perch\u00e9 gli unitaristi avevano come colore di riferimento il celeste pi\u00f9 che il bianco. Il color rosa era molto utilizzato per dipingere gli edifici nel XIX secolo in Argentina perch\u00e9 era facile da ottenere, si trattava di calcina nella quale veniva versato del sangue bovino, che ne aumentava la resistenza all'acqua.\nLa facciata del palazzo \u00e8 stata restaurata in vista dei festeggiamenti per il Bicentenario della rivoluzione di maggio (1810-2010). Per i lavori il governo argentino ha stanziato oltre sette milioni di pesos. In prospettiva \u00e8 stata prevista la pedonalizzazione di tutte le strade che circondano il palazzo, riportando la zona all'estetica che aveva all'inizio del XX secolo.\nLo spiazzo d'accesso su Calle Rivadavia, conduce al \"Salone dei busti\", dove si trovano le effigi dei presidenti argentini. Da questo salone, mediante due grandi scalinate d'onore (soprannominate \"Italia\" e \"Francia\") si giunge al primo piano dell'Ala Nord, dove si trova il \"Sal\u00f3n Blanco\", la sala che serve per i ricevimenti ufficiali e le cerimonie presidenziali. L'Ala Nord si struttura intorno al \"Patio de las Palmeras\" (Il cortile delle palme). L'Ala Sud, quello che era il vecchio Palazzo delle poste, fu profondamente ristrutturata e parzialmente demolita negli anni trenta del XX secolo, in conseguenza dei lavori di riaddrizzamento della Calle Hip\u00f3lito Yrigoyen, a loro volta resi necessari dalla costruzione del \"Palacio de Hacienda\".\nIl complesso si sviluppa su tre piani verso ovest, dalla parte di Calle Balcarce, e su quattro livelli pi\u00f9 uno interrato verso est, dalla parte di Plaza Col\u00f3n. In questo spazio interrato \u00e8 sito il Museo de la Casa de Gobierno.\nMuseo de la Casa de Gobierno.\nQuesto museo storico fu aperto al pubblico il 27 maggio 1957 e la sua collezione \u00e8 composta da oggetti personali, ritratti e sculture riguardanti i vari presidenti della Repubblica Argentina. Nella collezione esposta sono compresi anche gli oggetti cerimoniali usati per l'investitura presidenziale come bastoni, scettri e fasce. Altre parti del museo espongono capi di vestiario, mobilio e persino mezzi di trasporto come le carrozze."}
{"id": "267509", "revid": "1543377", "url": "https://it.wikipedia.org/wiki?curid=267509", "title": "Diary (romanzo)", "text": "Diary \u00e8 un romanzo di Chuck Palahniuk del 2003.\nTrama.\nMisty, dopo aver sposato Peter Wilmot, un enigmatico ragazzo conosciuto alla scuola d'arte, \u00e8 andata ad abitare nell'apparentemente paradisiaca Waytansea Island. Dopo il tentato suicidio del marito, che finisce in coma, Misty, sola e con una figlia dodicenne sempre pi\u00f9 distante da lei, continua a lavorare come cameriera nell'hotel dell'isola, abusando di alcol per cercare di superare la pesantezza di ogni giorno e le continue pressioni della suocera, che le consiglia di riprendere a dipingere per poter avere una vita pi\u00f9 dignitosa. La donna, inoltre, inizia a ricevere lamentele riguardo a strani eventi capitati negli edifici ristrutturati da Peter: delle stanze risultano essere sparite. In seguito alla chiamata di Angel Delaporte, un grafologo che chiede alla donna di recarsi nella sua abitazione, si scopre che Peter ha voluto comunicare qualcosa tramite dei messaggi lasciati nelle case. Dopo eventi bizzarri e dolorosi, Misty si trover\u00e0 costretta a riavvicinarsi all'arte, per poi scoprire infine che l'intera isola e gli abitanti nascondono un'inquietante \"tradizione\", volta a sfruttare il suo talento per preservare l'isola."}
{"id": "267510", "revid": "1725826", "url": "https://it.wikipedia.org/wiki?curid=267510", "title": "Call of Duty (videogioco)", "text": "Call of Duty \u00e8 un videogioco di tipo sparatutto in prima persona sviluppato per Windows da Infinity Ward e pubblicato da Activision il 29 ottobre 2003. \u00c8 il primo capitolo dell'omonima serie. Fu accompagnato nel settembre del 2004 dall'espansione \"\", sviluppata da Gray Matter Interactive (con il contributo di Pi Studios) e pubblicata da Activision.\nNel 2004 il videogioco viene convertito e riadattato allo scopo di raggiungere altre piattaforme: telefono cellulare, Mac OS e N-Gage. Lo stesso anno esce \" (Call of Duty: Finest Hour)\", un videogioco derivato da \"Call of Duty\", sviluppato da Spark Unlimited e disponibile esclusivamente per le piattaforme PlayStation 2, GameCube e Xbox. Al 2009 risale la pubblicazione di \"Call of Duty Classic\", una riedizione del primo capitolo della serie scaricabile da Xbox Live o PlayStation Network (fruibile quindi per i sistemi Xbox 360 e PlayStation 3) attraverso un codice ottenuto dall'acquisto delle edizioni \"Hardened\" o \"Prestige\" di \"\".\nDurante il corso del gioco, che trova la sua ambientazione in alcuni campi di battaglia europei della seconda guerra mondiale, si impersonano tre soldati di diverse nazionalit\u00e0, un paracadutista statunitense, un commando britannico ed un fante russo, in alcune delle cruciali battaglie del conflitto.\nIl videogioco ha ricevuto un enorme successo confermato dall'accoglienza del pubblico e dalle ottime valutazioni della critica.\nTrama.\nCampagna statunitense.\nDurante la campagna statunitense, il giocatore impersona il soldato Joe Martin, un paracadutista della 101\u00aa Divisione aviotrasportata.\nIl primo livello della campagna consiste nello svolgimento di una sessione di addestramento militare. Il soldato Martin appartiene al 506\u00ba Reggimento di fanteria paracadutista, che si addestra a Camp Toccoa, negli Stati Uniti. Qui il soldato Martin svolger\u00e0 il percorso a ostacoli e l'addestramento al tiro sotto il comando del capitano Foley e del sergente Moody.\nIl soldato Martin viene impiegato per la prima volta insieme al suo reggimento nell'Operazione Overlord, il 6 giugno 1944. La notte del 5 giugno, Martin si lancia sulla Normandia con il compito di sistemare i radiofari per i compagni che a breve arriveranno. Dopo aver messo al sicuro la zona di lancio, incontra alcuni soldati della sua compagnia, assieme ad alcuni membri di altre unit\u00e0. Ritrovatisi lontani dagli obiettivi prefissato, il gruppo decide di occupare la vicina cittadina di Sainte-M\u00e8re-\u00c9glise e tenerla fino all'arrivo dei rinforzi. Poco dopo mezzanotte, comincia l'attacco alla citt\u00e0, che si conclude entro poche ore. Il gruppo organizza quindi la difesa, in previsione di una controffensiva tedesca. Quella stessa mattina infatti i paracadutisti tedeschi, insieme ad alcuni carri armati, assaltano la citt\u00e0. Gli americani, comandati dal capitano Foley, riescono a difendersi e neutralizzare i mortai nemici. Non facendosi vivi i rinforzi e data l'impossibilit\u00e0 di contattare il comando, il capitano Foley decide di inviare il soldato Martin insieme al soldato Elder e al sergente Moody al quartier generale, a Sainte-Marie-du-Mont, per informare il maggiore Sheppard che la loro unit\u00e0 richiede rinforzi. I tre attraversano le linee nemiche in automobile riuscendo a raggiungere il comando alleato e riferire le informazioni. Mentre il capitano Foley continua a presidiare la citt\u00e0 in attesa di rinforzi, ai tre viene assegnata un'altra missione da compiere: l'eliminazione di una batteria di artiglieria, situata poche miglia a nord di Sainte-Marie-du-Mont, presso il maniero di Br\u00e9court. Insieme ad un gruppo di pochi altri uomini, si dirigono verso l'obiettivo prestabilito e distruggono la batteria di cannoni dopo aver assaltato il maniero.\nDopo il successo dell'operazione Overlord la Compagnia Baker viene sganciata dalla 101\u00aa Divisione per venire impiegata in missioni speciali dietro le linee nemiche. Alle prime ore del 7 agosto 1944, l'unit\u00e0 viene paracadutata in Austria, sulle Alpi Bavaresi per svolgere una missione di recupero di due ufficiali britannici della Royal Air Force: il capitano Price ed il maggiore Ingram, abbattuti in territorio nemico e fatti prigionieri in un castello presidiato da forze tedesche. Tuttavia i tedeschi hanno trasferito Ingram in un altro luogo prima dell'arrivo dell'unit\u00e0 speciale, cos\u00ec il soldato Martin insieme ai compagni riesce a recuperare solo il Capitano Price, il quale per\u00f2 \u00e8 a conoscenza del luogo dove \u00e8 stato nascosto l'altro prigioniero. Nella prima mattinata del 18 settembre 1944, l'unit\u00e0 ritorna in Austria per il recupero del secondo prigioniero che, secondo le indicazioni del capitano Price, \u00e8 tenuto vicino a Strasshof. Agendo repentinamente, l'unit\u00e0 riesce a recuperare e mettere in salvo anche il maggiore Ingram, portando a termine la missione.\nCampagna britannica.\nDurante la campagna britannica, il giocatore impersona il sergente Jack Evans, inizialmente un paracadutista della 6\u00aa divisione aviotrasportata.\nNell'ambito dell'Operazione Overlord, l'unit\u00e0 del sergente Evans, la Compagnia D del 2\u00ba Reggimento \"Oxfordshire and Buckinghamshire\", \u00e8 la prima ad atterrare sul suolo nemico. Il loro obiettivo \u00e8 di lanciarsi con alianti Horsa e atterrare presso la citt\u00e0 di Benouville, per prendere il controllo del ponte sul fiume Orne e tenerlo fino all'arrivo di rinforzi alleati. La notte del 6 giugno 1944, l'unit\u00e0, comandata dal capitano Price (lo stesso che sarebbe stato recuperato dall'unit\u00e0 speciale americana l'anno successivo sulle Alpi Bavaresi), raggiunge la zona di atterraggio e assalta il ponte denominato \"Pegaso\" togliendolo alle mani del nemico. Durante tutta la mattinata il ponte \u00e8 soggetto a contrattacchi tedeschi, ma l'unit\u00e0 del sergente Evans riesce a resistere fino all'arrivo dei rinforzi, nel pomeriggio.\nIl sergente Evans e il capitano Price vengono poi trasferiti al 22\u00ba Reggimento Special Air Service. Nel 1943, nell'ambito dell'Operazione Chastise, i bombardieri alleati avevano distrutto alcune dighe tedesche nella regione della Ruhr al fine di inibirne la produzione arrecando danni all'economia tedesca. Nel 1944 le dighe erano state ricostruite e il comando alleato ordin\u00f2 nuovamente la loro distruzione. Tuttavia i tedeschi, dopo la prima esperienza, hanno rinforzato le dighe proteggendole con artiglieria contraerea al fine di evitare attacchi di bombardieri. L'obiettivo del sergente Evans nella sua prima missione nella SAS \u00e8 di infiltrarsi nell'impianto della diga di Eder, con lo scopo di neutralizzarne i cannoni antiaerei e distruggere i generatori di corrente elettrica attigui alla diga. Successivamente viene estratto dal capitano Price e dal sergente Waters che lo accompagneranno nella fuga.\nDopo il successo dell'operazione, un mese pi\u00f9 tardi il sergente Evans verr\u00e0 impiegato in un'altra missione insieme al capitano Price: infiltrarsi camuffati da soldati tedeschi all'interno della corazzata tedesca \"Tirpitz\", nel Mare del Nord, con lo scopo di sabotarla. Durante la missione, svoltasi la sera del 27 ottobre 1944, il capitano Price non fa ritorno all'imbarcazione con la quale i tre erano saliti a bordo e il sergente Waters decide di abbandonarlo perdendo cos\u00ec le sue tracce.\nCampagna sovietica.\nDurante la campagna sovietica, il giocatore impersona il soldato Alexei Ivanovich Voronin.\nIl giovane russo viene coscritto nell'Armata Rossa durante la battaglia di Stalingrado. Qui viene mandato in prima linea, la mattina del 18 settembre 1942, dove viene traghettato insieme ad altri coscritti sulla sponda del fiume Volga controllata dai tedeschi, per prenderne il possesso. Dopo duri scontri i sovietici riescono ad allontanare i nemici dalla costa e si spingono fino alla riconquista della Piazza Rossa. Tuttavia la vittoria \u00e8 momentanea e i tedeschi recuperano lentamente il territorio perduto. Due mesi dopo, nella mattina del 9 novembre 1942 Alexei attraversa le fogne della citt\u00e0, per non essere facile bersaglio dei cecchini nemici, e raggiunge il gruppo del sergente Jakov Pavlov, che si sta apprestando ad assaltare un edificio nella periferia della citt\u00e0. Questo edificio, che poi il gruppo avrebbe difeso fino all'arrivo dei rinforzi, prese poi il nome di casa di Pavlov. La missione successiva, vede impiegato il soldato Alexei la mattina del 17 gennaio 1945 a Varsavia, dove insieme ad un gruppo di compagni ha il compito di conquistare una fabbrica di carri armati tedeschi. Dopo il successo dell'operazione il soldato Alexei viene inserito nell'equipaggio di un gruppo di carri armati T-34 diretto verso il fiume Oder e, il 26 gennaio 1945 prender\u00e0 parte a una battaglia tra carri armati, in qualit\u00e0 di carrista.\nCampagna finale.\nL'ultima campagna \u00e8 ambientata sul finire della guerra e consiste in una serie di tre missioni finali, in ognuna delle quali saranno impersonati rispettivamente in ognuna i personaggi delle tre campagne. Nei panni del soldato Martin il giocatore \u00e8 portato a combattere l'ultima resistenza tedesca nella foresta delle Ardenne. Il sergente Evans sar\u00e0 impegnato con i suoi commilitoni nel sabotaggio delle piattaforme di lancio di alcuni missili V2. E infine Alexei, con i soldati dell'Armata Rossa, si trover\u00e0 ad assaltare e conquistare il Reichstag a Berlino, innalzando la bandiera sovietica sul tetto dell'edificio sede del Parlamento tedesco.\nModalit\u00e0 di gioco.\nAmbientazione.\n\"Call of Duty\" \u00e8 uno sparatutto in prima persona ambientato in alcuni campi di battaglia della seconda guerra mondiale dove il giocatore \u00e8 messo nei panni di un soldato statunitense, uno britannico ed uno sovietico impiegati nel combattimento contro il nemico comune, i tedeschi. Il gioco si compone di 26 livelli, di cui 9 per la campagna americana, 7 per quella britannica e 10 per la campagna sovietica, ognuno dei quali rappresenta una missione. Per il completamento di ogni livello il giocatore deve raggiungere gli obiettivi prestabiliti all'inizio di ogni missione e mostrati attraverso una documentazione che fa da briefing prima di ogni livello.\nCaratteristiche.\nPoich\u00e9 le caratteristiche principali del gioco sono l'accuratezza storica e la realisticit\u00e0, la modalit\u00e0 di gioco differisce da molti sparatutto in prima persona dello stesso periodo. In \"Call of Duty\" il giocatore non \u00e8 solo, ma si muove insieme ad un'unit\u00e0 di soldati alleati, la cui grandezza varia da livello a livello; i compagni assisteranno il giocatore nelle missioni e lo supporteranno nell'eliminazione dei nemici e nell'avanzamento sul campo di battaglia, tuttavia al giocatore \u00e8 assegnato il compito di completare determinati obiettivi senza la cui esecuzione sarebbe impossibile procedere. Per imprimere realismo, una grande enfasi \u00e8 posta sull'uso della copertura, come trincee, macerie o altre coperture, sulla violenza del fuoco di soppressione e sulla confusione creata dalle esplosioni. Per intensificare l'immersione nell'atmosfera, Call of Duty rende anche l'effetto \"shellshock\", ossia, quando avviene un'esplosione vicino al giocatore, esso momentaneamente percepisce un acufene, si verificano effetti uditivi di smorzamento dei suoni, la vista diventa annebbiata e il personaggio rallenta e cade al suolo, incapace di muoversi. Anche i soldati controllati dall'intelligenza artificiale si metteranno al riparo dietro muri, barricate, ed altri ostacoli quando possibile.\nIl motore grafico di Call of Duty (Id Tech 3) usa gli stessi strumenti di framework e formazione di livelli del motore grafico di Return to Castle Wolfenstein, che a sua volta era una versione migliorata del motore grafico di Quake III. Parecchi altri apparati invece furono creati ex novo per rendere al meglio l'idea di rappresentazione grafica concepita per Call of Duty. Gli sviluppatori disponevano di un hardware di rendering \"Transform and Lighting\" (T&amp;L), capace di elaborare scene da 200.000 poligoni. Esso inoltre supportava i programmi di vertex e i pixel shaders: questo permetteva di creare scene dettagliate nonostante la presenza di enormi quantit\u00e0 di soldati. Inoltre si disponeva di un nuovo compilatore della luce, chiamato \"Flare\", che permetteva di creare ombre rifinite, senza aliasing con una densit\u00e0 di mappatura della luce variabile attraverso ogni livello.\nIl nuovo sistema di animazione scheletrica gerarchica mescolata usato dagli sviluppatori era chiamato \"Ares\" e comprendeva anche funzionalit\u00e0 di individuazione delle parti del corpo colpite. Questo sistema era progettato specificamente per rendere possibile la creazione di sequenze animate complesse. Ad esempio nel gioco i personaggi non si limitano a saltare semplicemente oltre i recinti e attraverso le finestre, essi in realt\u00e0 afferrano gli infissi delle finestre e vi si arrampicano, per permettere di attraversarle con il massimo livello di realismo. Inoltre gli stessi personaggi possono interagire con naturalezza tra loro, motivo per il quale durante il combattimento \u00e8 possibile vederli trascinare soldati feriti e portarli al sicuro, oppure vederli cooperare nell'utilizzo di un pezzo d'artiglieria.\nGli sviluppatori dedicarono inoltre una grande quantit\u00e0 di tempo nel progettare un'avanzata intelligenza artificiale, basata sui movimenti di squadra, e nell'implementare un sistema di esplorazione del campo di battaglia, chiamato \"Conduit\". L'intelligenza artificiale pu\u00f2 saltare recinti, arrampicarsi attraverso le finestre, coprire i compagni e sopprimere il nemico autonomamente. Questo permetteva al giocatore di stabilire un fuoco di soppressione prima di esporre s\u00e9 stesso al nemico, accortezza che avrebbe potuto fornire un momento di sicurezza. L'intelligenza artificiale del gioco comprende il concetto di copertura e pu\u00f2 sparare da dietro qualsiasi genere di ostacolo. Inoltre il sistema tattico basato sui movimenti di squadra dava ai soldati la capacit\u00e0 di fiancheggiare il nemico con intelligenza e muoversi da un punto coperto a un altro. Le bombe a mano lanciate attraverso finestre e porte possono essere raccolte dai nemici e lanciate indietro contro il giocatore. Il sistema dei modelli infine era progettato anche per permettere ai modellatori di mischiare e combinare frammenti di diverse tipologie di parti del corpo per creare un'enorme variet\u00e0 di fisionomie.\nL'avanzato linguaggio di scripting permetteva di creare sequenze altamente cinematiche e permetteva al nemico di impiegare complesse strategie globali. Esso inoltre forniva molte capacit\u00e0 agli utenti interessati nel modificare il gioco.\nControlli.\nMovimento e vista.\nIl giocatore pu\u00f2 spostare lo sguardo del personaggio controllato in ogni direzione e pu\u00f2 muovere questo da un punto all'altro nel campo di battaglia, inoltre ha anche la possibilit\u00e0 di farlo saltare per superare gli ostacoli che gli si presentano lungo il cammino. In \"Call of Duty\" i personaggi possono assumere tre determinate posture, ognuna delle quali ha i propri vantaggi: posizione prona (il soldato e disteso con il busto rivolto verso terra, in questa posizione i movimenti saranno molto lenti ed \u00e8 possibile far fuoco solo da fermo, tuttavia aumenta la copertura dal fuoco nemico e la stabilit\u00e0 dell'arma utilizzata, fattore che comporta un aumento della precisione), accovacciato (i movimenti sono pi\u00f9 fluidi e veloci rispetto alla posizione prona, \u00e8 possibile sparare anche in movimento ma si ha una precisione leggermente minore), in piedi (il personaggio \u00e8 molto veloce ma pi\u00f9 esposto al fuoco nemico e impreciso con le armi, soprattutto quando si sta muovendo). Quando il giocatore porta il personaggio dietro un ostacolo per coprirsi dagli spari, ha la possibilit\u00e0 di sporgersi verso l'esterno per far fuoco sui nemici esponendo dalla copertura solo una piccola parte del proprio corpo per poi ritornare a nascondersi dietro l'ostacolo, tuttavia anche se in questo modo la possibilit\u00e0 di essere colpiti \u00e8 minore il giocatore pu\u00f2 essere comunque individuato e tenuto sotto il tiro del nemico. In questo primo capitolo di \"Call of Duty\" non \u00e8 stato ancora implementato il comando dello scatto, il personaggio controllato non pu\u00f2 correre o aumentare la velocit\u00e0 per un determinato lasso di tempo, ma mantiene sempre la stessa andatura. Tuttavia questa funzionalit\u00e0 \u00e8 stata implementata gi\u00e0 a partire dall'espansione del primo capitolo: \"Call of Duty: United Offensive\".\nAttacco.\nIl personaggio controllato dal giocatore impugna un'arma con cui ha la possibilit\u00e0 di sparare contro il nemico, inoltre ogni volta che viene consumato un caricatore il giocatore deve impiegare qualche secondo per ricaricare l'arma. Nel proprio inventario si hanno a disposizione due slot per le armi primarie (a differenza dei successivi capitoli della serie, che avranno solamente uno slot per l'arma primaria), uno slot per l'arma secondaria ed uno slot per le bombe a mano (ne sono trasportabili fino a un massimo di 10). \"Call of Duty\" fu uno dei primi sparatutto in prima persona a offrire la possibilit\u00e0 di mirare portando l'arma al viso e avvicinando lo sguardo al mirino metallico (funzionalit\u00e0 rappresentata nel gioco da uno zoom sull'obiettivo), ottenendo cos\u00ec una maggiore precisione. Questa modalit\u00e0 di fuoco \u00e8 chiamata \"Aiming Down the Sight\" (ADS), e si differenzia dalla modalit\u00e0 detta \"From the Hip\", in cui l'arma \u00e8 appoggiata al fianco e non si mira attraverso il mirino (si ottiene quindi un colpo meno preciso). Inoltre il giocatore ha la possibilit\u00e0 di scegliere il rateo di fuoco della propria arma e decidere quindi se sparare in colpo singolo o in modalit\u00e0 automatica, questo \u00e8 l'unico capitolo della serie in cui \u00e8 implementata questa funzione. Un ulteriore comando disponibile \u00e8 quello dell'attacco corpo a corpo: a distanza ravvicinata con un nemico il personaggio controllato dal giocatore pu\u00f2 colpirlo con il calcio della propria arma, colpendolo senza far fuoco.\nAltri controlli.\nDurante il gioco, il giocatore ha la possibilit\u00e0 di salvare e caricare i salvataggi in qualsiasi momento, un comando non presente nei successivi capitoli della serie. In qualsiasi momento di una missione pu\u00f2 far apparire una finestra con la lista degli obiettivi e il loro stato (se essi sono gi\u00e0 stati completati, sono ancora da svolgere o sono falliti); con lo stesso comando \u00e8 possibile, nella modalit\u00e0 multiplayer, visualizzare il proprio punteggio. Inoltre \u00e8 possibile interagire con alcuni oggetti nel gioco, raccogliendoli o usandoli.\nSchermata di gioco.\nLa schermata di gioco \u00e8 composta da pi\u00f9 elementi:\nVi sono inoltre due elementi a comparsa, che appaiono solo se richiamati dal giocatore:\nArmi, veicoli e oggetti presenti nel gioco.\nIn Call of Duty sono presenti le principali armi impiegate nella Seconda Guerra Mondiale:\nI veicoli che il giocatore ha la possibilit\u00e0 di utilizzare nel gioco sono Volkswagen K\u00fcbelwagen, Opel Blitz, Airspeed Horsa e T-34.\nInoltre sono disseminate in tutti i livelli (o, talvolta, lasciate cadere dai nemici uccisi) delle cassette di pronto soccorso: queste sono usate per ripristinare la salute quando il giocatore \u00e8 ferito, infatti il gioco usa un comune sistema di punti ferita, con una limitata quantit\u00e0 di vita segnalata da una barra della salute. Questo sistema \u00e8 diverso dai successivi capitoli della serie nei quali non c'\u00e8 una barra della salute e la vita del giocatore si ricarica quando il giocatore \u00e8 lontano dallo scontro a fuoco e non viene colpito.\nMultigiocatore.\nIl multiplayer di \"Call of Duty\" \u00e8 giocabile in diverse modalit\u00e0: \"deathmatch\", \" deathmatch a squadre\", \"recupero\" (il primo team deve impossessarsi di documenti nemici), \"cerca e distruggi\", \"centri di comando\" (piazza le radio e mantienile), \"quartier generale\". Il gioco dispone di una grande variet\u00e0 di mappe, ma \u00e8 possibile trovarne anche di personalizzate.\nSviluppo.\nQualche anno prima che iniziasse lo sviluppo di Call of Duty, \"2015, Inc.\", un'azienda sviluppatrice di videogiochi per personal computer (attiva dal 1997), fu assunta da \"Electronic Arts\" per lo sviluppo del primo titolo della serie \"Medal of Honor\" dedicato ai personal computer: \"\" (il terzo della serie, se si includono anche i videogiochi dedicati ad altre piattaforme) pubblicato nel gennaio del 2002. In seguito, ventidue membri di \"2015, Inc.\" (quasi l'intera squadra), scontenti della collaborazione con \"Electronic Arts\", decisero di separarsi da essa (ci\u00f2 avvenne quasi subito dopo la pubblicazione di \"Medal of Honor: Allied Assault\"), con l'intenzione di continuare il lavoro appena iniziato con quel titolo agendo per\u00f2 esclusivamente in proprio, senza la cooperazione con altre aziende maggiori (quale poteva essere \"Electronic Arts\").\nCos\u00ec nello stesso mese di gennaio del 2002 questi fondarono \"Infinity Ward\". Abbandonata in questo modo la serie \"Medal of Honor\" si dedicarono a partire dall'aprile del 2002 allo sviluppo di un nuovo gioco: \"Call of Duty\". Tuttavia \"Electronic Arts\" continu\u00f2 con grande successo la produzione di titoli appartenenti alla serie \"Medal of Honor\" e i membri di \"Infinity Ward\" si resero conto dell'impossibilit\u00e0 di fronteggiare \"Electronic Arts\" da soli. Abbandonarono cos\u00ec l'idea dell'azienda autonoma e decisero di unirsi ad un altro gigante della produzione videoludica: \"Activision\", che nel maggio del 2002 acquist\u00f2 il 30% di \"Infinity Ward\".\nL'8 aprile 2003 Activision, attraverso un comunicato stampa, annunci\u00f2 al pubblico \"Call of Duty\". Tuttavia esso non fu presentato semplicemente come un gioco, ma come una nuova marca ombrello che avrebbe dovuto permettere ai giocatori di sperimentare la drammatica intensit\u00e0 della guerra attraverso gli occhi di comuni soldati. La serie, ambientata sui campi di battaglia dei conflitti pi\u00f9 monumentali del ventesimo secolo, avrebbe coinvolto i giocatori in uno scenario bellico avvincente, cinematico, autentico. Il comunicato dell'8 aprile riport\u00f2 le parole di Dusty Welch, vice presidente dell'amministrazione globale di Activision:\nNello stesso comunicato furono riportate inoltre le dichiarazioni di Grant Collier, presidente di \"Infinity Ward\",\nPer quel che riguardava il primo titolo della serie, il comunicato stampa lo descrisse come un autentico gioco d'azione grintoso e cinematico, sviluppato per personal computer da Infinity Ward. I giocatori avrebbero assunto il ruolo di differenti personaggi delle varie nazionalit\u00e0 della fazione alleata e sperimentato la brutalit\u00e0 della guerra durante il combattimento al fianco dei loro compagni di squadra attraverso una variet\u00e0 di missioni, che includevano assalti di massa, missioni di ricerca e salvataggio, azioni furtive, operazioni di sabotaggio, inseguimenti tra veicoli e battaglie tra carri armati. Rispondendo alla chiamata al dovere, i giocatori sarebbero entrati nei panni di un paracadutista statunitense, un commando inglese e un fante russo mentre affrontano la macchina da guerra nazista attraverso le battaglie pi\u00f9 importanti della seconda guerra mondiale e autentiche campagne militari. Fu specificato che il titolo era in programma di uscire per la fine di quell'anno.\n\"Call of Duty\" fu presentato per la prima volta al pubblico da \"Activision\" all'Electronic Entertainment Expo, svoltosi dal 14 al 16 maggio 2003.\nIl 29 ottobre 2003 esce negli Stati Uniti \"Call of Duty\".\nEdizioni del gioco.\nNell'aprile 2003, ancor prima che \"Call of Duty\" fosse pubblicato per personal computer, Activision annunci\u00f2 l'inizio di una collaborazione a lungo termine con lo studio \"Spark Unlimited\" a cui fu presto delegato lo sviluppo di una versione del gioco compatibile con le console dell'epoca. Sulla base di questo accordo il 16 novembre 2004 (un anno dopo) fu reso pubblico lo spin-off \", esclusivamente per piattaforme quali PlayStation 2, GameCube e Xbox.\nDi fronte al grande successo ottenuto da Call of Duty su personal computer, Activision spost\u00f2 lo sguardo verso altre piattaforme e il 1\u00ba marzo 2004 pubblic\u00f2 una versione dello stesso gioco per telefono cellulare, sviluppata da Hands-On Mobile (MFORMA).\nPer soddisfare l'esigenza del pubblico di provare nuove esperienze con il marchio che aveva gi\u00e0 ricevuto numerosi riconoscimenti, il 14 settembre 2004 Activision pubblic\u00f2 un'espansione ufficiale del gioco: \", che aggiungeva ulteriori missioni per la campagna in giocatore singolo e nuovi scenari per il multiplayer. L'espansione fu sviluppata da Gray Matter Interactive con il contributo di Pi Studios.\nContinuando la politica di esportazione del gioco su altre piattaforme, il 18 ottobre 2004 Activision annunci\u00f2 l'uscita di una versione di Call of Duty per sistemi operativi Mac OS, sviluppata da Aspyr. Allo stesso modo un mese pi\u00f9 tardi, il 22 novembre 2004 fu la volta dello sbarco di Call of Duty su N-Gage.\nDopo l'enorme successo ottenuto, Infinity Ward si mise al lavoro sul secondo titolo della serie, Call of Duty 2, pubblicato per personal computer il 25 ottobre del 2005. Questo fu solo il secondo titolo di una fruttuosa serie che fino ad oggi consta di ben 10 capitoli.\nA partire dal 2 e 3 dicembre 2009 furono messi in vendita su PlayStation Network e Xbox Live i portings del primo titolo Call of Duty indirizzati a PlayStation 3 e Xbox 360, nell'edizione denominata \"Call of Duty Classics\" (questa era ottenibile anche attraverso un codice ottenuto dall'acquisto delle edizioni Hardened o Prestige di , il sesto titolo della serie).\nAccoglienza.\n\"Call of Duty\" fu accolto ben presto come un grande successo dal pubblico. Nelle prime settimane immediatamente dopo la sua pubblicazione il gioco risultava essere il pi\u00f9 venduto sulla base delle classifiche di svariati di paesi. Sul finire dell'anno 2003 esso risultava in numerose classifiche internazionali che valutavano i migliori dieci videogiochi per personal computer. Fino a febbraio 2004 Call of Duty risult\u00f2 essere ancora il gioco pi\u00f9 venduto negli Stati Uniti d'America, per poi perdere gradualmente terreno tra aprile e maggio (sebbene esso fosse rimasto comunque ancora tra i primi cinque giochi pi\u00f9 venduti) fino a calare definitivamente con il termine dell'anno e con il conseguente successo dello spin-off \"Call of Duty: Finest Hour\".\nCritica.\n\"Call of Duty\" ha ricevuto valutazioni pi\u00f9 che positive da numerose riviste e siti web. Quasi quaranta di essi valutarono il gioco con un punteggio maggiore o uguale ai novanta centesimi. Inoltre il titolo fu eletto Game of the Year dell'anno 2003 e ricevette svariati riconoscimenti da numerose riviste e siti web. Insignito del premio \"Game of the Year\" 2004 da Academy of Interactive Arts &amp; Sciences (superando per l'assegnazione di questo premio videogiochi come , , e ). Dalla stessa organizzazione ha vinto il premio \"Computer Game of the Year\" e \"Computer First Person Action Game of the Year\", venendo inoltre nominato per la consegna dei premi \"Outstanding Innovation in Computer Gaming\", \"Outstanding Achievement in Original Music Composition\", e \"Outstanding Achievement in Sound Design\".\nFu inoltre nominato \"Game of the Year\" ai Game Developers Choice Awards del 2004. Sebbene non avesse ricevuto questo premio, \"Infinity Ward\" vinse il titolo di \"Rookie Studio of the Year\". Al membro del team Chuck Russom fu inoltre consegnato il premio \"Excellence in Audio\" per il suo lavoro sul gioco.\nIl sito web di recensioni Imagine Games Network valut\u00f2 il gioco a un punteggio di 9,3 su 10."}
{"id": "267521", "revid": "1719883", "url": "https://it.wikipedia.org/wiki?curid=267521", "title": "Ex nihilo nihil fit", "text": "Ex nihilo nihil fit o De nilo nil \u00e8 una locuzione latina che letteralmente significa \u00abnulla viene dal nulla\u00bb.\nIl poeta e filosofo latino Lucrezio espresse questo principio nel primo libro del \"De rerum natura\":\nIl principio enunciato da Lucrezio in versi proveniva dai fisici pluralisti greci (\u03bf\u1f50\u03b4\u03ad\u03bd \u1f10\u03be \u03bf\u1f50\u03b4\u03b5\u03bd\u03cc\u03c2), ma \u00e8 implicito in tutta la filosofia greca antica. Il primo a formularlo, comunque, fu Parmenide.\nInterpretazioni filosofiche e teologiche.\nLucrezio era un seguace della filosofia atomistica di Democrito, sostenitore dell'eternit\u00e0 della materia. In questa accezione il detto di Lucrezio \u00e8 affine a quello di Lavoisier: \u00abNulla si crea e nulla si distrugge, ma tutto si trasforma\u00bb, con cui lo scienziato cerc\u00f2 di trasformare il principio in una legge naturale, la legge di conservazione della massa.\nSul piano teologico il principio \u00e8 stato utilizzato dai filosofi scolastici per sostenere la necessit\u00e0 di un Dio creatore, e in seguito da quelli positivisti per postulare l'impossibilit\u00e0 di un tale intervento.\nNella cosmologia contemporanea.\nAd oggi questa idea \u00e8 associata alle leggi fisiche di conservazione della massa e dell'energia.\nCon la scoperta da parte di Albert Einstein che la massa si pu\u00f2 trasformare in energia e viceversa, sembr\u00f2 che il principio restasse valido in una forma pi\u00f9 generale, come \"legge di conservazione dell'energia totale\" (la somma di energia e massa \u00e8 costante).\nLa teorizzazione, poi, del Big Bang cre\u00f2 nuove difficolt\u00e0 sia perch\u00e9 l'universo sembr\u00f2 aver avuto un inizio, sia perch\u00e9 \u00e8 difficile immaginare che all'origine del mondo tutta la massa e l'energia fossero concentrate in una regione infinitesima. La cosmologia quantistica ha elaborato proposte per ovviare a queste due difficolt\u00e0."}
{"id": "267525", "revid": "88740", "url": "https://it.wikipedia.org/wiki?curid=267525", "title": "Babel", "text": ""}
{"id": "267528", "revid": "125694656", "url": "https://it.wikipedia.org/wiki?curid=267528", "title": "Isole Frisone", "text": "Le Isole Frisone (in tedesco, \"Friesische Inseln\"; in olandese, \"Waddeneilanden\") costituiscono un arcipelago del mare del Nord nell'Europa nord-occidentale. Le isole sono situate a poca distanza dalla terraferma (5\u201330\u00a0km) e seguono parallelamente parte della costa olandese, tedesca e danese. Il tratto di mare compreso tra la terraferma e le isole si chiama Mare dei Wadden (\"Waddenzee\", in olandese, o \"Wattenmeer\" in tedesco, o \"Vadehavet\" in danese, letteralmente \"mare di fango\"). In caso di bassa marea alcune isole sono unite alla terraferma da bassifondi fangosi (\"wadden\"). Le isole sono protette dalle violente mareggiate del mare del Nord da sistemi di argini e dighe. L'arcipelago prende il nome dalla regione della Frisia.\nEconomia.\nFino a diversi decenni fa l'economia delle isole si basava sull'agricoltura, l'allevamento e la pesca, ma al giorno d'oggi \u00e8 il turismo la principale fonte d'entrate.\nTurismo.\nLe isole Frisone sono una meta turistica apprezzata soprattutto dagli abitanti del nord della Germania, dei Paesi Bassi e della Danimarca. Sono raggiungibili in barca, ma alcune anche a piedi nelle ore di bassa marea. Le isole, in particolari condizioni di bassa marea, infatti sono connesse con la costa da una striscia di terra fangosa , il cui attraversamento viene chiamato \"wadlopen\", \"wattwanderung\" o \"vadevandring\" (rispettivamente in neerlandese, tedesco e danese), che significa appunto camminata nel fango.\nNei Paesi Bassi, i \"wadlopers\" possono camminare dalla costa fino a Terschelling, Ameland, Engelsmanplaat, Schiermonnikoog, Simonszand e Rottumeroog. Altre vie non sono raccomandabili, sia per la possibile pericolosit\u00e0 che per non creare disturbo all'ecosistema. In Germania possono essere raggiunte a piedi Norderney, Baltrum, Langeoog, Spiekeroog e Minsener-Oldoog. In Danimarca, Mand\u00f8, Fan\u00f8 e Langli.\nIl \"wadlopen\" viene fatto solo con l'accompagnamento di guide autorizzate.\nTutela ambientale.\nLe isole sono conosciute per essere dei paradisi ambientali: infatti gran parte dell'ambiente dell'arcipelago \u00e8 tutelato tramite zone protette coordinate da tutti e tre i paesi. L'estrazione di gas e petrolio, l'inquinamento portato dai fiumi che nei pressi delle isole hanno il loro estuario (Ems, Weser ed Elba) ed il fitto traffico navale, causano tensioni tra la protezione dell'ambiente selvatico e gli interessi economici della zona. Tra le vittime di questa situazione ci sono le foche, abitanti naturali di queste zone, ma spesso minacciate dalle attivit\u00e0 umane.\nSuddivisione delle isole.\nLe isole vengono cos\u00ec suddivise:"}
{"id": "267529", "revid": "86341", "url": "https://it.wikipedia.org/wiki?curid=267529", "title": "Nazionale di bob della Giamaica", "text": "La nazionale di bob della Giamaica fece il suo debutto ai Giochi olimpici invernali di , grazie alla passione di un allenatore statunitense. Le vicende del quartetto caraibico, quasi per intero composto da ex corridori, fu immortalato nel film della Disney \"Cool Runnings - Quattro sottozero\". Altre nazioni tropicali, quali Brasile, Messico, Isole Vergini, Samoa Americane, Porto Rico, Trinidad e Tobago e Antille Olandesi, formarono in seguito delle loro squadre di bob.\nStoria.\nOrigini.\nSulla creazione della squadra, Devon Harris, uno dei membri originari, disse:\nI quattro membri dell'equipaggio originale erano:\nNel ventunesimo secolo.\nAl 2002, la squadra giamaicana era composta da Mark Hill, Lascelles Brown, Garnett Jones, Stewart Maxwell, Clive McDonald, Wayne Thomas, Dudley Stokes e dal capitano Winston Watts e la squadra femminile era composta da Porscha Morgan, Winsome Cole, Taniesha LcLean e Dukelyn Barrett. Anche in questo caso, molti di questo atleti provengono dal settore velocit\u00e0 dell'atletica leggera.\nLa squadra giamaicana di bob si allena a Evanston (Wyoming), il loro motto \u00e8 \"The Hottest Thing on Ice\" (\"La cosa pi\u00f9 calda sul ghiaccio\").\nNel 2015 la bobbista statunitense Jazmine Fenlator-Victorian, il cui padre \u00e8 di origini giamaicane, ottenne la cittadinanza dell'isola e partecip\u00f2 ad alcune gare di Coppa del Mondo nella stagione 2017/18, in vista dei giochi di cui prender\u00e0 parte rappresentando il paese caraibico.\nPalmar\u00e8s.\nGiochi olimpici.\nOltre alla particolarit\u00e0 di un team di bob proveniente da un paese tropicale, la celebrit\u00e0 mediatica della squadra \u00e8 in gran parte dovuta alle vicende della loro prima partecipazione ai Giochi olimpici invernali che, pur concludendosi con un cappottamento del bob e conseguente scivolamento ribaltato per un lungo tratto di pista (fortunatamente senza conseguenze fisiche sull'equipaggio), diede notoriet\u00e0 e visibilit\u00e0 alla squadra.\nAlle Olimpiadi successive ci fu il riscatto, allorch\u00e9 il team giamaicano dapprima ad riusc\u00ec a concludere la gara lasciando quattro team alle sue spalle, quindi a , ove fin\u00ec al 14\u00ba posto, davanti a squadre provenienti da Stati Uniti, Francia, Russia, e il secondo equipaggio dell'Italia. In quei Giochi olimpici, anche l'equipaggio di bob a due ottenne un buon risultato, classificandosi 10\u00ba, davanti a team importanti come un equipaggio della Svezia, salvo poi essere squalificato.\nLa squadra non \u00e8 riuscita a qualificarsi per le edizioni di e . Nel 2014, dopo alcune difficolt\u00e0 di reperimento dei fondi, la selezione giamaicana ha partecipato alle Olimpiadi invernali di So\u010di nel bob a due, giungendo 29\u00aa.\nPer il 2022, la Giamaica ha qualificato tre squadre: il bob a quattro e il bob a due maschili, e il monobob femminile.\nNella cultura di massa.\nOltre al film sulle sue origini, citato nell'incipit, per la campagna \"Celebrate Humanity\" delle Olimpiadi invernali 2002 il Comitato Olimpico Internazionale lanci\u00f2 uno spot televisivo nel 2001 con alcune scene della partecipazione della squadra caraibica alle olimpiadi del 1998. \nHanno inoltre partecipato a due spot della FIAT."}
{"id": "267531", "revid": "106908", "url": "https://it.wikipedia.org/wiki?curid=267531", "title": "Bob ai XV Giochi olimpici invernali", "text": "Ai XV Giochi olimpici invernali svoltisi nel 1988 a Calgary (Canada) vennero assegnate due medaglie, bob a 2 e bob a 4 maschili."}
{"id": "267533", "revid": "11684", "url": "https://it.wikipedia.org/wiki?curid=267533", "title": "Posizione sessuale", "text": ""}
{"id": "267534", "revid": "17654", "url": "https://it.wikipedia.org/wiki?curid=267534", "title": "Guernesey", "text": ""}
{"id": "267535", "revid": "1318658", "url": "https://it.wikipedia.org/wiki?curid=267535", "title": "Aldo Brizzi", "text": "Di formazione classica, studia presso il Conservatorio di Musica \"Giuseppe Verdi\" di Milano; si \u00e8 in seguito laureato al \"DAMS\" di Bologna con una tesi su \"Le sorgenti inudibili del suono - la musica di Horatiu Radulescu\". In seguito si perfeziona con Leonard Bernstein (all'Accademia di Santa Cecilia a Roma), Pierre Boulez (al Centre Akanthes, Avignone) e Sergiu Celibidache (all'Universit\u00e0 di Magonza, alla Scuola di Alto Perfezionamento di Saluzzo e ai suoi corsi e incontri privati a Monaco di Baviera e a Parigi). Negli anni ottanta ha frequentato Giacinto Scelsi, dal quale ha intuito il potere del suono oltre la mera scrittura. I corsi di Fenomenologia della musica e direzione d'orchestra di Sergiu Celibidache gli hanno ulteriormente indicato la strada da percorrere.\nBiografia.\nAldo Brizzi compositore.\nAldo Brizzi ha scritto musiche da camera, sinfoniche, brani elettronici, opere e canzoni per formazioni quali gli archi della Filarmonica di Berlino, l'Orchestre Philharmonique de Radio France, the European Union Youth Orchestra, Bamberger Symphoniker, Baden-Baden Radiosymfonieorkester, Orchestra della Radio Danese, Orchestra del Cantiere di Montepulciano, Arditti String Quartet, Ensemble Orchestrale de Lyon, Ensemble de cuivres et perc de l'InterContemporain di Parigi, etc.\nEsordisce con il brano \"Piccola Serenata\" eseguito nel 1979 dal Grupo de M\u00fasica Contempor\u00e2nea de Lisboa alla Fondazione Gulbenkian. Si tratta di un brano per flauto, viola e percussione, legato al concetto di \"opera aperta\", negli ultimi anni in cui le avanguardie storiche erano ancora in piena attivit\u00e0.\nIl primo gennaio 1981 \u00e8 il primo compositore vivente ad essere eseguito dalla European Union Youth Orchestra con \"Objet d'art\" per flauto e archi diretto da James Judd. Lo stesso brano viene selezionato nel concorso \"Venezia Opera Prima\" organizzato dal Teatro La Fenice di Venezia dove viene eseguito da Roberto Fabbriciani, flauto solista e Antonello Allemandi, direttore. In questi brano, la decomposizione timbrica sostituisce la percezione armonica e in parte quella ritmica per assurgere cos\u00ec a momenti segretamente poetici che si dilatano ulteriormente in \"Wayang Purwa\", per oboe e orchestra, sempre nel 1981, eseguito al Cantiere d'Arte di Montepulciano, solista Burkhard Glaetzner, direttore Jan Latham Koenig.\nDopo questo inizio, in cui la dialettica e i riferimenti alle avanguardie storiche sono palesi, inizia una serie di pezzi da camera dove un canto segreto, come sospeso in un labirinto di silenzi, si fa spazio in maniera sottile e delicata. Tra i brani di questo periodo \"Schizzi da boudoir\" per clarinetto e pianoforte del 1981, eseguito in prima al Southbank Centre di Londra da Mark Van de Wiel e Latham Koenig, \"Mirtenlied\" per flauto e arpa, presentato in prima assoluta all'Auditorium 104 di Radio France a Parigi da Pierre-Yves Artaud e Sylvie Beltrando nel 1982 e \"Canto sulla lontananza\" per viola sola, eseguita in prima Ant\u00f4nio Oliveira e Silva alla Fondazione Gulbenkian a Lisbona nel 1983, in seguito registrato in un disco vinile da Vincent Royer (Edipan 1985) e su CD da Maurizio Barbetti (Rara 1996).\nConosce ed inizia a frequentare assiduamente Giacinto Scelsi, il quale, senza mai essersi assunto il ruolo di \"maestro di composizione\", in forma sottile, lo spinge a percepire il suono come una profonda evoluzione interiore. Anche Horatiu Radulescu, che frequenta assiduamente sia per partecipare alle complesse esecuzioni delle sue musiche, sia per preparare la tesi di laurea sulla sua musica, lo introduce ai segreti dell'immaginario sonoro visto attraverso la lente dei fenomeni acustici insiti nel suono stesso, \"all\u2019intimit\u00e0 del gesto rituale a cui \u00e8 approdata ogni composizione di R\u0103dulescu nel costante processo di avvicinamento alla sacralit\u00e0 ancestrale, antecedente alle strutture religiose e ai linguaggi, in una liberazione istintiva del suono intesa come evento naturale.\nNel 1982 frequenta i Ferienkuerse f\u00fcr Neue Musik di Darmstadt, dove, nell'effervescente atmosfera internazionale creata dall'allora direttore Friedrich Hommel, inizia la carriera di direttore d'orchestra dirigendo un brano di K\u00fcbler. Nello stesso anno il soprano canadese Brenda Mitchell presenta a Darmstadt la prima de \"Della grande attesa\" (1978-81) per voce femminile su testi di Friedrich Nietzsche. Nell'edizione successiva dei Ferienkurse, nel 1984, come compositore, vince lo StipendienPreis. Nel 1986 dirige uno storico concerto monografico di musiche di Scelsi seguito da un secondo, molto intenso e carico di significati, nel 1988, nel Duomo di Spira, tre giorni dopo che il mondo della musica aveva appreso la notizia della morte di Giacinto Scelsi, dirigendo i grandi solisti della musica contemporanea, da Irvine Arditti a Fernando Grillo, da Rohan de Saram a Pierre-Yves Artaud. Nel 1990 viene nominato direttore degli Ensemble des Ferienkurse e rimane in carica fino al 1994.\nNel 1983 inizia una serie di composizioni per strumento solo, \"De la trasmutatione de' metalli\", brani che, in contrasto con le delicate sospensioni sonore dei brani precedenti, iniziano a scandagliare l'universo fenomenologico del suono con una forza ritmica e, attraverso glissati e battimenti, una polifonia microtonale assai vigorosa. Il primo, per il sassofonista Daniel Kientzy \u00e8 scritto per due sassofoni suonati contemporaneamente dallo stesso interprete al quale \u00e8 anche affidata una terza linea di suoni da emettere con la voce. Il secondo, per tuba e voce (un solo esecutore), \u00e8 scritto per Mel Cultberson, che lo esegue in prima a Nancy. Il terzo, per contrabbasso, traspone su due-tre corde suonate simultaneamente tutto il potenziale di polifonia microtonale gi\u00e0 sviluppata in precedenza ma con un arco indipendente che sempre induce all'enfasi ritmica ripetitiva dal carattere ormai del tutto personale. Questo procedimento inizia a sfiorare momenti ipnotici che il suono aveva sempre esaltato in musiche etniche non occidentali ma raramente nella musica contemporanea. \"De la trasmutatione de' metalli III\" vince il Concorso Franco Evangelisti (presidente della giuria Ennio Morricone), nel 1986. \"De la trasmutatione de' metalli IV,\" per percussione, del 1988, scritto per Thierry Miroglio, eseguito in prima al festival MANCA a Nizza. Le percussioni sono solo strumenti a pelle, tra i i quali 4 timpani in costante glissando che arrivano a mantenere la stessa pulsazione spettrale dei brani precedenti. Sul programma di sala Robin Freeman scrive: \"De la transmutatione de' metalli IV traduce in cerimonia, in rito, l\"'opus\" alchemico pur portando avanti in un modo sottilissimo quell'arte della pulsazione che d\u00e0 un profilo tutto particolare alla musica di Aldo Brizzi\". \"De la trasmutatione de' metalli V,\" per violino, riprende i moduli polifonici del pezzo per contrabbasso, alternando suoni normali ad armonici. Il brano vince il Junge Komponisten Forum di Colonia e viene eseguito alla WDR da Saschko Gawriloff nel 1989. Il sesto brano, per pianoforte, \u00e8 anch'esso basato su una sola nota in incessante trasformazione e parte dal principio di un ritmo ripetitivo e ossessivo. Viene eseguito al New Music Festival di Bucarest da Silvia Belfiore nel 1992 e nella sua versione definitiva da Oscar Pizzo al festival Antasten di Heilbronn nel 2003. Il settimo e ultimo brano della serie \u00e8 per chitarra, ed \u00e8 stato scritto per Francesco Cuoghi che l'ha eseguito in prima a Bruxelles nel 2000.\nNel frattempo Aldo Brizzi scrive un breve quartetto per archi \"...da un frammento\" presentato dal Quartetto Arditti al Festival de la Rochelle, e brano per soprano leggero e ensemble, \"Le erbe della Thule\", su testi/suggestioni poetiche di Harry Martinson, eseguita dall'Ensemble 2E2M al Centre Pompidou di Parigi diretto da Paul M\u00e9fano, soprano Judy Wham. \"Il libro dell'interrogazione poetica I\" per 6 percussionisti e 9 strumenti, arreca una scrittura assai complessa che libera violentissimi suoni isolati delle percussioni ad un ruotare costante a diverse velocit\u00e0 differenti, simultaneamente, dei primi 57 armonici dello spettro di Mi da parte degli altri strumenti. Questo brano ha vinto il premio dell'Anno Europeo della Musica indetto dal Festival d'Automne Paris, WDR, Biennale di Venezia\u00a0\u2013 dove la giuria era composta da Iannis Xenakis, Luigi Nono, Helmuth Lachelman, Mario Messinis ed \u00e8 stato eseguito in prima alla WDR di Colonia nel 1985 dall'Ensemble K\u00f6ln diretto da Robert Platz.\nNel 1986 scrive \"Kammerkonzert n. 1\" per flauto, clarinetto, violino e pianoforte, brano in due movimenti che sono il sunto delle diverse tappe messe a fuoco da Brizzi in quei primi anni. Il primo movimento si rif\u00e0 alle sottigliezze di melodie quasi impercettibili che si sciolgono nel silenzio e viceversa, il secondo movimento invece s'ispira alla serie de \"La trasmutatione de' metalli\". Qui i quattro strumenti si fondono fino a divenire come un unico \"solo\" strumento, creando una percezione di differenti piani e prospettive di tempo, dinamica, ritmo e timbro come provenienti da un'unica sorgente di suono che si percepisce ricca di energia ritmica. La prima esecuzione \u00e8 avvenuta all'Israel Festival, a Gerusalemme, con il Nuovo Ensemble Italiano diretto dall'autore nel 1986.\nAltri brani di quegli anni sono \"for Racheli\", brevissimo prezzo per violoncello del 1986 eseguito in prima da Rohan de Saram al Duomo di Spira per i Ferienkurse di Darmstadt 1988 e \"D\u00e9chets d'atelier\" per due pianoforti, dove la micropoliritmia del ribattuto viene esaltata e resa struttura portante del brano.\nSu invito del Centre Europ\u00e9en for la Recherche Musicale de Metz, Brizzi scrive \"Mi ha sefer..\", gigantesco affresco per pi\u00f9 di 150 parti di sassofono (dal sopranino al contrabbasso) registrate da Daniel Kientzy su nastro magnetico, ognuna su un'altezza e ritmo ribattuto a velocit\u00e0 differenti. Per l'esecuzione dal vivo si aggiungono una parte di sassofono e di percussione. La prima esecuzione, ai Rencontres Internationales de Metz, nel 1986 \u00e8 stata eseguita da Daniel Kientzy e Jean-Pierre Drouet.\nNel 1987 scrive \"Il libro dell'interrogazione poetica III\" per tre voci di basso, 2 percussionisti (che suonano solo tam-tam e gong amplificati e spazializzati) e 7 ottoni. Qui il gioco spettrale si fa ancora pi\u00f9 sottile, tra le risonanze che si rimandano incessantemente gli strumenti e il gioco pi\u00f9 poliritmico che polifonico delle articolazioni, quasi cluster vocali che ricordano certe modalit\u00e0 tibetane, delle tre voci di basso. La prima \u00e8 avvenuta all'Abbazia di Royaumont, eseguita dagli Singcircle di Londra e dall'ensemble de cuivres et percussions de l\u2019InterContemporain, diretti da Annick Mink nel 1987.\nIl \"Kammerkonzert n. 2\" scritto per la Philharmonisches Kammermusik Collegium Berlin (un gruppo di solisti della Filarmonica di Berlino) \u00e8 stato eseguito dapprima alla Fondazione Sophia Antipolis, ad Antibes nel 1989 e a Orl\u00e9ans nel 1990, sempre dalla formazione berlinese diretta da Aldo Brizzi. I 10 archi solisti in pochi, intensissimi minuti compiono una sintesi tra ci\u00f2 che nel Kammerkonzert n. 1 era suddiviso in due movimenti: melodie, qui microtonali, quasi corali, che sorgono e svaniscono nel silenzio, alternate o sovrapposte a scariche di energia ritmica su una sola nota, un Fa, e su glissandi che ne arricchiscono i fenomeni che si autogenerano, fino a prospettare una terza dimensione sonora.\nDa un colloquio con Giacinto Scelsi nasce l'idea di rifare la strumentazione dei \"Funerailles d'Alexandre\", un suo brano degli anni '60. Brizzi propone all'autore un'orchestrazione per sassofono contrabbasso privo d'imboccatura, pianoforte suonato sulla cordiera eccitando le singole corde con fili di nylon (secondo il principio del sound icon di Radulescu), controfagotto, contrabbasso e percussione per avvicinarsi quanto possibile a quell'immagine suggerita da Scelsi di trombe che fanno crollare i muri, come a Gerico. Prepara questa versione nell'estate del 1988, a Berlino, nell'appartamento dove era vissuto Cage. Ma Scelsi non arriver\u00e0 ad ascoltare questa versione, in quanto eseguita al festival Musica di Strasburgo, nel settembre 1988, nel primo concerto postumo dedicato alla musica di Scelsi. Da questo momento l'orchestrazione e versioni di brani pre-esistenti diviengono per Brizzi un modo di ri-creazione, partendo dallo stesso principio che Augusto de Campos indica per la traduzione creativa, rinominandola intraduzione e in seguito extraduzione.\nLa summa di quanto esposto a livello di principio compositivo nei suoi vari differenti aspetti nei brani fino ad ora elencati, viene riassunta e fatta esplodere nelle sue potenzialit\u00e0 in \"Morgana\" (1986-1989) che arreca come sottotitolo \"tre studi sull'illusorio per un balletto immaginario\", per grande orchestra sinfonica. La prima esecuzione avviene a Parigi, con l'Orchestre Philharmonique de Radio France diretta da Jan Lathan-Koenig nel 1989.\nDal 1990 fino al 1992 Brizzi non scrive musica. La crescente carriera di direttore d'orchestra, i viaggi e soprattutto i soggiorni in Messico dove inizia ad intuire che un mondo senza l'apporto della musica popolare (quella autentica) non \u00e8 poi cos\u00ec ricco. Tace, viaggia, ascolta. E nel 1993 approda a Salvador Bahia, citt\u00e0 decisiva per la sua vita e carriera. A Bahia ascolta la percussione afro-brasiliana e ne rimane folgorato. Nella successione poliritmica e cos\u00ec carica di swing di gruppi come Olodum (quando suonava ancora all'aperto senza amplificazione) Brizzi intravedeva delle \"potenzialit\u00e0 timbriche, poliritmiche e addirittura spettrali in grado di dare nuova linfa alla sua musica euro-occidentale\".\nNel 1993 inizia una serie di brani che sfoceranno nel suo primo CD monografico \"The labyrinth trial\". Il primo \u00e8 \"Nochecita\", scritto nel 1993 per percussionisti che suonano tre strumenti a tastiera uguali (vibrafoni, glockenspiel, etc.) alternati a parti di maracas. Segue \"Tardecita\" per due chitarre, anch'esso, come il precedente, basato su trascrizioni di ritmi africani o afro-latino-americani, decontestualizzati e inseriti in un ordine di armonie spettrali. Segue \"el olvido, el futuro\" per viola, live electronics e nastro, del 1997, dove il lavoro elettronico \u00e8 stato preparato all'UPIC a Parigi e la prima eseguita da Maurizio Barbetti alla Geode di Parigi. \"Orph\u00e9e\" per flauto, arpa, viola e chitarra \u00e8 stato scritto nel 1995 ed eseguito nello stesso anno alla Fondazione Gulbenkian dal Grupo de M\u00fasica Contempor\u00e2nea de Lisboa diretto da Jorge Peixinho. Ma il brano pi\u00f9 emblematico \u00e8 \"L'\u00e9preuve du Labyrinthe\" per viola e nastro. Il nastro consiste esclusivamente in suoni di viola preregistrati e sovrapposti sulla base di frammenti ritmici estratti dalla musica popolare afro-brasiliana. I suoni della viola sono trasformati da filtri digitali fino a risultare la simulazione di una batteria di percussioni. Il nastro \u00e8 stato realizzato negli studi del GRAME di Lione nel 1995 e la prima esecuzione \u00e8 stata realizzata nel 1996 al festival Musiques en Sc\u00e8ne di Lione da Maurizio Barbetti. Il disco esce nel 1998 e fa scrivere ad Augusto de Campos: \"Quello che spicca nelle composizioni di Brizzi \u00e8 il nuovo respiro che porta alla cosiddetta \"musica spettrale\", in quel suo riciclare originalissimo della musica percussiva afro-latina di cui si nutre. Cos\u00ec facendo non tende ad auto-folclorizzarsi, ma piuttosto a de-folklorizzare queste creazioni spontanee di arte popolare che, estratte dai contesti di spettacolo che tendono alla normalizzazione e alla formula, rinvigoriscono l'area della libera ricerca. Qui, liberi dalle imposizioni della comunicabilit\u00e0 immediata, i ritmi e i movimenti possono essere fuori dagli schemi, con audaci discontinuit\u00e0 e sovrapposizioni. D'altra parte, \u00e8 possibile stimolare il discorso erudito e cerebrale con il \"duende\" delle creazioni primitive e cercare gli \"eidos\" sonori - non gli stereotipi, ma gli archetipi e i prototipi dell'esperienza musicale, in ci\u00f2 che \u00e8 pi\u00f9 universale e meno campanilista\".\nIl disco esce con un art-design dell'artista argentina In\u00e9s Fontenla, tratto dal suo lavoro \"Terra inquieta\" nel quale Brizzi ha riconosciuto un legame con quella che \u00e8 poi stata definita da Raffaele Bella come \"musica delle nuove geografie\" che poi l'ha portata a realizzare video d'arte su tre brani e, aggiungendo alle proiezioni dei momenti di danza e scenografia, la presentazione del disco, tra il 1998 e il 2000 a Roma, Madrid, Acqui Terme, Bruxelles, Oporto, Salvador Bahia, San Paolo, La Havana, Milano, \u00e8 diventato il primo spettacolo multimedia di Aldo Brizzi.\nDa questo disco attingono artisti tra i pi\u00f9 svariati: Alfredo Arias inserisce queste musiche nei suoi spettacoli \u201cLe frigo\u201d, di Copi, Th\u00e9\u00e2tre de Chaillot, Parigi 1999 e \u201cLes Bonnes\u201d di Jean Genet, Th\u00e9\u00e2tre de l'Ath\u00e9n\u00e9e, Parigi 2001. Ilze Scamparini utilizza \"L'\u00e9preuve du Labyrinthe\" per un documentario della Rede Globo sull'Afghanistan (2001) e la cineasta June Meirelles trasforma la musica del CD di Brizzi in colonna sonora di ben due film: \"O olho do abutre\" e \"Venha a ver o por do sol\".\nDurante questo periodo di intenso approfondimento verso nuove direzioni Brizzi riceve una commissione per un pezzo per grande orchestra dai Donaueschinger Musiktage (1994). Scrive \"Nosce te ipsum\" per grande orchestra a microintervalli composta esclusivamente da strumenti a suono continuo, summa di micro-melodie-timbro dal rigore contrappuntistico privo da qualsiasi tipo di ornamentazione Viene eseguita a Donaueschingen dalla SWF Sinfonieorchester Baden-Baden diretta da Zsolt Nagy.\nNel 1997 scrive \"Afrodite\" per orchestra, che non \u00e8 altro che \"L'\u00e9preuve du labyrinthe\" trascritta per orchestra, eseguita anni dopo, nel 2016, dall'Orchestra del Teatro Massimo di Palermo diretta dall'autore.\nTra il 1996 e 1998 Brizzi scrive due brani per ensemble che sono il punto d'arrivo di questo periodo di ricerche: \"La lingua della soglia\" per 7 strumenti, eseguito in prima a Parigi al Festival Pr\u00e9sences 1997 dall'Ensemble dell'Orchestra Filarmonica di Radio France diretta da Tsung Yeh e \"Barravento\" per contrabbasso solista, sassofono basso concertante, ensemble e live electronics, eseguito in prima a Saint-Etienne, nel 1999 dall'Ensemble Orchestral Contemporain de Lyon diretto da Daniel Kawka con Jean-Pierre Robert e Daniel Kientzy come solisti. Ne \"La lingua della soglia\" Il punto di riferimento iniziale sono stati, per il compositore, gli studi di Simha Arom sulla musica dei pigmei Aka dell'Africa Centrale. Brizzi ha messo a fuoco \"il carattere ambiguo delle altezze e delle durate generate per la polimetria e la tecnica dell'hochetus, l'interconnessione poliritmica di accenti, timbri o attacchi di figure diverse che si svolgono simultaneamente, lo spessore dei gradi della scala e la loro fusione nel timbro\". In \"Barravento\" pone le stesse basi ma utilizzando ritmi e melodie del culto animista afro-brasiliano conosciuto come Candombl\u00e9. \"Nel dizionario della lingua portoghese Aur\u00e9lio si legge che \"barravento\" \u00e8 l\u2019attimo immediatamente precedente alla propulsione nello stato di trance\". Brizzi ci presenta qui una sequenza di ritmi e melodie dedicate ai principali orix\u00e1 del candombl\u00e9 che conducono, come nelle loro cerimonie autentiche, allo stato d'ipnosi poliritmica fino al punto culminante dove tutto si sospende su lunghissime risonanze elettroniche che lasciano intravedere il mondo con lo sguardo di un'iniziato in stato di possessione.\nPartendo dall'esperienza di queste esecuzioni, Brizzi individua come un problema far suonare a musicisti che fanno parte dalla cultura classica occidentale procedimenti musicali e ritmi (con i relativi timbri) che normalmente si manifestano esclusivamente attraverso la cultura orale. Inizia cos\u00ec la sua collaborazione con percussionisti di Bahia che non hanno formazione musicale classica. Con una serie di accorgimenti che perfeziona progressivamente arriva a \"far incontrare questi ritmi non scritti, ma estremamente precisi nell'atto delle esecuzioni, con partiture di musiche scritte in forma anche complessa\".\nNel 1998 va a vivere a Salvador Bahia, dove riceve l'incarico di visiting professor all'Universit\u00e0 federale di Bahia e nello stesso tempo in cui approfondisce con gli allievi di composizione dell'universit\u00e0 le articolazioni musicali dei linguaggi musicali classici, inizia a frequentare e a collaborare con alcuni musicisti dell'area popolare. Fonda dapprima un gruppo di percussionisti, Terra em Transe, con il quale esperimenta dei modi di comunicazione che permettono di \"comporre\" in tempo reale stilemi ritmici inusuali partendo esclusivamente dalle basi della cultura orale che li hanno prodotti e conservati nella memoria storica degli afro discendenti. Produce una serie di pezzi per il film di Georg Brintrupp \"Tambores e deuses\" prodotto da ARTE. Queste stesse musiche sono state portate in tourn\u00e9e in Italia con concerti, nel 2001, in Piazza Duomo a Milano, Pisa, Venezia per approdare nel 2002 al festival di percussione Percpan, di Salvador Bahia, con la partecipazione di Gilberto Gil e Arnaldo Antunes.\nInizia un decennio dove Brizzi si rivolge a composizioni dal linguaggio trasversale, senza preconcetti culturali, dove semplici melodie e sofisticazioni tecnologiche assumono la stessa importanza: nasce il suo album \"Brizzi do Brasil (1998-2002)\", 12 canzoni con testi di Aldo Brizzi, Augusto de Campos, Zeca Baleiro, Tuz\u00e9 de Abreu e Francisco Serrano a cui hanno partecipato Caetano Veloso, Gilberto Gil, Augusto de Campos, Arnaldo Antunes, Carlinhos Brown, Margareth Menezes, Olodum, Teresa Salgueiro (cantante di Madredeus), Tom Z\u00e9, Ala dos Namorados, Virg\u00ednia Rodrigues e Zeca Baleiro. oltre a strumentisti di area sia popolare che colta. L'album ha vinto il \"Trofeu Caymmi\" in Brasile, come miglior disco dell'anno 2003 e il brano \"Misterio de Afrodite\" \u00e8 stato selezionato dalla A. Hepburn Foundation entrando nella compilation UNICEF 2004. Con questo disco, Brizzi, esce dai confini d'interesse della musica contemporanea e altri settori della critica musicale e di pubblico lo vedono come l'avvenimento di quel momento: \" Brizzi do Brasil \u00e8 uno dei dischi di cui pi\u00f9 si sta parlando da qualche tempo a questa parte\", \"Aldo Brizzi \u00e8 una specie di miracolo. Italiano, \u00e8 riuscito a firmare uno dei pi\u00f9 interessanti dischi di musica brasiliana del momento\", \"sapiente mistura di elettronica, sound brasiliano e pulsazioni africane. ...Il risultato \u00e8 qualcosa di estremamente nuovo eppure di intimamente noto, di apparentemente orecchiabile..\". Ma anche musicologi che sempre hanno seguito il percorso musicale d'avanguardia di Brizzi, come Renzo Cresti, seguono il compositore in questa novit\u00e0: \"Brizzi filtra attraverso il suo bruciante e velenoso pensiero, un veleno che lui, alla maniera dei cacciatori di caccia grossa, si inietta piano piano, in maniera da esserne immune; un veleno che uccide gli accademici e i formalisti di ogni latitudine e longitudine, lasciando vivere chi sa concedersi a una musica naturale\".\nIn quegli anni Brizzi s'immerge anche in lavori di trascrizione e ricreazione: dapprima l'orchestrazione di \"Alma Brasileira\" di Villa-Lobos, presentata al Festival del Centro Historico, Messico 1992, eseguita da La Camerata Panamericana, in seguito la revisione di due grandi brani per orchestra di Jorge Peixinho, \"A viagem natural da inven\u00e7\u00e3o\" (1998) e \"Eur\u00eddice reamada\" su commissione della CESEM di Lisbona e il ciclo completo degli \"Spanishes Liederbuch\" di Hugo Wolf per voci e 7 strumenti, eseguito in prima al Festival di Ludwigsburg del 2003 con la direzione di Aldo Brizzi. Anche nella musica popolare Brizzi inizia contribuire con arrangiamenti del tutto personali, co-producendo il doppio album \"Cristal\" del gruppo portoghese Ala dos Namorados (EMI), Disco d'Oro in Portogallo nel 2000, dove spicca l'orchestrazione di \"Can\u00e7\u00e3o de Edith\" di Manuel Paulo, registrata con l'Orchestra Filarmonica di Torino. Negli anni successivi firma arrangiamenti e orchestrazioni per progetti di Arnaldo Antunes (2002), Zeca Baleiro(2002), Adriana Calcanhoto (2008) ed Eugenio Bennato (2008).\nNel 2000 scrive \"En to pan\" per sassofono (sopranino e contrabbasso) ed elettronica elaborata negli studi del GRM a Parigi ed eseguita all'Auditorium de Radio France da Daniel Kientzy. Nel 2001 vengono alla luce ben tre brani per pianoforte: \"Blue\", dove un ostinato melodico dapprima semplicissimo si sviluppa fino a divenire estremamente virtuosistico, scritto per Marcel Worms ed eseguito in prima ad Amsterdam, \"Le terre della dea lontana\", eseguito da Silvia Belfiore ad Assisi e \"Giuliana Angela\" eseguito in prima da James Clapperton al festival Antasten di Heilbronn. A proposito di quest'ultimo brano l'autore ha scritto: \"Giuliana Angela era il nome di mia mamma. Ogni attimo \u00e8 una lieve linea di un labirinto tra carillon e requiem, tra requiem e ninna-nanna. E ogni momento rappresenta passaggi diversi della memoria intesi come ere geologiche differenti dello stesso paesaggio\".\nNel 2002 compone \"Endless Trails\", un vasto ciclo per le voci etniche di Neela Bagvath (cantante indiana), Wimme Saari (cantante lappone), 3 flauti, 3 percussionisti afro-brasiliani ed elettronica in surround 7.1. Viene presentato in prima al festival 38\u00b0 Rugissants di Grenoble, seguito dalla tourn\u00e9e in Francia nel 2002 e da esecuzioni al World Social Forum di Mumbai nel 2004 e al Festival di Nuova Consonanza a Roma nel 2007. Si tratta di un grande affresco, 13 brani con una durata complessiva di quasi due ore, che trattano del senso del sacro nel suono, passando da armonie dalla densit\u00e0 spettrale a poliritmie cariche di energia e sfidando le convenzioni della musica di cultura orale e scritta, che qui coesistono in una forma naturale, sebbene a livelli di complessit\u00e0 vertiginosa.\nSulla scia di \"Brizzi do Brasil\", Aldo Brizzi compone una seconda serie di canzoni che affida ad un gruppo che fonda in Brasile, \"A\u00e7o do A\u00e7\u00facar\", formato dalla vocalist Gra\u00e7a Reis, da chitarra, percussione, tastiere ed elettronica. I testi sono di Carlos Renn\u00f3, Aldo Brizzi, Francisco Serrano. Registrato nel 2004 il disco esce per un'etichetta brasiliana indipendente nel 2005.\nNel 2005 con il regista e drammaturgo Alfredo Arias presenta \"Mambo Mistico\" (Th\u00e9\u00e2tre National de Chaillot, Parigi poi a Nantes e Marsiglia), che ottiene il premio \"Les souffleur\" come miglior musica per la stagione teatrale 2004-05 in Francia. Il lavoro, per 8 cantanti, bandoneon, chitarra, contrabbasso, 2 percussionisti, tastiere ed elettronica, \u00e8 stato presentato come musical ma in realt\u00e0 si tratta di una vera e propria opera in due atti. La musica esalta la nostalgia, l'umorismo nero, la dolcezza, l'insolenza e l'ironia crudele della trama con la sua immediatezza melodica e l'ipnotica presenza politmica. La struttura musicale \u00e8 quella di un'opera moderna mentre la sfilata di ritmi latinoamericani conduce in un viaggio nel profondo della musica di un intero continente. Dal bolero al mambo, dal foxtrot all'habanera, Brizzi strizza l'occhio a questi ritmi e melodie tradizionali, riassemblandoli in una proposta molto contemporanea.\nNel 2007 presenta il progetto \"Loving Glance\", musica elettronica dilatata dalla melancolia brasiliana della voce femminile di Gra\u00e7a Reis. Qui la musica si sviluppa tra diversi generi e copre un vasto spettro di elettronica e musiche influenzate dall'elettronica. Combina elementi di trip hop, drum'n bass e classica con ritmi di world music come la bossa nova.\nTra il 2008 e il 2011 allarga ulteriormente ad altre forme digitali il processo iniziato con \"Loving glance. Nascono c\"oncerti multipiattaforma di \u201cmixed realities\u201d con Gra\u00e7a Reis (contemporaneamente sia sul palco tradizionale sia con interazioni video operate a distanza via internet) e una musica elettronica che sfugge ad ogni tentativo di classificazione. Principali performances: all'\u201cAuditorio Nacional\u201d a Citt\u00e0 del Messico, a Santiago del Cile, a La Paz in Bolivia, \u201cOi Futuro Ipanema\u201d a Rio de Janeiro, al \u201cTCA\u201d a Salvador, al \u201cBDB\u201d a San Paolo, all'\u201cOxident\u201d a Berlino, al \u201cTeatro Mercadante\u201d di Napoli, al \u201cFestival Gmem\u201d a Marsiglia, alla \u201cQueen Elizabeth Hall\u201d e al \u201cRonnie Scott's\u201d a Londra, a \u201cPalazzo Ducale\u201d a Milano, all'Opera del Cairo, al Castello di Rivoli, al festival di Montreux, in una tourn\u00e9e in Charente Maritime, per concludersi con registrazioni nei GRM Studios di Parigi e con una serie di video in 3D prodotto da 3DAllianceItalia a Bologna. I brani sono canzoni con testi di Brizzi in lingua portoghese, italiana, francese, inglese, tra cui ricordiamo \"Cidades\", \"Abra\u00e7a\", \"Net &amp; nights\", \"Afrobarroco\", \"Venivi da un luogo lontano\", \"Everness\", \"Jour apr\u00e8s jour\". Un ulteriore step viene raggiunto con arrangiamenti creativi su musiche pre-esistenti, delle quali Brizzi rivela profondit\u00e0 difficili e difficilmente immaginabili negli arrangiamenti originali. Citiamo \"Estate\" di Bruno Martino, \"Syracuse\" di Henri Salvador e Bernard Dimey, Resta cu mme di Domenico Modugno e soprattutto molte canzoni brasiliane, tra cui \"Insensatez\", \"A garota de Ipanema\", \"Canto de Ossanha\", \"O grande amor\", \"\u00c9 doce morrer no mar\".\nNegli stessi anni scrive brani per piccoli ensemble classici o solisti, tra i quali \"Fontana remix\" (2009) per pianoforte a quattro mani ed elettronica, presentato in prima alla Fondazione Cini, a Venezia, dal duo Spinosa-Calcagnile; \"Cobalto\" (2011) per flauto, viola, chitarra e pianoforte (stessa formazione di un brano che Jorge Peixinho aveva dedicato a Brizzi nel 1981, \"Serenata per A\" eseguito in prima a Montijo dal GMCL, \"Iris\" per viola (2012) eseguita in prima a Kempten da Maurizio Barbetti; \"Wedgwood\" per pianoforte (2012), presentato a Baku da Azer Muradov; \"Bianco papiro\" per pianoforte a quattro mani (2014) eseguito in prima alla BKA (Berliner Kabarettanstalt, Mehringdamm) di Berlino da Yury Krimashi &amp; Jonas Olsson; \"Krishna \u00c9tude\" per flauto (2015) eseguito in prima al Teatro in Scatola, Roma 2015 da Andrea Ceccomori. In questi brani Brizzi insinua, fin dai titoli, nomi di colori capaci da soli di farci intuire l'atmosfera armonica, timbrica o politimbrica della composizione, in cui ritroviamo, ad un grado di maturazione capace di compiere una sintesi, di tutti i piani di ricerca timbrica, poliritmica e, qui in maniera flagrante, sottilmente melodica o polifonica. I testi di presentazione si riducono alla mera descrizione del colore, del suo fenomeno in natura e della conseguente applicazione a livello sonoro. Ci\u00f2 evoca quanto Ren\u00e9 Gu\u00e9non rivela in \"I sette raggi e l'arcobaleno:\" \"un numero indefinito di sfumature intermedie tra questi colori, dal momento che la transizione dell'uno all'altro si opera in modo continuo e insensibile\".\n\"Antracite\" per sassofono basso e tastiera vintage (Farfisa dual Combo), del 2012, \u00e8 un discorso a parte, trattandosi di una produzione da studio ideata da Daniel Kientzy, i cui gli sviluppi portano a \"Vela\", il terzo album discografico di Aldo Brizzi. La gestazione di \"Vela\" \u00e8 durata dal 2013 al 2015. Sono sette brani per sassofono solista e tre ensemble. In ciascun brano Brizzi utilizza un tipo differente di sassofono, dal sopranino al contrabbasso. Gli ensemble sono rispettivamente un gruppo di fiati, un gruppo di ottoni e un quintetto d'archi. Ciascuno ripercorre lo stesso materiale armonico ma con articolazioni che fanno sembrare che il primo gruppo suoni una musica in tempo moderato, il secondo una musica veloce e il terzo, gli archi, un adagio. In ognuno dei sette brani, Brizzi offre una delle combinazioni possibili: il solista accompagnato da uno solo dei tre gruppi, altri tre brani dove i gruppi sono sovrapposti a due e il settimo dove tutti e tre i gruppi suonano contemporaneamente. Il solista suona in ogni brano delle variazioni sullo stesso materiale musicale. Gli ensemble sono stati registrati (separatamente) al Conservatorio di Blois e poi montati e sovrapposti in studio. Nonostante la costante ripetizione dello stesso materiale musicale, il fatto di venire proposto in stratificazioni diverse, crea un'inaspettata dinamicit\u00e0 d'ascolto nell'arco dei 70' di durata.\nLo stesso materiale musicale viene riproposto in \"Nimrud\" per orchestra di flauti, dove nella perforante pressione sonora di 20 parti di flauti (dagli ottavini agli ottobassi) ricrea il senso di labirinto micromelodico, ritmico e di sensazione di velocit\u00e0 sovrapposte di \"Vela\". La prima \u00e8 stata presentata a Parigi, dall'Orchestre de Flutes Fran\u00e7ais nel 2015. Nel 2016 Brizzi sviluppa ulteriormente questa tecnica di sovrapposizioni labirintiche in un brano per grande ensemble, \"Palmira\", mai eseguito.\nPer quanto riguarda il teatro musicale e l'opera, gli anni '10 sono il periodo pi\u00f9 fecondo. Nel 2012 scrive l'opera multimedia \"Alter\", un progetto sulla migrazione, memoria e identit\u00e0 per un attore, una cantante, un operatore digitale ed elettronica. Brizzi firma libretto, musica ed elaborazione delle immagini. \"Alter\" viene eseguita in otto citt\u00e0 francesi nell'agosto dello stesso anno. Nel 2014 termina l'opera da camera \"Gabriel &amp; Gabriel\", destinata ad un pubblico giovanile, tratta da un testo di Pauline Alphen, commissione dell'Ensemble AlmaViva, regia di John Dew e coreografia di Mei Hong Lin, eseguita in prima al Th\u00e9\u00e2tre de Rungis seguita da 19 recite al Th\u00e9\u00e2tre Dunois, Parigi, e da repliche all'Op\u00e9ra de Tours e alla Sc\u00e8ne Watteau. in \"Gabriel et Gabriel\" \"la drammaturgia ruota attorno a giochi di specchi tra i due attori che interpretano il ruolo dei bambini, le due cantanti che interpretano i ruoli della madre di Gabriel-Brasil e della madrina di Gabriel-Francia e due musicisti (pianoforte e chitarra). Le voci degli strumenti simboleggiano l'incontro tra la tradizione accademica europea e la cultura popolare brasiliana, esplorano tutte le possibili forme di scambio. Portati da questa musica multipla, gli spettatori sono invitati ad abolire i confini, per andare all'incontro dell'altro\"\nNel 2013 riceve, dalla SACD-Beaumarchais, la bourse d'\u00e9criture a Parigi per il progetto d'opera \u201cCil\u00e9gie\u201d, su libretto di Bertrand Brouder, della quale, per ora, Brizzi ha scritto solo alcune arie del primo atto.\nNello stesso anno Brizzi incontra l'artista indiano Raghunath Manet e insieme, partendo da temi classici dell'India del Sud e da ritmi elettronici provenienti dalle multiple esperienze ritmiche e sonore di Brizzi, compongono una serie di 12 brani, \"Holos\", dove Raghunath Manet canta, suona ritmi percussioni e vocali e suona la vina. Questa serie di brani viene portata in tourn\u00e9e nel 2015, con la partecipazione di Gra\u00e7a Reis, Rohan de Saram e Andrea Ceccomori inserita in un repertorio che va da Brizzi a Palestrina a Scelsi.\nInizia anche una nuova fase di arrangiamenti orchestrali. Nel 2013 firma l'orchestrazione di \"Voc\u00ea \u00e9 linda\" di Caetano Veloso che dirige al Festival di Sanremo. Altri arrangiamenti e ricreazioni per voci popolari e orchestra si susseguono: per Toquinho firma una decina di arrangiamenti per coro e orchestra di brani quali \"Eu sei que vou te amar\", \"Canto de Ossanha\", \"Berimbau\", \"Samba de Orly\", eseguiti a Palermo e al Teatro Greco di Taormina con coro e orchestra del Teatro Massimo. A Salvador Bahia, a seguito di un'intensa collaborazione con il Cortejo Afro, nel gennaio e febbraio 2017 presenta ricreazioni per voci, piccola orchestra e gruppo di percussioni, di brani di Gilberto Gil tra cui \"Domingo no Parque\", \"Superhomen\", \"Pai e M\u00e3e\", Andar con f\u00e9\", \"Haiti\". Vengono eseguiti in sei concerti in piazza, nel Pelourinho a Salvador, avendo come invitati Daniela Mercury, Maria Gadu, Chico Cesar e il proprio Gilberto Gil, con il quale, con questo stesso progetto, sfila nel Carnevale di Salvador. Nel frattempo Aldo Brizzi e Gilberto Gil compongono un'opera (Amor Azul, iniziata nel 2016 e terminata nel 2020) e decidono di presentare insieme al repertorio di canzoni gi\u00e0 pronto, anche qualche brano della nuova opera, ancora in fase di composizione, in una tourn\u00e9e europea intitolata \"Preludio,\" fatta nel novembre 2017 con il Cortejo Afro, il N\u00facleo de \u00d3pera da Bahia e la Nova \u00d3pera de Lisboa. Si presentano in concerti al Barbican di Londra, alla Finlandia Talo di Helsinki, al Teatro Cilea di Reggio Calabria al festival \"Baloise Session\" di Basilea e su RAI2 in un programma di Mika. Di questo concerto Clive Davis ha scritto: \"una festa prodigiosa - anche ottoni e fiati facevano parte dello spettacolo - confidiamo che Gil e Brizzi ci portino a breve un altro momento della loro collaborazione. Questo \u00e8 un progetto estremamente ambizioso che appartiene a quella nobile missione brasiliana di eliminare le barriere tra musica classica e musica popolare\".\nNell'ambito della musica puramente elettronica, nel 2013 firma la sonorizzazione delle vigne e cantine del Barolo a Bricco Rocche in occasione di una esposizione di Valerio Berruti. Ma questo materiale sonoro diviene dapprima musica per danza, che il coreografo Ugo Pitozzi presenta in forma sperimentale a Valenza, in un seminario del 2016 per poi sfociare in \"Wieder\", una sorta d'immensa sinfonia per suoni elettronici con tre lied per soprano dalla durata complessiva di quasi due ore. In forma completa \u00e8 stato presentato a Tolstefans in Germania e poi, in versione ridotta a Turku e Roma. \" La musica \u00e8 un adagio \"trompe l\u2019o(re)il\"\u2026 Un tema dalla melodia infinita e circolare, espone, sale al punto culminante e decade fino all\u2019ultimo sguardo nostalgico su ci\u00f2 che \u00e8 stato. Ricomincia: (ac)cadono nuovi timbri, che nascono da dentro il suono stesso ormai salito a status di \"hypnosis\": questi timbri rivelano trame interne, ci\u00f2 che si credevano accordi si rivelano dissonanze, ci\u00f2 che si pensavano essere accompagnamenti si rivelano melodie altrettanto primarie che lanciano ombre e vuoti nella melodia infinita. Il tema si ripete circolarmente per molte volte, il tempo sembra sospeso, ma nulla mai \u00e8 uguale. Le dissonanze provocano ritmi interni che divengono percussioni ostinate... La musica \u00e8 un film immaginario e come una sinfonia circolare nello spazio acustico, con accorgimenti psico acustici subliminali, diviene la scenografia, la fotografia di se stessa. Una voce aggiunge una melodia, ossia un ulteriore senso: il testo, in tedesco, si basa sul suffisso \"wieder\" e si basa solo su parole o frasi che contengono la parola/suffisso \"wieder\". Cos\u00ec il testo ci ipnotizza sul suono della parola, che rispetto alla musica \u00e8 in contrappunto ma come la musica \u00e8 sempre uguale e sempre di significato diverso, come infinite variazioni su un ritorno, un eterno ritorno in altri degli infiniti mondi possibili. L'esecuzione del Festival di Nuova Consonanza, a Roma, nel 2019, ha aggiunto un ulteriore livello, l'apporto creativo di Hirosuke Kitamura, fotografo e video artista giapponese che crea due video da proiettare contemporaneamente fatti \"d'immagini ossessive, violente dove sembrano melanconiche, dolci dove sembrano crudeli. Ipnosi monocromatiche esplose in infinite variet\u00e0 di colori possibili\".\nNel 2016 fonda a Salvador Bahia, con il soprano Gra\u00e7a Reis, il N\u00facleo de \u00d3pera da Bahia. Per il N\u00facleo prepara l'orchestrazione di \"Treemonisha\" di Scott Joplin, per 13 strumenti (idealmente ispirato all'orchestrazione originale, per 9 strumenti, oggi perduta). L'opera viene presentata a Salvador nel 2016 e 2017 e poi a Lisbona. Nel giugno 2017 presenta l'Orat\u00f3rio de Santo Ant\u00f4nio, una serie di brani tradizionali portoghesi e del Brasile tardo barocco interpolati a brani originali di Brizzi, \"Ave Maria\", Pater Noster\" e \"Palestrina Jesu Rex\", per quattro solisti vocali, coro, flauto, clarinetto, violino e contrabbasso.\nNel 2017 lavora come direttore artistico al film su Scelsi di Sebastiano d'Ayala Valva \"Il primo moto dell'immobile\". In una delle scene del film, Brizzi viene filmato nella casa di Scelsi, mentre improvvisa all'ondiola appartenuta al Maestro. In seguito, con il materiale registrato, compone un brano \"Spectre... World\", premio \"Marx-Wilde-Lieder\" 2018 (Trier, Birmingham).\nNel 2018 scrive l'\u00d3pera dos terreiros, opera in tre scene e un epilogo per 6 personaggi principali, coro, percussioni ed elettronica. Il libretto lo firma con Jorge Portugal. \"La storia \u00e8 un \"Romeo e Giulietta\" ambientato al tempo della schiavit\u00f9 a Bahia dove, nei campi di lavoro, convivevano trib\u00f9 africane antagoniste. Esseri immateriali determinano, non visti, il corso degli eventi, un mondo parallelo dove il mondo magico di Shakespeare si unisce al mondo degli Orix\u00e1, cio\u00e8 agli Dei del culto animista africano. Si tratta di un\u2019opera tradizionale, contemporanea e ancestrale allo stesso tempo. Troviamo inestricabilmente concatenati il canto lirico, l'elettronica contemporanea, che si articola come un'orchestra sinfonica senza mai ricordarne i timbri e la forza della percussione etnica afro-brasiliana\". L'\u00d3pera dos terreiros \u00e8 stata presentata dal N\u00facleo de \u00d3pera da Bahia a Grenoble e Roma nel 2019 e nella sua forma completa alla Concha Ac\u00fastica di Salvador nel marzo 2020.\nSempre nel 2020 termina le orchestrazioni di \"Amor Azul\" opera in due atti per 4 solisti principali, danza indiana, percussioni afro-brasiliane, coro e orchestra sinfonica. Il libretto \u00e8 di Aldo Brizzi (in collaborazione, per la versione in portoghese, con Andr\u00e9 Vallias), la musica di Aldo Brizzi e Gilberto Gil. La storia tratta degli amori di Krishna e Radha, vista attraverso la lente del Cantico dei Cantici, del Nuvolo Messaggero di Kalidasa e, ovviamente, del Gitagovinda di Jayadeva. La prima era prevista nel novembre 2020 al Th\u00e9\u00e2tre du Ch\u00e2telet a Parigi, con in scena Gilberto Gil, le voci del N\u00facleo de \u00d3pera da Bahia, l'Orchestra Philarmonique e coro di Radio France. Ma a causa dell'emergenza COVID-19, le recite sono state rimandate.\nNel 2021 esce \"Holos\", disco di 12 brani scritti ed eseguiti con Raghunath Manet e scrive l'opera \"Jelin\", liberamente tratta dalla commedia pastorale piemontese \"Gelindo\", \u00c8 un'opera comica in due atti, sullo sfondo degli avvenimenti magici, storici e religiosi dell'anno zero. Scritta per 12 personaggi principali e piccolo coro femminile, prevede un'orchestra di circa 40 elementi. La prima esecuzione avviene ad Alessandria, il 17 settembre 2021.\nAldo Brizzi direttore d'orchestra.\nDirettore principale dei \u201cEnsemble of Ferienkurse\u201d - Darmstadt (1990-94), del Grupo de M\u00fasica Contempor\u00e2nea de Lisboa (1995-96) e dell'Akanthos Ensemble (1992-1998 / 2002-2005), del Nuovo Ensemble Italiano (1986-87) e dell'Ensemble Antidogma di Torino (1982-85). \u00c8 dal 2016 direttore musicale del N\u00facleo de \u00d3pera da Bahia, Brasile.\nNegli anni '80 segue corsi di Franco Ferrara ad Assisi e Pierre Dervaux a Saumur e poi con Pierre Boulez al Centre Akanthes di Avignone e con Leonard Bernstein all'Accademia di Santa Cecilia a Roma. Ma soprattutto segue Celibidache dapprima al Goethe Institut e alla Schola Cantorum a Parigi, in seguito ai suoi seminari all'Universit\u00e0 di Magonza e segue, tutte le prove con l'Orchestra Filarmonica di Monaco di Baviera, i suoi incontri privati con gli studenti sia in Germania che in Francia.\nEsordisce dirigendo occasionalmente alcune sue composizioni. Nel 1982 a Darmstadt inizia a dirigere brani di altri compositori e da allora si moltiplicano i concerti dove Brizzi dirige autori contemporanei e si moltiplicano le tourn\u00e9e in Europa e America. Autori di spicco di quei primi anni sono Schoenberg, Maderna, Castiglioni, Clementi, Ligeti (con un concerto a Settembre Musica, a Torino). Nel 1986 il primo incontro con le musiche di Giacinto Scelsi, a Darmstadt dove \"Pranam II\" viene addirittura bissato. Nel 1987 Brizzi inizia una serie di concerti in Francia, Svizzera, Israele, Stati Uniti, Romania e Moldavia, dove approfondisce la lettura e l'esecuzione del repertorio di musica classica. Da ricordare i concerti con solisti quali Dan Grigore, nel concerto per piano di Listz, Dorin Marc nel concerto per contrabbasso di Mortari, Ezio Bosso e Silvio Bresso nel doppio concerto di Bottesini, Hanna Schaer nei \"Wesendonck Lieder\" di Wagner, Michiko Hirayama e il Quartetto Arditti in alcuni brani di Scelsi. Alla fine degli anni '80 esegue molte prime esecuzioni di musiche di Scelsi (tra cui \"Yamaon\" e \"Les funerailles d'Alexandre\" al festival Musica 88 a Strasburgo) ma anche di altri autori quali Gerardo Gandini, \"Paisaje imaginario\", con l'Orquestra sinfonica de M\u00e9xico con l'autore al pianoforte, Ennio Morricone, \"Ombra di lontana presenza,\" viola solista Maurizio Barbetti, Orchestra Pergolesi di Jesi e Luc Ferrari, vari brani in prima al Festival MANCA di Nizza con il Gruppo Musica Insieme di Cremona. Tra i dischi di spicco, due CD con registrazioni inedite di Scelsi che hanno ottenuto premi come \u201cSuperchoc de Le Monde de la Musique\u201d e il \u201cDiapason d'or\". Partecipa a programmi di Radio France, France Culture e di varie televisioni, tra cui la registrazione del \"Requiem\" di Mozart per la TV moldava e dell'opera \"La Sunamita\" di Marcela Rodriguez per la TV messicana. In presenza di Cage dirige \"Ryoanj,\" solista Pierre-Yves Artaud, a Darmstadt nel 1990 e nello stesso anno dirige Eclipses di Francis Miroglio in un programma che comprendeva anche Bach, Mozart, Webern e Brizzi con i Philharmonisches Kammermusik Collegium Berlin, un gruppo d'archi solisti della Filarmonica di Berlino.\nNegli anni '90 si dedica all'opera contemporanea, dirigendo dapprima \"Quasiopera\" di Liviu Danceanu all'Ateneo di Bucarest. Seguono Satyricon di Maderna (ad Orl\u00e9ans con regia di Isherwood e a Oporto con regia di Cornelia Geiser), \"La Sunamita\" di Marcela Rodriguez al Teatro de la Ciudad in Messico (regia di Jesusa Rodriguez), \"Inferno di gelo\" di Francis Miroglio a Orl\u00e9ans (regia di Carmelo Agnello), un'opera da camera di Enrico Cocco all'Auditorium di Roma e \"La rosa de Ariadna\" di Gualtiero Dazzi, presentato con la regia di St\u00e9phane Braunshweig a Strasburgo, Berlino, Parigi, Orl\u00e9ans, Anversa (registrato per l'etichetta Petals).\nNel 1993, per il World Music Days \u201893, dirige un evento unico: un concerto alle Piramidi di Teotihuac\u00e1n, in Messico, musiche contemporanee eseguite da musicisti disseminati tra le varie piramidi, per un pubblico di 7000 persone.\nPartecipa, come direttore d'orchestra e autore delle orchestrazioni, a progetti di molti artisti di musica popolare, tra cui Caetano Veloso (Festival do Sanremo), Gilberto Gil, (in Brasile e in tourn\u00e9e in Europa), Teresa Salgueiro, Toquinho (con l'orchestra del Teatro Massimo di Palermo) e con il gruppo di fado moderno Ala dos Namorados, dirigendo una tourn\u00e9e con l'Orchestra Metropolitana de Lisboa (disco live realizzato in Portogallo).\nNel 2017 dirige \"Okanagon\" e \"Uaxuctum\" di Scelsi per il film \"Il primo movimento dell'immobile\" di Sebastiano d'Ayala Valva, dirigendo coro e orchestra Philharmonique di Radio France. Le registrazioni integrali sono disponibili su ARTE Concert.\nCome direttore musicale del N\u00facleo de \u00d3pera da Bahia, dal 2016 ha diretto Treemonisha di Scott Joplin, l'Orat\u00f3rio de Santo Ant\u00f4nio, l'\u00d3pera dos Terreiros in Brasile e in tourn\u00e9e in Europa.\nPremi.\nCome compositore riceve: \u201cVenezia Opera Prima\u201d - Venezia (Teatro La Fenice\u00a0\u2013 giuria: Franco Donatoni, Giacomo Manzoni, Aldo Clementi) 1981; \u201cAnno Europeo della Musica 1985\u201d (Festival d'Automne Paris, WDR, Biennale di Venezia\u00a0\u2013 giuria: Iannis Xenakis, Luigi Nono, Helmuth Lachelman, Mario Messinis); \u201cFranco Evangelisti 1986\u201d- Roma: presidente della giuria: Ennio Morricone). \u201cJunge Komponisten Forum 1989\u201d \u2013 Colonia; Trofeu Caymmi - Brasile 2003 (per il cd \u201cBrizzi do Brazil\u201d come miglior disco dell'anno): selezione della A. Hepburn Foundation (il brano \u201cMist\u00e9rio de Afrodite\u201d viene inserito la compilation UNICEF 2005) Les Souffleur\u00a0\u2013 Parigi\n2005 (per il musical \u201cMambo Mistico\u201d come \u201cmiglior musica per teatro 2004-05\u201d), SACD-Beaumarchais 2013 (Parigi) bourse d'\u00e9criture per il progetto d'opera \u201cCil\u00e9gie\u201d, Marx-Wilde-Lieder 2018 (Trier, Birmingham).\nCommissioni.\nComposizioni commissionate da: Th\u00e9\u00e2tre National de Chaillot di Parigi, Hugo-Wolf-Akademie, Stoccarda; Orchestra Jazz-Sinf\u00f4nica San Paolo-Brasile; Antasten Festival Heilbronn; Cesem, Lisbona; Fondazione Gulbenkian di Lisbona; GRAME di Lione, Istituto Svizzero di Roma; Ministero della Cultura Francese; Radio France; SACEM; Festival 38e Rugissants di Grenoble, Donaueschinger Musiktage; Fondazione Royaumont; ASAFRA di Parigi; AlmaViva Ensemble, Town of Bielefeld, MegaTon di Belgrado."}
{"id": "267536", "revid": "2091899", "url": "https://it.wikipedia.org/wiki?curid=267536", "title": "Giannandrea Romeo", "text": "Romeo ader\u00ec alla Carboneria fin dal 1811 e nel 1816 ne divenne \"Gran Maestro\".\nOrganizz\u00f2 e partecip\u00f2, assieme al fratello Domenico Romeo e al figlio Pietro Aristeo, alla rivoluzione antiborbonica che si svolse nel sud Italia nel settembre 1847, e ne fu lo stratega militare. Catturato, venne condannato a morte, pena poi commutata all'ergastolo, per poi essere amnistiato nel gennaio 1848.\nSi rec\u00f2 a Napoli per sostenere la Costituzione, quindi and\u00f2 in Toscana e in Abruzzo dove organizz\u00f2 un moto insurrezionale.\nEsiliato in Piemonte, lavor\u00f2 a fianco di Vincenzo Gioberti. Collabor\u00f2 con Garibaldi per sollevare la popolazione in Abruzzo.\nNel 1851 si trasfer\u00ec a Londra dove ebbe stretti rapporti con illustri patrioti italiani, come Giuseppe Mazzini e Aurelio Saffi.\nRitornato nel 1853 a Torino, appoggi\u00f2 l'idea di Cavour riguardo all'intervento del Piemonte nella guerra di Crimea.\nAd unit\u00e0 avvenuta, entr\u00f2 a Napoli al seguito di Vittorio Emanuele II re d'Italia, dove vide la figlia Elisabetta sventolare il tricolore italiano dal balcone del palazzo reale. Fece successivamente ritorno, tra tutti gli onori, al paese nat\u00eco."}
{"id": "267546", "revid": "287204", "url": "https://it.wikipedia.org/wiki?curid=267546", "title": "Ni\u00f1a", "text": "La Ni\u00f1a (spagnolo: \"bambina\") fu una delle tre navi utilizzate da Cristoforo Colombo nel suo primo viaggio attraverso l'Oceano Atlantico nel 1492.\nIl vero nome della \"Ni\u00f1a\" era \"Santa Clara\". Il nome \"Ni\u00f1a \" era probabilmente un riferimento scherzoso al nome del proprietario, Juan Ni\u00f1o. Era una caravella lunga circa 20 m, inizialmente con attrezzatura latina pura, cio\u00e8 con vele triangolari appese a lunghe antenne. Tuttavia, durante la sosta alle Canarie all'inizio del viaggio verso l'America le vele latine vennero sostituite con vele quadre (v. Figura). Queste connesse all'albero nel loro punto mediano e le scotte delle vele erano agganciate alle fiancate. Era priva del castello di prua ed aveva un piccolo cassero a poppa. \n\u00c8 l'unica delle tre caravelle ad essere tornata agli ordini di Colombo, essendo la Pinta separatasi dopo una tempesta e rientrata separatamente in Galizia.\nLe altre navi della spedizione di Colombo furono la \"Pinta\" e la \"Santa Mar\u00eda.\""}
{"id": "267547", "revid": "1748167", "url": "https://it.wikipedia.org/wiki?curid=267547", "title": "Autostrada A14 (Italia)", "text": "Lautostrada A14, detta anche Bologna-Taranto o \"Autostrada Adriatica\", \u00e8 il secondo asse meridiano della penisola italiana, lungo 743,4 km, interamente gestita da Autostrade per l'Italia.\nSono obbligatorie le dotazioni invernali dal 15 novembre al 15 aprile tra Bologna e il chilometro 505, ovvero fino all'altezza di Poggio Imperiale.\nStoria.\nL'attuale autostrada A14 Bologna-Taranto ha origine da tre tratte autostradali concepite separatamente: l'autostrada Adriatica Bologna-Canosa, la tratta Canosa-Bari dell'autostrada Napoli-Bari e la tratta Bari-Taranto dell'incompiuta autostrada jonica Bari-Taranto-Sibari.\nLa tratta Bologna-Canosa.\nIn seguito alla legge 729 del 1961 sul \"Piano di nuove costruzioni stradali e autostradali\", il primo tratto di A14 a essere costruito fu quello da Bologna alla provincia di Forl\u00ec (il 7 luglio 1966, l'allora ministro dei lavori pubblici Giacomo Mancini tagli\u00f2 il nastro tricolore a San Lazzaro di Savena), mentre nel 1967 fu inaugurato il tratto della Tangenziale di Bologna; questo tratto ha assorbito una vecchia strada di raccordo tra l'A1 e la SS 9, denominata \"SS 9 racc\", aperta a fine 1959 insieme al tratto bolognese dell'autostrada del Sole.\nIl 7 luglio 1966 venne aperto il tratto da Bologna via Massarenti (oggi: Castenaso) a Cesena, seguito il 13 agosto successivo dal tratto seguente da Cesena a Rimini sud.\nIl 15 maggio 1968 venne aperto al traffico il breve tratto da Rimini sud a Riccione, seguito il 22 luglio dal tratto da Riccione a Cattolica e il 16 novembre dal tratto da Cattolica a Pesaro.\nIl tronco da Pesaro a Fano venne inaugurato il 19 aprile 1969 alla presenza del ministro delle partecipazioni statali Forlani.\nIl 31 maggio 1969 venne aperto il tronco da Fano ad Ancona sud, mentre il successivo 4 novembre venne inaugurato anche il tratto da Pescara nord-Citt\u00e0 Sant'Angelo a Vasto (uscita provvisoria all'altezza dell'attuale km 444+700) alla presenza dei ministri Natali e Gaspari.\nIl 2 maggio 1972 venne aperta la tratta da Foggia a Canosa, dove l'autostrada adriatica confluiva nella gi\u00e0 esistente autostrada Napoli-Bari.\nI due tratti mancanti, da Ancona sud a Pescara nord-Citt\u00e0 Sant'Angelo e da Vasto a Foggia, vennero inaugurati il 14 marzo 1973 alla presenza del Presidente della Repubblica Giovanni Leone.\nLa tratta Canosa-Bari (ex A17).\nIl 4 aprile 1966 venne aperto al traffico il tratto da Canosa e l\u02beinnesto sulla SS 96 presso Bari (oggi: Bari Zona Industriale), per una lunghezza di .\nIl successivo 24 dicembre venne attivato un breve tratto da Canosa a un innesto provvisorio sulla strada provinciale per San Ferdinando, che consentiva di evitare l\u02beattraversamento della citt\u00e0 pugliese.\nIl 25 novembre 1968 venne aperto il tronco da Bari Zona Industriale alla circonvallazione del capoluogo pugliese.\nLa tratta Bari-Taranto.\nLa tratta da Bari a Taranto avrebbe dovuto essere parte di un pi\u00f9 esteso progetto di un'autostrada lungo la costa ionica, da Bari a Sibari, che per\u00f2 non venne mai definito. I lavori ebbero inizio il 30 novembre 1971.\nLa tratta venne aperta interamente nel 1975, in tre fasi: il 1\u00ba luglio si aprirono i primi da Bari nord a Bari sud, in parte affiancati da carreggiate complanari; il 12 settembre segu\u00ec il tratto da Bari sud a Gioia del Colle; e infine il 6 dicembre fu aperta l'ultima tratta da Gioia a Taranto.\nPer ridurre l'impatto sull'ambiente e consolidare i terreni durante i lavori vennero impiantate 8 milioni di piante, sia nello spartitraffico sia nelle scarpate. Nel tratto tra Bari e Taranto, in particolare, si utilizzarono 75.000 cespugli di oleandri per le barriere che separano le carreggiate, 5 milioni di piante e 12.000 alberi di alto fusto.\nIncidente del 6 agosto 2018.\nIl 6 agosto 2018, sul tratto di autostrada che passa per Bologna (al km 4 del Ramo Casalecchio), un TIR carico di 30 tonnellate di GPL tampona un altro mezzo che stava fermo davanti, carico di solventi diluiti. Il TIR prende immediatamente fuoco. Qualche minuto dopo il carico esplode e spaventa la cittadinanza rompendo diverse vetrine e bruciando tende, il fuoco raggiunge anche una concessionaria in prossimit\u00e0 dell'autostrada, bruciando diversi veicoli. Il fuoco fa crollare una parte del ponte provocando la chiusura di una carreggiata. Il bilancio complessivo \u00e8 di 145 feriti, di cui 4 gravi, e 2 morti, che sarebbero l'autista del TIR e un anziano di 81 anni, rimasto ferito a causa dell'onda d'urto, dopo 8 giorni di agonia.\nL'autostrada nel ventunesimo secolo.\nIl tracciato dell'autostrada \u00e8 costituito da sei corsie (tre corsie per senso di marcia) nelle tratte A1-Interconnessione Ramo Casalecchio, Bologna S. Lazzaro-Porto Sant'Elpidio e nei precedenti la barriera Taranto Nord; il resto del tracciato \u00e8 a due corsie per senso di marcia.\nIl 16 gennaio 2008 nella tratta Ramo Casalecchio-Bologna S. Lazzaro (stretta ai lati dalla tangenziale complanare di Bologna) \u00e8 stata aperta al traffico la terza corsia dinamica.\nIl suo percorso lungo la costa adriatica \u00e8 caratterizzato in alcuni tratti da continui saliscendi e curve, generalmente ad ampio raggio, e dalla presenza di gallerie stradali e numerosi viadotti.\nL'A14 ha origine a Bologna, intersecandosi con l'Autostrada A1 e termina il suo percorso circa 20\u00a0km prima di Taranto, allacciandosi alla Strada statale 7 Via Appia tra i comuni di Palagiano e Massafra, dove \u00e8 presente una barriera autostradale denominata Taranto Nord.\nIl primo tratto, affiancato alla tangenziale di Bologna, risulta tra i nodi stradali pi\u00f9 trafficati d'Italia e per questo motivo, dal km 8 al km 22, \u00e8 stato ampliato a tre corsie dinamiche, che consente in caso di traffico intenso di usare la corsia di emergenza come una corsia di marcia vera e propria. L'apertura della terza corsia dinamica \u00e8 avvenuta il 16 gennaio 2008.\nDopo aver ricevuto il traffico automobilistico proveniente dall'autostrada A13, attraversa la Romagna da nord-ovest a sud-est sino a Rimini, Riccione e Cattolica, per poi costeggiare interamente la costa marchigiana del Mare Adriatico toccando le citt\u00e0 di Pesaro, Fano, Mondolfo, Senigallia, Ancona, Osimo, Loreto, Civitanova Marche, Porto Sant'Elpidio, Porto San Giorgio, Grottammare e San Benedetto del Tronto (Km 311) con la \"Riviera delle Palme\"; al Km 312 varca il fiume Tronto (antico confine tra lo \"Stato della Chiesa\" e il \"Regno delle due Sicilie\") ed entra in Abruzzo attraversando il fiume Salinello con un imponente e lungo viadotto(alto 130m), il 35\u00b0 pi\u00f9 alto d'Italia, attraversa Giulianova (Km 334), Roseto degli Abruzzi, Montesilvano, Chieti, Pescara (ove collega l'autostrada A25 in direzione Roma), Ortona (Km 404), Lanciano (Km 411) e Vasto (Km 437). Il tratto abruzzese ha la caratteristica dei guard-rail laterali in alcune tratte non a viadotto realizzati in legno. Fino ai primi anni ottanta vi era una barriera allo svincolo di Lanciano. Lo svincolo di Vasto sud si trova in Molise mentre parte delle corsie di accelerazione \u00e8 in territorio abruzzese. Il tracciato, varcato il fiume \"Trigno\", attraversa quindi la parte costiera del Molise e giunge a Termoli (Km 476).\nPassato il fiume \"Biferno\" al Km 478, il paesaggio, dapprima collinare con stupendi scorci sul mare, diventa gradualmente pi\u00f9 pianeggiante. Varcato il torrente \"Saccione\" presso il Km 490 entra in Puglia, tocca Poggio Imperiale, e passando anche a lato delle cave di Apricena, attraversa la pianura del Tavoliere da nord a sud toccando San Severo, Foggia (Km 554) e Cerignola.\nPassato il fiume \"Ofanto\" e dopo aver ricevuto il traffico automobilistico proveniente dall'Autostrada A16, costeggia nuovamente la costa adriatica fino a Bari (Km 672), toccando Canosa di Puglia, Andria - Barletta (casello unico), Trani, Molfetta e Bitonto. Da qui si dirige verso sud in direzione del Mar Ionio, per terminare a pochi chilometri da Taranto, ricongiungendosi con la SS100, all'altezza di Massafra.\nNel suo primo tratto hanno particolare importanza le uscite di Imola, Faenza, Forl\u00ec e Cesena (oltre che la diramazione verso Ravenna) per l'accesso alle zone industrializzate. L'uscita di Imola ha importanza anche per la presenza dell'Autodromo Enzo e Dino Ferrari, vecchia sede del Gran Premio di San Marino di Formula 1 e dei Gran Premi di motociclismo. All'altezza dell'uscita di Cesena Nord l'autostrada si interseca con la SGC Orte-Ravenna /E45 che consente di raggiungere Roma attraverso la Val Tiberina. Sempre in Romagna, vanno ricordate le uscite di Riccione e Cattolica che consentono di raggiungere il Misano World Circuit Marco Simoncelli di Misano Adriatico sede del Gran Premio motociclistico di San Marino e della Riviera di Rimini del Motomondiale e del mondiale Superbike.\nL'uscita di Rimini sud permette di raggiungere la Repubblica di San Marino attraverso la Strada statale 72 di San Marino che, superato il confine della piccola repubblica, assume la denominazione di Superstrada di San Marino.\nLe uscite di Ancona Nord - Jesi e Ancona Sud - Osimo (e il futuro svincolo di Ancona Ovest) consentono di raggiungere il porto internazionale del capoluogo marchigiano, con imbarchi per la Croazia, l'Albania, il Montenegro e la Grecia.\nSempre con lo svincolo di Ancona Nord - Jesi, attraverso la SS76 della Val d'Esino, \u00e8 possibile raggiungere l'entroterra anconetano, quindi il territorio della Vallesina (Jesi), Fabriano e le Grotte di Frasassi.\nL'uscita di Loreto-Porto Recanati \u00e8 a pochissimi Km dal Santuario di Loreto, mentre, dallo svincolo di Macerata-Civitanova Marche parte la superstrada della val di Chienti che collega velocemente la costa con l'Umbria (Foligno, Assisi e Perugia) e la Toscana (Arezzo, Siena).\nSuccessivamente, il casello Giulianova-Teramo, appena dopo il viadotto Salinello, permette l'allaccio con la A24 che collega l'Adriatico a L'Aquila e Roma, attraversando il Parco Nazionale del Gran Sasso. All'uscita di Pescara ovest-Chieti vi \u00e8 un importante polo industriale e tramite il cosiddetto Asse attrezzato si pu\u00f2 raggiungere il Porto di Pescara e imbarcarsi per Spalato e la Dalmazia.\nIl casello di Casalbordino-Vasto nord \u00e8 a pochi chilometri dal santuario della Madonna dei Miracoli, mentre, pi\u00f9 a sud, tramite il casello di Termoli \u00e8 possibile raggiungere il capoluogo molisano e il porto e da qui imbarcarsi tutto l'anno per le isole Tremiti, e dal casello di Poggio Imperiale-Lesina (alternativamente da quello di San Severo o quello di Foggia), si pu\u00f2 raggiungere il Parco nazionale del Gargano, tra cui Vieste, Peschici, Vico del Gargano, Ischitella, Rodi Garganico e San Giovanni Rotondo e quindi il santuario di San Pio, e Monte Sant'Angelo e quindi il santuario di San Michele Arcangelo, tutti posti lungo la Via Francigena.\nIn direzione Taranto, entrati in Puglia hanno particolare importanza le uscite di Canosa di Puglia (con la vicina presenza dell'A16 direzione Napoli), Andria-Barletta e Trani (citt\u00e0 a elevata densit\u00e0 abitativa), Bari (uscite di Bari Zona Industriale- Modugno e SS 96/SS 99 e Bari Sud per Tangenziale di Bari e Stadio San Nicola) a servizio del capoluogo di regione della Puglia, e uscita ultima per il raggiungimento delle province di Matera (attraverso le SS 96 fino ad Altamura e SS 99 per il capoluogo di provincia lucano), Brindisi e Lecce, nonch\u00e9 del Salento in generale (attraverso le superstrade SS 16, SS 379 e SS 613), e Taranto (Taranto e provincia tramite la SS 7 e la SS 106 dopo il casello di Taranto Nord), punto cruciale per il raggiungimento delle aree ioniche della Basilicata e Calabria mediante la SS 106 che giunge sino a Reggio Calabria e mediante la SS 7 Via Appia (Roma-Brindisi) e la SS 100 di Gioia del Colle, quest'ultima per Bari.\nRamo Casalecchio.\nIl \"ramo Casalecchio\" dell'A14 \u00e8 un breve tratto autostradale che unisce l'A14 nelle vicinanze dell'Aeroporto di Bologna e l'A1 nei pressi di Casalecchio di Reno, il cui scopo principale \u00e8 consentire ai viaggiatori provenienti dall'A13 e dall'A14 di dirigersi verso Firenze, dal momento che l'interconnessione con l'A1 situata pi\u00f9 a nord \u00e8 stata chiusa gi\u00e0 da molti anni al traffico in direzione sud. \u00c8 costituita da due corsie per senso di marcia ed \u00e8 affiancata ai lati dalla tangenziale di Bologna. A sud \u00e8 totalmente interlacciata con la A1, dato che la presenza dello svincolo di Bologna Casalecchio rende utile il movimento degli automobilisti da e verso Milano in riferimento al centro storico del capoluogo emiliano. A nord invece, il percorso \u00e8 funzionale solo da e verso Ancona, dato che la direttrice verso Borgo Panigale \u00e8 gi\u00e0 servita dalla tangenziale complanare.\nSono obbligatorie le dotazioni invernali dal 15 novembre al 15 aprile su tutta la tratta.\nIl 6 agosto 2018 il raccordo \u00e8 stato teatro di un gravissimo incidente automobilistico: un'autocisterna contenente GPL tampon\u00f2 un furgone provocando un incendio e due distinte esplosioni che causarono il crollo del ponte: il bilancio finale fu di 2 morti e 145 feriti.\nA14 diramazione Ravenna.\nLA14 dir (D14 nella numerazione interna ad Autostrade per l'Italia) congiunge Ravenna con l'autostrada A14. Ha origine tra le uscite di Imola e Faenza dell'A14, nei pressi di Solarolo e di Castel Bolognese e ha termine immediatamente a nord di Ravenna, dove prosegue come SS 309 dir.\n\u00c8 gestita da Autostrade per l'Italia.\nIl decreto legislativo del 29 ottobre 1999 n. 461 ha classificato questa diramazione come A14 dir, tuttavia nei pannelli integrativi di identificazione dei cavalcavia \u00e8 indicata come A14. In altri segnali \u00e8 invece presente il simbolo A14 dir.\nSono obbligatorie le dotazioni invernali dal 15 novembre al 15 aprile sull'intera tratta.\nStoria.\nIl raccordo autostradale, lungo e comprendente la stazione intermedia di Lugo-Cotignola, venne aperto al traffico il 28 luglio 1973.\nNel 2005 la barriera autostradale di Ravenna \u00e8 stata spostata verso Imola di alcuni km a monte del casello di Lugo-Cotignola.\nSempre in occasione dei recenti lavori di riqualificazione \u00e8 stato aperto un nuovo svincolo in prossimit\u00e0 dell'abitato di Bagnacavallo.\nRaccordo A14-Tangenziale di Bari.\nIl raccordo A14-tangenziale di Bari \u00e8 un breve tratto autostradale senza pedaggio che collega l'uscita di \"Bari nord\" dell'A14 con l'uscita 8 della SS 16 tangenziale di Bari. Il raccordo, che per la parte iniziale \u00e8 complanare all'autostrada, costituiva il tratto terminale dell'A14 (e prima ancora della A17) quando essa non era ancora stata prolungata fino a Taranto. Nella segnaletica stradale \u00e8 sempre indicato come A14, tuttavia, per distinguerlo dall'asse autostradale principale, gli \u00e8 stata assegnata anche la numerazione D94.\nVenne aperto al traffico il 25 novembre 1968.\nLavori e progetti di ampliamento.\nIl potenziamento dell'Autostrada A14 nelle sue tratte emiliano-romagnola e marchigiana \u00e8 stato reso necessario da una critica domanda di mobilit\u00e0 che ha fonte nella rilevanza turistica delle riviere che interessa.\nSono in fase autorizzativa il passante di mezzo di Bologna, che prevede l'aggiunta della corsia d'emergenza al tratto autostradale e l'allargamento della tangenziale a tre corsie di marcia pi\u00f9 corsia di emergenza (quattro nel tratto pi\u00f9 trafficato), e i lavori che prevedono la realizzazione della Complanare Nord fra Ponte Rizzoli e l'inizio della tangenziale di Bologna presso San Lazzaro di Savena, il nuovo casello di sola entrata (direzione sud) e di sola uscita (direzione nord) di \"Ponte Rizzoli\", all'altezza del km 29 tra Bologna San Lazzaro e Castel San Pietro Terme, e la realizzazione della quarta corsia in entrambi i sensi di marcia fra tale svincolo e l'inizio della diramazione per Ravenna tra Imola e Faenza.\nSono terminati nel 2016 i lavori per l'ampliamento della sede stradale da due a tre corsie pi\u00f9 corsia di emergenza per senso di marcia nei tra \"Rimini nord\" e \"Porto Sant'Elpidio\", con una spesa di 2,44 miliardi di euro. L'intervento ha comportato anche l'apertura dei nuovi svincoli di \"Montemarciano\" e \"Porto Sant'Elpidio\", la riqualificazione della viabilit\u00e0 esistente mediante realizzazione di circa 36\u00a0km di bretelle di collegamento agli svincoli autostradali e varie opere secondarie; il 20 dicembre 2017 \u00e8 stato inaugurato il nuovo svincolo \"Foggia zona industriale\".\n\u00c8 inoltre in programma la costruzione di un raccordo tra Taranto e l'autostrada aggirando il centro abitato di Massafra e la Via Appia collegandola con la Taranto-Reggio Calabria (SS 106 Jonica) tramite la SS 106 dir."}
{"id": "267550", "revid": "2063435", "url": "https://it.wikipedia.org/wiki?curid=267550", "title": "Paolo e Vittorio Taviani", "text": "Biografia.\nAppassionati di cinema fin da giovani, furono tra gli animatori del Cineclub di Pisa. Hanno un fratello minore di nome Franco Brogi Taviani, in arte Brogi. Trasferitisi a Roma verso la met\u00e0 degli anni cinquanta, iniziarono a lavorare nel cinema e diressero alcuni documentari tra cui \"San Miniato luglio '44,\" con il contributo alla sceneggiatura di Cesare Zavattini. Nel 1960 diressero insieme a Joris Ivens il documentario \"L'Italia non \u00e8 un paese povero\", mentre con Valentino Orsini firmarono i film \"Un uomo da bruciare\" (1962) e \"I fuorilegge del matrimonio\" (1963). Il loro primo film autonomo fu \"I sovversivi\" (1967), con il quale anticipavano gli avvenimenti del '68. Con Gian Maria Volont\u00e9 raggiunsero il grande successo con \"Sotto il segno dello scorpione\" (1969) in cui s'avvertono gli echi di Brecht, Pasolini e Godard.\nLa tematica della rivoluzione \u00e8 poi presente sia in \"San Michele aveva un gallo\" (1972), adattamento del racconto di Tolstoj \"Il divino e l'umano\", film molto apprezzato dalla critica, sia nel film sulla restaurazione \"Allonsanf\u00e0n\" (1974) dove si rilegge il melodramma viscontiano attraverso la lente d'una differente coscienza storica. Protagonista Mastroianni, attorniato da Laura Betti e Lea Massari. Il seguente \"Padre padrone\" (1977, Palma d'oro al Festival di Cannes), tratto dal romanzo di Gavino Ledda, racconta la lotta di un pastore sardo contro le regole feroci del proprio universo patriarcale. Ne \"Il prato\" (1979) si riscontrano echi neorealistici, mentre \"La notte di San Lorenzo\" (1982) narra, con uno stile che \u00e8 stato definito \"realismo magico\", la fuga verso \"gli americani\" di un gruppo di abitanti di un paese della Toscana, dove i tedeschi e i fascisti compiono una strage nel duomo per rappresaglia. La battaglia in un grande campo di grano tra i fascisti di Sal\u00f2 e i partigiani, a cui si sono uniti alcuni dei fuggiaschi, rappresenta il momento culminante di un film che riscuote grandi consensi critici e che vince il gran premio speciale della giuria a Cannes.\n\"Kaos\" (1984) - ancora un adattamento letterario - \u00e8 un suggestivo film ad episodi - tratto dalle \"Novelle per un anno\" di Pirandello. Ne \"Il sole anche di notte\" (1990) hanno trasferito nella Napoli del XVIII secolo il soggetto tratto dal racconto \"Padre Sergij\" di Tolstoj. Da qui in avanti, l'ispirazione dei Taviani procede a corrente alternata, tra episodiche riuscite come \"Le affinit\u00e0 elettive\" (1996, da Goethe) e strizzate d'occhio al mercato internazionale come \"Good Morning Babilonia\" (1987), sull'epopea pionieristica del cinema, a film molto meno riusciti, veri disastri col pubblico e la critica: la riflessione sul potere corruttore del denaro in \"Fiorile\" (1993); l'assai poco convincente \"Tu ridi\" (1998), ispirato ai personaggi e alle novelle di Luigi Pirandello.\nQuest'ultimo film, con protagonisti Antonio Albanese, Lello Arena e Sabrina Ferilli, \u00e8 diviso in due episodi: nel primo Albanese \u00e8 un ex baritono costretto a rinunciare al canto per motivi di salute; il rimpianto e la vita triste che conduce lo portano a sfogare le sue frustrazioni durante la notte con inaspettate e irrefrenabili risate, mentre durante il giorno si interroga sul perch\u00e9 di quelle risate. Nel secondo, Lello Arena \u00e8 uno dei rapitori del figlio di un pentito, con cui durante la prigionia instaura un rapporto, ma che alla fine, gli eventi, lo portano ad uccidere tragicamente. Successivamente i registi hanno scelto la via della televisione, firmando una rispettosa rilettura di \"Resurrezione\" (2001) dell'amatissimo Tolstoj: il risultato \u00e8 notevole ed indica una strada percorribile, per un cinema che pu\u00f2 meglio esprimersi fuori da troppo stringenti logiche di mercato.\nNel 2004 girano per la televisione \"Luisa Sanfelice\", una sorta di ballata romantico\u2013popolare, nella quale i due protagonisti (Letizia Casta e Adriano Giannini) si incontrano a causa di un conflitto e vivono una storia d'amore assoluto, violento e breve come la storia della Repubblica Partenopea. Gli adattamenti letterari proseguono con \"La masseria delle allodole\" (2007), presentato al Festival di Berlino nella sezione 'Berlinale Special'. Con \"Cesare deve morire\", la cui peculiarit\u00e0 \u00e8 dovuta ai detenuti che all'interno del carcere romano di Rebibbia recitano la tragedia di Shakespeare, i fratelli Taviani vincono nel 2012 l'Orso d'oro al Festival di Berlino e il David di Donatello per il miglior film e il David di Donatello per il miglior regista. La citt\u00e0 natale, San Miniato, ha intitolato ai due fratelli un centro di cultura cinematografica: Centro Cinema Paolo e Vittorio Taviani. Nel 2015 esce il film \"Maraviglioso Boccaccio\", in cui mettono in scena alcune novelle del \"Decameron\" di Boccaccio. Nel 2017 tornano al cinema con il film \"Una questione privata\", tratto dal romanzo omonimo di Beppe Fenoglio, che viene presentato in anteprima al Festival del Cinema di Roma e successivamente distribuito nelle sale.\nNel 2022, quattro anni dopo la morte di Vittorio, Paolo Taviani torna in concorso a Berlino con \"Leonora addio\", film ispirato all'omonima novella di Luigi Pirandello, conquistando il premio FIPRESCI.\nVita privata.\nPaolo \u00e8 marito della costumista Lina Nerli Taviani.\nVittorio, malato da tempo, muore a Roma il 15 aprile 2018 all'et\u00e0 di 88 anni."}
{"id": "267555", "revid": "19580", "url": "https://it.wikipedia.org/wiki?curid=267555", "title": "Mortalit\u00e0 infantile", "text": ""}
{"id": "267557", "revid": "1568601", "url": "https://it.wikipedia.org/wiki?curid=267557", "title": "Grava di Campolato", "text": "La grava di Campolato \u00e8 una cavit\u00e0 carsica situata nel comprensorio del comune di San Giovanni Rotondo. Si trova a qualche centinaio di metri dalla Statale 272 San Giovanni Rotondo - Monte Sant'Angelo, al chilometro 43 circa.\nFunge da inghiottitoio per le acque provenienti dai monti che la circondano; questo fa s\u00ec che durante una precipitazione (e non solo) nella grotta scorra un impetuoso torrente sotterraneo. \nL'imbocco si apre nel pianoro di Campolato, a 10 km circa dal paese, lungo la strada che porta a Monte Sant'Angelo. La grava, di assai difficile esplorazione, \u00e8 la pi\u00f9 profonda cavit\u00e0 ad andamento verticale del massiccio Garganico, - e una tra le pi\u00f9 importanti dell'Italia Meridionale - ed \u00e8 anche meta privilegiata negli itinerari speleologici della Puglia. La Grotta, inizialmente, non venne esplorata dagli speleologi del posto, ma da altre organizzazioni esterne, perlopi\u00f9 del Nord. \nConformazione Fisica.\nVi si accede tramite una stretta apertura, che scende a picco per 100 m, e al cui fondo si diparte una cavit\u00e0 meandriforme, nella quale si alternano ambienti pi\u00f9 ampi e tratti angusti, interrotti da piccoli salti, dello sviluppo di pi\u00f9 di 1 km e che giunge fino a una profondit\u00e0 di 304 m.\nOpere.\nUn'ottima descrizione della grotta \u00e8 data da Padre M. Michelangelo Manicone, un frate di Vico del Gargano, con il suo trattato \"Fisica Appula\", del 1806. Vi \u00e8 poi un'opera di Carlo Fusilli e Paolo Giuliani, \"Guida alla speleologia del Gargano\"."}
{"id": "267558", "revid": "399", "url": "https://it.wikipedia.org/wiki?curid=267558", "title": "Pinta (nave)", "text": "La Pinta (in spagnolo: la \"Dipinta\") fu una delle tre navi utilizzate da Cristoforo Colombo nel suo primo viaggio attraverso l'Oceano Atlantico nel 1492. Fu la nave dalla quale Rodrigo de Triana avvist\u00f2 per primo l'America. \u00c8 da notare il fatto che \"Pinta\" era semplicemente un soprannome: il vero nome dell'imbarcazione \u00e8 sconosciuto.\nLa \"Pinta\" era una caravella. La velatura era costituita da una vela quadra di trinchetto e una grande di maestra, mentre l'albero di mezzana (a poppa) portava una vela triangolare latina. Tra le riproduzioni esistenti, alcune esibiscono una vela di civada sul bompresso, mentre varie altre ne sono prive, pur essendo il bompresso abbastanza consistente come dimensioni e quindi in grado di sostentere una vela\nPossedeva sia un cassero di poppa sia un castello di prua, anche se su quest'ultimo non tutte le fonti e le riproduzioni sono allineate. Le notizie sulla stazza e in generale sulle dimensioni sono contrastanti, con fonti (la maggioranza) che danno una stima intorno alle 110 t, ed altri di sole 60 t. Si stimava avesse un equipaggio intorno ai 25 uomini. Era una nave maneggevole, potendo fare gli 8 nodi secondo alcune fonti\nLe altre navi della spedizione di Colombo furono la \"Ni\u00f1a\" e la \"Santa Mar\u00eda.\" La \"Pinta\" e la \"Ni\u00f1a\" sopravvissero al viaggio di ritorno, a differenza dell'ammiraglia che fin\u00ec incagliata su un banco di corallo presso Haiti, durante una navigazione notturna."}
{"id": "267559", "revid": "1652635", "url": "https://it.wikipedia.org/wiki?curid=267559", "title": "Speranza di vita", "text": "Il tasso o speranza di vita \u00e8 un indicatore statistico che esprime il numero medio di anni della vita di un essere vivente a partire da una certa et\u00e0, all'interno della popolazione indicizzata.\nDescrizione.\nSolitamente l'espressione \u00e8 usata per indicare il numero medio di anni che ogni neonato ha la probabilit\u00e0 di vivere. Allo stesso modo, molto spesso, senz'altra specificazione, viene riferita implicitamente alla vita umana.\n\u00c8 strettamente correlata alle diverse et\u00e0: l'allungamento dell'aspettativa di vita alla nascita, ad esempio, pu\u00f2 essere la semplice conseguenza della riduzione dei tassi di mortalit\u00e0 infantile, dovuta a migliori condizioni igieniche e sanitarie, senza che vi sia effettivo allungamento nella soglia di vita complessiva delle persone. \nQuesto fatto \u00e8 spesso all'origine di grossolani fraintendimenti, quando si afferma, in maniera semplicistica e a sproposito, che l'alta speranza di vita di cui gode una certa popolazione ha come conseguenza l'aumento della popolazione anziana (si parla a volte di \"invecchiamento della popolazione\"), mentre invece \u00e8 la semplice conseguenza di bassi tassi di mortalit\u00e0 in et\u00e0 infantile o giovanile o dell'abbassamento dei tassi di mortalit\u00e0 evitabile.\nCombinata con l'indice di mortalit\u00e0 infantile, rispecchia lo stato sociale, ambientale e sanitario in cui vive una popolazione. La speranza di vita, oltre a rappresentare semplicemente un indice demografico, \u00e8 quindi utile per valutare lo stato di sviluppo di una popolazione.\nLa speranza di vita alla nascita a livello globale \u00e8 mediamente di circa 73 anni. Le donne vivono (in media) quasi 5 anni pi\u00f9 a lungo degli uomini in quasi tutti i paesi del mondo. \nLa differenza di speranza di vita tra donne e uomini si \u00e8 andata ampliando negli ultimi due secoli. Secondo Warren Farrell questo ampliamento sarebbe causato dal maggiore stress esercitato dalla societ\u00e0 industrializzata sul genere maschile.\nSecondo uno studio di ricercatori della Southern California University, guidati da Eileen M. Crimmins lo stesso fenomeno sarebbe attribuibile per il 30 per cento al patologie legate al fumo, mentre per la maggior parte alle malattie cardiovascolari. In sostanza, secondo gli autori, il miglioramento delle condizioni di salute generali avrebbe fatto emergere il maggior rischio di eventi cardiovascolari determinato nel genere maschile sia dal punto di vista biologico sia da quello genetico."}
{"id": "267561", "revid": "6923", "url": "https://it.wikipedia.org/wiki?curid=267561", "title": "Artaserse I di Persia", "text": "Figlio di Serse I sal\u00ec al trono dopo che il padre ed il fratello maggiore, Dario, erano stati uccisi da Artabano.\nCol nome di Artakhsassa fu il sesto sovrano della XXVII dinastia egizia (secondo la classificazione di Manetone).\nMor\u00ec per una malattia.\nBiografia.\nRe di Persia.\nDopo la battaglia dell'Eurimedonte e l'armistizio tra Atene e Sparta, Cimone aveva ripreso le attivit\u00e0 militari contro i Persiani. Nel 449 a.C., con il contributo di Pericle, venne stipulata la pace di Callia. Questa fu sostanzialmente un trattato di non-aggressione, dove si stabil\u00ec l'autonomia delle citt\u00e0 greche dell'Asia Minore, bench\u00e9 facenti parte dell'Impero persiano, il controllo dei Persiani su Cipro e il veto per le navi da guerra persiane di entrare nel Mar Egeo.\nAssicuratosi la tregua con i Greci, Artaserse dovette poi fronteggiare la ribellione del satrapo di Siria, Megabizo, con il quale, a seguito di due sconfitte, dovette scendere a patti e stipulare un trattato di pace. Nel 424 a.C. Artaserse mor\u00ec e gli successe il figlio Serse II.\nPermise agli Ebrei di ricostruire Gerusalemme, per evitare focolai di rivolta.\nEgli accolse Temistocle, l'eroe di Salamina, alla sua corte. Stabil\u00ec che Magnesia, Miunte e Lampsaco si occupassero di fornirgli pane, carne e vino. Palascepio gli forniva i vestiti e Percote la biancheria del letto.\nRe d'Egitto.\nArtakhsassa fu il sesto sovrano della XXVII dinastia egizia (secondo la classificazione di Manetone). Pur rivestendo anche la corona egizia \u00e8 probabile che Artaserse non abbia mai visitato la valle del Nilo. Sfruttando la debolezza persiana seguita alla morte di Serse I si ebbero, soprattutto nella regione del delta, varie rivolte che nel 460 a.C. sfociarono in aperta ribellione sotto la guida di Inaro ed Amirteo di Sais figlio di Psammetico.\nLo storico greco Tucidide riporta che si sarebbe trattato di \"re dei libi\" ma \u00e8 probabile che la notizia vada letta come di \"stirpe libica\" ossia appartenenti alle famiglie che avevano dato vita alla XXVI dinastia.\nGrazie all'appoggio di Atene, che invi\u00f2 una squadra navale e truppe terrestri, i ribelli furono in grado di sconfiggere, a Papremi, l'esercito persiano guidato dal satrapo Achemene, fratello di Serse I; lo stesso Achemene cadde nella battaglia.\nDopo questa vittoria Inaro, che non risulta si sia attribuito i titoli della dignit\u00e0 regale egizia, assedi\u00f2 Menfi riuscendo per\u00f2 a conquistarla solo in parte. L'arrivo dei rinforzi persiani guidati dal generale Megabizo ribalt\u00f2 le sorti della guerra ed ai ribelli non rimase altra scelta che rifugiarsi nel dedalo di paludi del delta del Nilo.\nInaro venne catturato 456 a.C. e deportato a Susa dove venne crocifisso nel 454 a.C. Un ulteriore tentativo ateniese di portare aiuto ai ribelli venne respinto dalle navi fenicie al servizio dei Persiani.\nLa guerra nel delta prosegu\u00ec fino al 454 a.C. quando Megabizo sconfisse le ultime forze egizie.\nCon la conclusione del trattato di pace tra Grecia e Persia (448 a.C.) le ultime speranze di Amirteo, che ancora resisteva nelle paludi, tramontarono. Il periodo che segu\u00ec questi fatti fu una fase di pace e prosperit\u00e0 economica anche grazie all'azione del nuovo satrapo, Arsame, che cerc\u00f2 nuovamente la collaborazione dei funzionari egizi giungendo a restituire ai figli di Inaro ed Amirteo la direzione dei distretti di cui erano originari. In questo periodo storico (intorno al 450 a.C.) si colloca il viaggio dello storico greco Erodoto in Egitto.\nFigli.\nDalla Regina Damaspia\n Da Aloigne di Babilonia\n Da Cosmartidene di Babilonia\nDa Andia di Babilonia\n Da un'altra (?) moglie sconosciuta\nDa altre mogli, ebbe altri 11 figli. Dalle concubine ebbe 115 figli."}
{"id": "267568", "revid": "5695", "url": "https://it.wikipedia.org/wiki?curid=267568", "title": "Trabucco", "text": ""}
{"id": "267575", "revid": "6923", "url": "https://it.wikipedia.org/wiki?curid=267575", "title": "Santa Mar\u00eda (nave)", "text": "La Santa Mar\u00eda, anche nota come La Gallega, fu l'Ammiraglia della flotta di tre navi utilizzate da Cristoforo Colombo nel suo primo viaggio attraverso l'oceano Atlantico nel 1492 (le altre navi erano la \"Ni\u00f1a\" e la \"Pinta\"). Il proprietario era Juan de la Cosa, un uomo di etnia basca di Santo\u00f1a, Cantabria (ai tempi, parte della Biscaglia), che operava nelle acque del sud della Spagna. Parte della flotta per richiesta espressa della regina di Spagna Isabella, sobillata da Colombo, la \"Santa Mar\u00eda\" fu l'Ammiraglia del Genovese fintanto che rimase a galla: incagliatasi il giorno di Natale del 1492 sulle rive di Haiti, a causa dell'inesperienza del timoniere, la nave fu parzialmente smantellata per ottenere legni per il Forte \"La Navidad\" (it. \"Fortezza di Natale\"), costruito presso un villaggio di nativi Ta\u00edno, il primo insediamento spagnolo nel Nuovo Mondo. Lo scafo della \"Santa Mar\u00eda\" rimase dov'era ed oggi \u00e8 oggetto di una serrata caccia al relitto, apparentemente priva di conclusione positiva.\nRispetto alla \"Ni\u00f1a\" ed alla \"Pinta,\" che erano delle caravelle, la \"Santa Mar\u00eda\" era un legno decisamente pi\u00f9 grande, appartenente alla categoria delle \"nau\", le grandi navi per la navigazione transoceanica sviluppate da portoghesi e genovesi nel corso del XV secolo.\nSi ritiene che \"Santa Mar\u00eda\" possa essere stato anche il nome dell'Ammiraglia di cui Colombo si serv\u00ec durante il secondo viaggio attraverso l'Atlantico (viaggio al quale parteciparono anche sia la \"Ni\u00f1a\" che la \"Pinta\"), seppur l'unico dato certo sul nome della nave derivi da fonti italiane e la vorrebbe battezzata \"Marigalante\". Anche quel legno era di propriet\u00e0 di Juan de la Cosa.\nNome e origini della nave.\nRispetto alle altre due navi della prima spedizione di Colombo (la \"Ni\u00f1a\" e la \"Pinta\"), il nome dell'Ammiraglia non \u00e8 certo. Nel giornale di bordo (in realt\u00e0 non l'originale scritto di pugno dal Genovese ma la copia redatta da Bartolomeo de Las Casas), Colombo indica spesso sia il nome sia la tipologia (caravelle) delle due navi pi\u00f9 piccole ma parla della Santa Mar\u00eda chiamandola \"la Capitana\" o \"la \"Nao\"\" (variante genovese dell'etimo portoghese \"nau\")..\nGonzalo Fern\u00e1ndez de Oviedo y Vald\u00e9s chiama l'Ammiraglia \"La Gallega\" (i.e. \"La Galiziana\"), probabilmente perch\u00e9 venne costruita in Galizia (ma era anche modo di dire eufemistico per indicare la prostituzione). Solo Antonio de Herrera y Tordesillas usa il nome \"Santa Maria\". Forse il nome originario della nave, datole da De la Cosa, era \"Gallega\" poi mutato da Colombo in \"Santa Mar\u00eda\" ma si tratta di speculazioni teoriche. Nowell osserv\u00f2 che: \"C'\u00e8 una folle frangia di scrittori determinati a stabilire teorie inverosimili sull'impresa di Colombo o a dimostrare che lo scopritore era di qualche nazionalit\u00e0 finora insospettata.\"\nTecnica.\nLa \"Santa Mar\u00eda\" era la pi\u00f9 grande delle tre navi utilizzate da Colombo nel 1492. Si trattava di una \"nau\" lunga circa 27 m con dislocamento superiore alle 100 t (secondo la descrizione del 1575 di Juan Escalante de Mendoza), un ponte e tre alberi, dei quali quelli di maestra e trinchetto a vele quadre e quello di mezzana a vela latina, una vela di civada sul bompresso; un ponte di coperta, castello di prora e un cassero rialzato di poppa con l'alloggio del capitano. Il timone, come per le navi dell'epoca, era privo di ruota di comando e si trasmetteva il movimento al timone stesso per mezzo di due corde. Era la pi\u00f9 lenta dei vascelli di Colombo. Portava alcuni cannoni sul ponte inferiore, ed alcuni cannoncini girevoli posti sul castello di prua e su quello di poppa.\nViene solitamente ritenuta una caravella, come le altre due navi della spedizione, ma qualcuno ha ipotizzato fosse piuttosto una \"nau,\" affine alla caracca.\nStoria.\nIl 5 dicembre, Colombo raggiunse Haiti e prese ad esplorarla. \nVolendo festeggiare il Natale sbarcando nella terra sognata, l'Ammiraglio volle sfruttare le brezze di terra, con l'ordine a Juan de la Cosa di tenere la barra del timone. Questi, stanco per le peripezie dei giorni precedenti, la lasci\u00f2 ad un giovane mozzo per poi ritirarsi sottocoperta. Verso la mezzanotte del 25 dicembre 1492, a circa 250 metri di distanza dalla costa la \"Santa Maria\" and\u00f2 in secca da prua, e l'ammiraglio svegliatosi ordin\u00f2 di \"tonneggiare\", gettando l'ancora che poi doveva essere trainata da un argano. Venne gettata in mare una lancia con tale scopo, su cui sal\u00ec De la Cosa che risolse di dirigersi verso la \"Ni\u00f1a\".; la caravella dovette essere abbandonata, a a nulla servirono gli ultimi sforzi di Colombo..\nL'Ammiraglio, dovendo abbandonare parte della sua ciurma, 39 persone in tutto, fece costruire un forte, \"La Navidad\", costruito in parte con i relitti della Santa Maria a poche miglia dal luogo dell'incidente. I lavori vennero organizzati dal carpentiere Alonso Morales, e venne lasciata una lancia come mezzo di trasporto.\nRepliche.\nDiverse repliche della Santa Mar\u00eda sono state realizzate nel corso dei secoli. La verosimiglianza di questi modelli con la nave originaria \u00e8 assai relativa. Recenti ritrovamenti hanno permesso di definire forme e dimensioni delle \"nau\" (e le loro differenze rispetto alle caracche successive) ma, in ultima analisi, le rievocazioni storiche sono mediazioni artistiche e tecnologiche."}
{"id": "267576", "revid": "765341", "url": "https://it.wikipedia.org/wiki?curid=267576", "title": "Pallina (giocoleria)", "text": "La pallina da giocoliere non ha dimensione, materiale, forma standard. Ne esistono di innumerevoli tipi e modelli, forme e colori, ciascuno studiato appositamente per la specialit\u00e0 scelta o creata dal giocoliere.\nToss juggling.\nLe palline usate per il \"toss juggling\", cio\u00e8 il classico lancio degli oggetti in aria, si dividono principalmente in due tipologie, le \"beanbags\" e le \"stage\".\nLe \"beanbags\", letteralmente \u201csacchetti di fagioli\u201d, consistono, come dice il nome stesso, in pacchettini di stoffa, pelle o affini, di forma sferica o ovale riempiti di sabbia o semi. La loro natura rende le prese molto pi\u00f9 semplici in quanto deformabili, anche se questa caratteristica pu\u00f2 intaccare l'estetica dello spettacolo.\nLe \"stage\" invece sono palle rigide in gomma o materiale plastico indeformabili, pi\u00f9 complicate da afferrare, in particolare con un numero elevato di oggetti o quando si lanciano pi\u00f9 oggetti alla volta (multiplex).\nEsistono in commercio anche delle palle semirigide, cio\u00e8 delle palline riempite come delle beanbags con semi, sabbia o silicone liquido, ma indeformabili.\nPalline luminose.\nPer particolari giochi di luce sono nate anche le palline luminose funzionanti mediante led solitamente ad alta visibilit\u00e0, alimentati da batterie intercambiabili o ricaricabili mediante trasformatore.\nAlcuni modelli permettono la programmazione della sequenza di luce che si vuole utilizzare mediante un software in dotazione.\nPalline infuocate.\nUn'altra particolarit\u00e0 \u00e8 l'applicazione del fuoco alle palline. Esistono due categorie di palline infuocabili, quelle utilizzabili solo con l'uso di guanti e quelle utilizzabili anche senza il ricorso a guanti protettivi.\nLe prime hanno la consistenza di \"stage\", ma sono ricoperte da tessuto non infiammabile, solitamente kevlar, una fibra artificiale particolarmente resistente usata anche nella fabbricazione dei giubbotti antiproiettile, che andr\u00e0 poi imbevuto nel combustibile. I guanti, anch'essi in kevlar, sono necessari poich\u00e9 il fuoco riveste l'intera superficie della palla.\nQuelle utilizzabili senza guanti sono delle particolari palline formate da una gabbia di materiale non infiammabile e con una conducibilit\u00e0 termica molto bassa, cava all'interno, in cui si inserisce un serbatoio cilindrico mobile rivestito di kevlar. Questo cilindretto mobile permette al giocoliere di non usare protezioni, e quindi aumentare la spettacolarit\u00e0 del suo numero, in quanto il fuoco si svilupper\u00e0 sempre verso l'alto e la mano non entrer\u00e0 mai in contatto con esso.\nBouncing.\nPer il \"bounce juggling\", o \"bouncing\", ossia il lancio degli oggetti a terra, si utilizzano delle particolari palle rimbalzanti caratterizzate da un indice di rimbalzo espresso in percentuale. Solitamente sono prodotte in gomma o in silicone.\nPalline da ping pong.\nPalline da ping pong o comunque di piccole dimensioni vengono usate per la particolare branca della giocoleria orale, in cui il mezzo di propulsione per le palline \u00e8 proprio la bocca.\nContact juggling.\nLasciando la giocoleria da lancio ed entrando nella categoria del \"contact\", che racchiude manipolazione e \"bodyrolling\", in cui le palle non vengono lanciate ma scivolano sul corpo, possiamo trovare le sfere traslucide in acrilico o policarbonato, che le rendono particolarmente resistenti e spettacolari.\nL'acrilico riduce anche l'attrito tra le sfere e la pelle, agevolando in particolare l'utilizzo di pi\u00f9 oggetti.\nPossono anche essere usate delle stage, anche se non essendo lisce come le acriliche provocano pi\u00f9 attrito, e sono indicate principalmente per principianti o per allenamento.\nLa caratteristica principale che deve avere una palla da contact, sia essa uno stage o un'acrilica, consiste nell'avere il baricentro coincidente col centro della sfera, poich\u00e9 permette una maggior stabilit\u00e0 e un maggior controllo."}
{"id": "267578", "revid": "439868", "url": "https://it.wikipedia.org/wiki?curid=267578", "title": "Clave", "text": "Le clave (o clavette) sono un articolo da giocoleria a forma di birillo. \nSi utilizzano come le palline, per\u00f2 il gioco \u00e8 pi\u00f9 complesso, perch\u00e9, oltre a cadere nel momento giusto nella mano giusta, devono aver compiuto una, o pi\u00f9 rotazioni complete per poter essere prese per il manico. \nUn'altra difficolt\u00e0 da non sottovalutare \u00e8 che le clave, al contrario delle palline, sono rigide, e quindi non sono consigliate ai principianti, dato che se cadono in testa, o sulle dita possono far male, ed inoltre possono danneggiare gli oggetti circostanti.\nIn commercio ne esistono vari tipi, con forme e materiali differenti a seconda dell'utilizzo che se ne vuole fare. Esistono ad esempio le \"chubby\" dal corpo pi\u00f9 grassoccio, le clave con presa morbida, quelle dalla presa arrotolata.\nLe clavette sono anche uno dei cinque attrezzi utilizzati nella ginnastica ritmica, ma queste sono un'altra cosa."}
{"id": "267580", "revid": "1543377", "url": "https://it.wikipedia.org/wiki?curid=267580", "title": "Diablo (giocoleria)", "text": "Il diabolo, dal greco \"tirare diagonalmente\", \u00e8 un articolo da giocoleria a forma di clessidra orizzontale, di origine cinese. Il diabolo \u00e8 appoggiato su un cordino (circa 1mm di diametro e 1m di lunghezza) nel punto centrale, quello pi\u00f9 sottile, chiamato asse, che pu\u00f2 essere fatta di diversi materiali; il cordino \u00e8 legato all'estremit\u00e0 di due bacchette. Si tiene una bacchetta per mano (dall'estremit\u00e0 senza cordino) e muovendole adeguatamente si ottiene la rotazione del diabolo. Si possono quindi fare diversi giochi, per esempio aprendo le braccia il cordino viene teso facendo saltare il diabolo.\nGrazie all'effetto giroscopico il diabolo mantiene l'asse di rotazione direzionalmente stabile.\nEsistono vari tipi di diabolo, di diversi materiali, grandezze e forme.\nIn particolare, ogni caratteristica \u00e8 funzionale ad un obiettivo: un diabolo pi\u00f9 pesante manterr\u00e0 il movimento di rotazione pi\u00f9 a lungo di uno leggero, ma sar\u00e0 pi\u00f9 lungo il tempo che occorrer\u00e0 a caricarlo e sar\u00e0 pi\u00f9 difficile farlo arrivare ad altezze considerevoli; un diabolo di gomma sar\u00e0 pi\u00f9 resistente agli urti, quindi pi\u00f9 adatto per i salti, nel caso il diabolo cada a terra, mentre appositi diabolo di metallo possono essere infuocati per creare maggiore spettacolarit\u00e0.\nStoria.\nIl diabolo moderno \u00e8 l'evoluzione dell'antico yo-yo cinese (\"doukongzhu\") risalente al XII secolo. Quest'ultimo aveva una parte centrale pi\u00f9 fine e lunga, culminante alle due estremit\u00e0 in due dischi. Nel diabolo occidentale la parte centrale \u00e8 diventata molto pi\u00f9 corta e da questa partono due ruote a forma di cono o, pi\u00f9 recentemente, a forma di mezza sfera.\nIl diabolo era il gioco preferito di James Clerk Maxwell, che diceva essere abbastanza bravo nel praticarlo."}
{"id": "267581", "revid": "123525398", "url": "https://it.wikipedia.org/wiki?curid=267581", "title": "Cigar box", "text": "Le cigar box sono un attrezzo utilizzato in giocoleria estremamente difficile da padroneggiare, consistente in tre o pi\u00f9 scatole (cigar box) di forma rettangolare che unite, separate ed, eventualmente, lanciate in alto per poi essere riprese con movimenti acrobatici, descrivono in aria figure astratte. Tra gli esercizi pi\u00f9 diffusi vi sono lo scambio rapido delle scatole a mezz'aria e giochi di equilibrismo. Le cigar box fanno parte del bagaglio del giocoliere \u00abelegante\u00bb. La maggior parte degli esercizi sono svolti con tre scatole; sono pochissimi i giocolieri in grado di utilizzarne di pi\u00f9.\nIn origine, si utilizzavano vere scatole per sigari, in seguito sono stati creati prodotti appositi con un'ampia scelta per adattarsi alle varie esigenze. I giocolieri professionisti preferiscono le Dub\u00e9 cigar box, scatole di pregiata qualit\u00e0 in cartone plastificato o di polietilene e, generalmente, con un buon design (quindi, molto costose), mentre per i principianti sono pi\u00f9 adatte le Beard cigar box, realizzate in plastica in modo da essere pi\u00f9 resistenti.\nCaratteristiche della Cigar Box.\nLe dimensioni, i materiali ed il design di una Cigar Box non devono sottostare a degli standard; ogni azienda produce le scatole secondo un proprio modello.\nDimensioni.\nLe \"cigar box\" devono essere abbastanza grandi per poter essere facilmente impugnate, lanciate o tenute in equilibrio. Ne esistono di svariate dimensioni, ma le pi\u00f9 diffuse tendono generalmente a rispettare le seguenti:\nTecniche di gioco: scambio delle scatole.\nOgni giocoliere ha un proprio modo di realizzare dei giochi acrobatici con le \"cigar box\" e le tecniche variano in base al numero di scatole usate. Le tecniche pi\u00f9 diffuse prevedono l'uso di tre \"cigar box\", due tenute in mano ed una terza al centro tra le due impugnate e sono cos\u00ec denominate:\nTecniche di gioco: equilibrismo.\nUn altro metodo di usare le \"cigar box\" \u00e8 quello nell'ambito dell'equilibrismo. In pratica, si lanciano e si dispongono le scatole in modo da doverle tenere in equilibrio. Le tecniche pi\u00f9 diffuse sono le seguenti:"}
{"id": "267583", "revid": "2519", "url": "https://it.wikipedia.org/wiki?curid=267583", "title": "Bernard Montgomery", "text": ""}
{"id": "267586", "revid": "533647", "url": "https://it.wikipedia.org/wiki?curid=267586", "title": "Guadalajara (Messico)", "text": "Guadalajara \u00e8 la capitale dello Stato messicano di Jalisco. Si trova nella regione centrale dello Stato, nel Messico occidentale, all'interno dell'area geografica conosciuta come Valle de Atemajac. \u00c8 un centro commerciale ed economico nella regione di El Baj\u00edo. Con quasi un milione e mezzo di abitanti, la citt\u00e0 fa parte dell'Area metropolitana di Guadalajara che, insieme ad altri otto comuni aree circostanti, \u00e8 considerata la terza area metropolitana pi\u00f9 popolata del Messico e la prima nella regione El Baj\u00edo. Il suo territorio confina a nord con Ixtlahuac\u00e1n del R\u00edo, a est con Tonal\u00e1 e Zapotlanejo, a sud con San Pedro Tlaquepaque e a ovest con Zapopan.\nFu capitale della Provincia di Nueva Galicia, del Regno di Nueva Galicia (1531-1786) e del Comune di Guadalajara (1786-1824). Nell'indipendenza del Messico, Guadalajara ha svolto un ruolo importante, essendo il quartier generale in cui l'abolizione della schiavit\u00f9 \u00e8 stata dichiarata dal sacerdote Miguel Hidalgo. Alla fine della guerra d'indipendenza, e con la proclamazione dello Stato libero e sovrano di Jalisco, Guadalajara divenne la capitale dello Stato.\nL'economia della citt\u00e0 \u00e8 basata sui servizi e sull'industria, in particolare tecnologia dell'informazione, con un gran numero di aziende internazionali con uffici nella regione e impianti di produzione nell'area metropolitana di Guadalajara, e a loro volta diverse aziende nazionali di questa attivit\u00e0 con sede a la citt\u00e0. Anche altri settori pi\u00f9 tradizionali come quello calzaturiero, tessile e alimentare sono importanti fattori che contribuiscono. \u00c8 anche un importante centro culturale, considerato il luogo di nascita di mariachi e sede di numerosi eventi culturali di fama internazionale, come il Festival internazionale del cinema di Guadalajara e la Fiera internazionale del libro di Guadalajara, che attirare folle nazionali e internazionali.\nGuadalajara \u00e8 stata nominata Capitale americana della cultura nel 2005 e ospitante dei Giochi panamericani del 2011. Inoltre, il Centro storico di Guadalajara ospita edifici culturali come l'Hospicio Caba\u00f1as che \u00e8 stato dichiarato Patrimonio dell'umanit\u00e0 dall'UNESCO nel 1997.\nOrigine del nome.\nIl suo nome deriva dall'omonima citt\u00e0 in Castilla-La Mancha, che a sua volta deriva dalla parola \"Andalus\u00ed\" \u0648\u0627\u062f\u064a \u0627\u0644\u062d\u062c\u0627\u0631\u0629 (\"w\u0101di al-\u1e25i\u0177ara\"), che significa \"valle della pietra\".\nStoria.\nLa storia di Guadalajara abbraccia un periodo di 475 anni. Dopo la vittoria di Tonal\u00e1 (avvenuta il 25 marzo 1530), Nu\u00f1o de Guzm\u00e1n godette del tributo e dell'omaggio di tutte le comunit\u00e0 della valle di Atemajac, dove oggi si trova la capitale di Jalisco. Il conquistatore aspir\u00f2 persino a essere nominato da Carlo I di Spagna come il primo marchese della Valle di Tonal\u00e1. Tuttavia, la citt\u00e0 aveva quattro insediamenti prima di stabilirsi nella suddetta capitale, inizialmente a Nochistl\u00e1n nel luogo noto come Lo Zapote e oggi noto come San Juan. Fu fondata da Crist\u00f3bal de O\u00f1ate il 5 gennaio 1532, che era stato incaricato da Nu\u00f1o de Guzm\u00e1n per questo scopo. Voleva avere una citt\u00e0 che gli servisse per assicurarsi le sue conquiste. Tra La Villa de Guadalajara \u00e8 stata fondata da 42 vicini; Il nome di Guadalajara \u00e8 stato preso in memoria della omonima citt\u00e0 spagnola, citt\u00e0 natale di Nu\u00f1o de Guzm\u00e1n. La Villa non dur\u00f2 a lungo in questo sito, con il consenso di Guzm\u00e1n, Juan de O\u00f1ate (figlio di Crist\u00f3bal de O\u00f1ate), Miguel de Ibarra e Sancho Ortiz, il 19 maggio 1533, progettarono di trasferirla. Cos\u00ec, l'8 agosto 1533, Guadalajara era nella sua seconda sede.\nLa nuova citt\u00e0 fu attaccata il 28 settembre 1535 dagli aborigeni che avevano partecipato alla guerra di Mixt\u00f3n. O\u00f1ate, allora governatore della citt\u00e0, organizz\u00f2 una battaglia contro gli aborigeni dalla quale vinsero i nuovi abitanti di Guadalajara. Pensarono allora di spostarlo nella valle di Atemajac, attraverso questa valle scorreva il fiume San Juan de Dios ed era un luogo pi\u00f9 sicuro per essere difeso da qualsiasi attacco degli indigeni. Alcuni si trasferirono da Tlacot\u00e1n a Tonal\u00e1 e altri a Tetl\u00e1n dove il 9 ottobre 1541 fu proclamato il registro dei nuovi vicini. O\u00f1ate, il 5 febbraio 1542, nomin\u00f2 i membri del nuovo consiglio comunale che avrebbe governato le sorti della nuova citt\u00e0. Infine, il 14 febbraio 1542, fu fondata la citt\u00e0 di Guadalajara nel luogo in cui sorge attualmente; insediando, oltre a O\u00f1ate, 63 famiglie spagnole (incluso il Portogallo all'epoca). Fu installato il primo consiglio comunale dell'attuale Guadalajara, presieduto dal biscagliano Miguel de Ibarra. Inoltre, nell'agosto 1542, giunsero a destinazione i certificati reali rilasciati dall'imperatore Carlo I di Spagna, nel novembre 1539, che concedevano a Guadalajara il titolo di citt\u00e0 e lo stemma. Nello stesso mese furono proclamati entrambi gli attestati nella piazza principale della nuova e definitiva Guadalajara.\nPer la guerra d'indipendenza, Guadalajara svolse un ruolo importante, poich\u00e9 fu in questa citt\u00e0 che il sacerdote Miguel Hidalgo y Costilla, dichiar\u00f2 l'abolizione della schiavit\u00f9. Fu anche qui che pubblic\u00f2 il giornale \"La Sveglia Americana\" dove pubblic\u00f2 le sue idee. Nelle vicinanze del luogo, sul ponte Calder\u00f3n, si svolse la battaglia dove furono sconfitti gli insorti. Guadalajara fu anche testimone della morte dell'insorto Jos\u00e9 Antonio \u201cEl Amo Torres\u201d, che aiut\u00f2 Hidalgo a conquistare la citt\u00e0. Alla fine della guerra d'indipendenza, e con la proclamazione dello stato libero e sovrano di Jalisco, Guadalajara divenne la capitale dello Stato.\nIl Porfiriato era finito e scoppiava la Rivoluzione messicana. A quel punto Guadalajara era apparentemente calma (dato che il conflitto era concentrato nella capitale). Dopo il conflitto di Cristero, la pace torn\u00f2 a Guadalajara. Durante un lungo periodo la citt\u00e0 fior\u00ec e quando inizi\u00f2 a crescere dalla colonia, nacquero nuovi concetti architettonici che avrebbero decorato la citt\u00e0 con stili dagli anni 1920 agli anni 1980.\nAllo stesso modo, le conseguenze della crisi del 1929 hanno avuto un impatto molto maggiore di quanto desiderato. Gli anni 1940 furono un periodo di tranquillit\u00e0 sociale e politica e una marcata crescita nel commercio, nell'industria e nella demografia. Guadalajara \u00e8 cresciuta rapidamente per occupare un posto come metropoli messicana industriale, turistica e di servizi e come seconda economia in Messico dopo Citt\u00e0 del Messico.\nDurante le esplosioni di Guadalajara del 1992 centinaia di case, viali, strade, attivit\u00e0 commerciali e infrastrutture nel quartiere di Analco sono state gravemente danneggiate, \"senza che vi fosse a oggi una chiara delimitazione delle informazioni e delle responsabilit\u00e0\".\nSviluppo.\nOggi Guadalajara \u00e8 una delle pi\u00f9 importanti del Paese e dell'America Latina, poich\u00e9 ha la presenza di grandi aziende e grandi basi commerciali. Vale la pena sottolineare l'importanza culturale ed economica che esercita in Messico. Attualmente con 4 milioni di abitanti insieme a Zapopan, Tonal\u00e1, Tlaquepaque, Tlajomulco de Z\u00fa\u00f1iga ed El Salto, Guadalajara \u00e8 la seconda citt\u00e0 del Paese per popolazione. L'importanza della citt\u00e0 \u00e8 grande, grazie alla sua creazione di posti di lavoro, all'alto livello di capitale umano e all'attrazione di grandi aziende come Siemens, Kodak e Coca-Cola, poich\u00e9 nonch\u00e9 un numero crescente di industrie tecnologiche ed elettroniche come Intel, Motorola, IBM, Toshiba o Hewlett-Packard.\nIl punto geografico in cui si trova lo rende molto apprezzabile e strategico. La sua infrastruttura di comunicazione \u00e8 una delle pi\u00f9 moderne e funzionali del Paese. Guadalajara \u00e8 un importante centro urbano che attrae investitori e commerci da tutto il mondo, ha diversi centri commerciali di prim'ordine. Nel 1987 viene inaugurata l'Expo Guadalajara. Guadalajara ha una delle migliori infrastrutture alberghiere del paese con pi\u00f9 di 25.000 camere in citt\u00e0. In campo educativo, Guadalajara ha importanti centri di insegnamento con prestigio nazionale e mondiale, come l'Universit\u00e0 Marista di Guadalajara, l'Universit\u00e0 di Guadalajara, l'Universit\u00e0 di Valle de Atemajac UNIVA, l'Universidad Panamericana, la L'Istituto di studi tecnologici e superiori occidentali ITESO, l'Universit\u00e0 autonoma di Guadalajara (UAG) e l'Istituto di studi tecnologici e superiori di Monterrey ITESM, Campus di Guadalajara, tra gli altri.\nL'area metropolitana di Guadalajara dispone di diversi centri commerciali con infrastrutture all'avanguardia dove i migliori marchi internazionali si incontrano con una vasta gamma di prodotti. Per questo motivo \u00e8 un paradiso dello shopping per gli abitanti della regione occidentale del paese; La citt\u00e0 \u00e8 leader nazionale nella crescita e negli investimenti nei centri commerciali, grazie alla cultura che esiste in essi, oltre al grande boom e all'influenza che ha avuto sulla popolazione di Guadalajara. Attualmente ha molti dei migliori centri commerciali del paese e uno dei pi\u00f9 grandi dell'America Latina (Galer\u00edas Guadalajara 360). In una delle zone residenziali pi\u00f9 sviluppate del Paese, si trova il centro commerciale Andares, destinato ad essere il pi\u00f9 esclusivo dell'America Latina.\nLa sua ricchezza culturale l'ha portata ad essere un punto di vista importante nel settore turistico; La citt\u00e0 genera molti dei principali eventi culturali del paese ed \u00e8 una tappa comune per i turisti che visitano il Messico. Guadalajara ospita un grande circolo di artisti e consumatori di arte e cultura.\nIstruzione.\nL'istruzione in questa citt\u00e0 \u00e8 un fattore principale per lo sviluppo, poich\u00e9 avendo diverse universit\u00e0 di prestigio internazionale, l'istruzione \u00e8 diventata uno dei settori economici pi\u00f9 attivi attraendo investimenti e generando sviluppo economico e professionisti competitivi da sviluppare in campi richiesti sia in la citt\u00e0 e nella stessa nazione.\nGuadalajara ha la terza universit\u00e0 pi\u00f9 antica del Messico, quella con il maggior numero di popolazione studentesca nel paese (dietro l'Universit\u00e0 Nazionale Autonoma del Messico), l'Universit\u00e0 di Guadalajara, nonch\u00e9 con la prima universit\u00e0 privata in Messico; l'Universit\u00e0 Autonoma di Guadalajara (UAG). Possiede uno dei primi e pi\u00f9 prestigiosi Universit\u00e0 dei Gesuiti della nazione: l'ITESO, ed \u00e8 la seconda sede dell'Universidad Panamericana in Messico. Guadalajara \u00e8 anche la sede del Centro de Ense\u00f1anza T\u00e9cnica Industrial (CETI) istituto di istruzione superiore fondato con il sostegno dell'UNESCO nel 1968 nell'ambito del progetto MEX-20, attualmente unica istituzione rimasta del sistema CENETI-CERETI a livello nazionale. La citt\u00e0 \u00e8 sede di universit\u00e0 e licei maristi come l'Universit\u00e0 marista di Guadalajara (ex Universit\u00e0 La Salle - Guadalajara) e universit\u00e0 private di giornalismo e comunicazione come l'universit\u00e0 UNIVA. Ospita uno dei campus ITESM e tre campus UVM distribuiti nella ZMG.\nHa anche universit\u00e0 che hanno accordi con aziende private in cui studiano i loro ultimi semestri, come l'Universit\u00e0 Tecnologica di Jalisco (UTJ) che hanno un accordo con l'azienda Tracsa e Tec Milenio l'universit\u00e0 di ITESM che hanno un accordo con la societ\u00e0 Baratz.\nLa citt\u00e0 \u00e8 riconosciuta per il suo prestigio accademico internazionale in medicina, legge, economia aziendale, biologia, arte, architettura e design, \u00e8 anche l'unica citt\u00e0 ad avere lauree come Urban Design (pianificazione urbana), Orientamento in Informatica e Insegnamento delle lingue.\nI dati sull'istruzione nel comune sono in aumento dal 1980, nel 2000 nel comune gli analfabeti rappresentavano il 96,83% della popolazione, che sono 1.110.372 abitanti e gli analfabeti erano il 3,08% della popolazione, 35.306 abitanti. Nello sviluppo della citt\u00e0 dal 1950 al 2000, la popolazione alfabetizzata \u00e8 aumentata del 16,7% e la popolazione analfabeta \u00e8 diminuita del 16,7% in sincronia con la popolazione alfabetizzata.\nCultura.\nIl movimento culturale che esiste a Guadalajara \u00e8 uno dei pi\u00f9 forti d'America. La citt\u00e0 ha una delle pi\u00f9 grandi agende culturali del continente, a cui si aggiunge l'interesse del governo, dell'Universit\u00e0 e delle istituzioni private, a sfruttare gli attributi culturali della citt\u00e0. La citt\u00e0 espone opere di artisti internazionali ed \u00e8 una vetrina per eventi culturali internazionali il cui raggio di influenza raggiunge la maggior parte dei paesi d'America, cos\u00ec come il sud-ovest degli Stati Uniti.\nGuadalajara \u00e8 caratterizzata come una delle citt\u00e0 iconiche del Messico. Ci\u00f2 significa che la loro identit\u00e0 ha conferito al Paese una certa immagine iconografica, nonostante i mariachi, charrer\u00eda e tequila non siano certo originari di Guadalajara, ma di localit\u00e0 o regioni vicine. a lei. Con il passare del tempo, per\u00f2, la citt\u00e0 \u00e8 stata stereotipata come la terra di queste manifestazioni culturali e le ha adottate nell'esercizio della sua rappresentazione come capitale dello stato di Jalisco. Tuttavia, Guadalajara \u00e8 il luogo di nascita di espressioni culturali, come la danza orientale jarabe tapat\u00edo, creata dalle influenze del flamenco sia nella danza che nei costumi acquisiti durante il Vicereame della Nuova Spagna. \u00c8 anche considerato una delle citt\u00e0 messicane pi\u00f9 ricche di diversit\u00e0 artigianale e gastronomica (prima era anche nel settore tessile).\nSebbene le manifestazioni culturali indigene siano state significativamente svalutate da un pensiero malinchista che suggerisce che tutto ci\u00f2 che \u00e8 straniero rappresenta un livello o una categoria superiore, il governo statale, in coordinamento con le istituzioni culturali locali, ha sostenuto le culture indigene e le loro manifestazioni culturali. Questo sostegno si basa sulla remunerazione economica, sulla diffusione di opere artistiche e artigianali, in particolare delle culture che rendono orgogliosa Guadalajara e che favoriscono molte persone e la concessione di spazi per esporre opere.\nGuadalajara \u00e8 il fulcro dell'arte contemporanea per le sue espressioni in danza, teatro, musica, fotografia, cinema, design, architettura e multimedia, ed \u00e8 stato un nucleo nello sviluppo delle arti sperimentali. \u00c8 anche una delle citt\u00e0 messicane con il maggior numero di istituzioni artistiche, come la Jalisco Philharmonic Orchestra, il Folkloric Ballet of the University of Guadalajara, Jalisco Chamber Ballet, il Balletto Classico dell'Hospicio Caba\u00f1as, tra gli altri. La musica contemporanea \u00e8 stata un fattore importante all'interno del nuovo movimento culturale di Guadalajara, Guadalajara \u00e8 una delle citt\u00e0 con i maggiori consumatori di musica d'avanguardia ed elettronica, fino a quando non si \u00e8 guadagnata il soprannome di \"Capitale elettronica del Messico\" in onore della sua rappresentazione in musica elettronica, e per ospitare eventi del genere elettronico globale.\nGeografia e clima.\nClima.\nIl clima della citt\u00e0 \u00e8 temperato umido subtropicale con piogge in estate di umidit\u00e0 media e inverno prevalentemente secco secondo la classificazione climatica di K\u00f6ppen.\nLe giornate primaverili sono le pi\u00f9 secche e calde dell'anno. Essendo per tutto maggio e inizio giugno i pi\u00f9 caldi di questo periodo e quindi dell'anno, con massime che ogni tanto superano i 35 \u00b0C, e con minime che variano tra i 13 \u00b0C e i 20 \u00b0C nelle notti pi\u00f9 calde.\nPi\u00f9 tardi (in estate) arriva la stagione delle piogge che si svolge dopo la prima quindicina di giugno fino alla fine di ottobre, presentando tempesta con intensa attivit\u00e0 elettrica, forti venti e talvolta grandinate, di conseguenza le temperature scendere a una media di 26,5 \u00b0C in questo periodo dell'anno. Di questa stagione, il mese di luglio si distingue per essere il pi\u00f9 piovoso, piovoso e con i giorni pi\u00f9 nuvolosi dell'anno, per questo motivo \u00e8 solitamente il pi\u00f9 rappresentativo della stagione.\nVerso l'autunno e l'inverno le piogge si riducono e lasciano il posto a giornate soleggiate e venti freddi da nord. In inverno la temperatura minima \u00e8 di 5 \u00b0C, ma possono verificarsi gelate occasionali, soprattutto alla periferia della citt\u00e0 nei pressi del comune di Zapopan, con temperature che pu\u00f2 scendere sotto i \u20132 \u00b0C durante le notti pi\u00f9 fredde. Anche cos\u00ec, \u00e8 relativamente comune che la temperatura all'interno di Guadalajara scenda all'alba (intorno alle 8:00) scenda a 1 \u00b0C o 0 \u00b0C, in almeno quattro occasioni, tra dicembre, gennaio e febbraio. Le temperature diurne (in inverno) possono variare, tra i 12 \u00b0C e i 26 \u00b0C, a seconda che siano piovose, giornate soleggiate o ci sia un fronte freddo. Tuttavia le giornate calde sono numerose, potendo registrare anche nei pomeriggi di febbraio con 28-30 \u00b0C.\nSi sono verificati tornado nella stagione delle piogge. Il pi\u00f9 distruttivo \u00e8 stato il cosiddetto \"Tornado de Talpita\" registrato il 27 giugno 2018 alle 20:30, (formato da una nuvola ad imbuto con pioggia intensa accompagnata da grandine e venti fino a 120 km/h) ha causato danni in nella parte orientale della citt\u00e0, ma soprattutto nell'omonimo quartiere (Talpita), dove vi fu una distruzione quasi totale, e come conseguenza separata, si stimarono pi\u00f9 di 200 alberi caduti in citt\u00e0.\nLa storica temperatura massima di 38,7 \u00b0C \u00e8 stata registrata il 6 maggio 1994, anche se 38,5 \u00b0C sono stati registrati il 9 maggio 1998 e il 4 maggio 2003. Il 31 maggio 2018 una temperatura di 37,7 \u00b0C \u00e8 stata registrata, diventando la pi\u00f9 alta che si sia verificata dal 2004 ad oggi e la notte pi\u00f9 calda della sua storia \u00e8 stata quella del 5 giugno 2020 registrando una minima di 23,3 \u00b0C.\nD'altra parte, la temperatura pi\u00f9 bassa registrata \u00e8 stata di \u20137,0 \u00b0C il 14 dicembre 1997, quando per la seconda volta nevic\u00f2 in citt\u00e0, fatto insolito dopo 116 anni dalla prima nevicata del dicembre 8 febbraio 1881.\nA causa della sua posizione geografica e della sua altitudine, Guadalajara ha il 50% dell'anno (da aprile a settembre) un indice UV estremo (radiazione ultravioletta); raggiungendo il suo punto minimo all'interno della citt\u00e0 da novembre a gennaio (UV 5).\nUrbanistica.\nDisposizione urbana.\nL'assetto urbano all'interno del comune di Guadalajara pu\u00f2 considerarsi vario, poich\u00e9 al suo interno esistono diverse forme di strade, viali, quartieri e suddivisioni che hanno linee diverse come ortogonale, cio\u00e8 con e linee verticali che si intersecano, e irregolare, cio\u00e8 strade e viali senza senso, ma in generale possiamo dire che Guadalajara ha una linea stellare, che \u00e8 cinque uscite, con diversi anelli stradali intorno e che si incrociano in esse.\nAll'inizio di Guadalajara, aveva una traccia ortogonale, cio\u00e8 con linee orizzontali e verticali che si intersecano, tuttavia nel corso degli anni e man mano che cresceva verso il fiume San Juan de Dios, questa traccia si inclin\u00f2 sebbene continuasse con lo stesso andamento, a differenza del lato nord, ovest e sud, dove si seguivano le stesse linee stradali.\nCi\u00f2 cambi\u00f2 quando fu introdotta la ferrovia per Guadalajara nel 1888, poich\u00e9 nel XX secolo, quando si inurba nel sud, sub\u00ec un'altra inclinazione, come a San Juan de Dios. Con il passare del tempo e l'annessione delle citt\u00e0, prima Analco, Mexicaltzingo, Mezquitan e San Juan de Dios, e successivamente hanno fatto avere a Guadalajara una traccia varia, a ci\u00f2 si aggiunge la sua crescita accelerata nel XX secolo, che ha generato la traccia menzionato nel primo comma.\nDurante il governo di Jos\u00e9 de Jes\u00fas Gonz\u00e1lez Gallo, tra il 1947 e il 1953, Guadalajara fu oggetto di importanti opere pubbliche che modificarono parzialmente il paesaggio urbano del centro storico della citt\u00e0.\nSpiccano i prolungamenti dei viali Alcalde-16 de Septiembre e Ju\u00e1rez, che non bastavano pi\u00f9 per il crescente numero di auto che, giorno dopo giorno, circolavano nel centro della citt\u00e0. Quindi, per allargare i viali \u00e8 stato necessario demolire gli edifici e adeguarli alla linea della strada. Quelle demolizioni non hanno cessato di suscitare polemiche, perch\u00e9, nonostante siano stati fatti tentativi per modernizzare e razionalizzare il centro di Guadalajara, \u00e8 ancora deplorevole la perdita irreparabile di molti vecchi edifici con valore architettonico e storico.\nAlcuni altri edifici intorno alla cattedrale di Guadalajara furono demoliti con lo scopo di lasciare ampi spazi aperti sui quattro lati della sede vescovile, formando una grande croce latina al centro della quale svetta la Cattedrale.\nLa Cruz de Plazas \u00e8 stata formata dalla gi\u00e0 esistente Plaza de Armas, sul lato sud della chiesa. Le demolizioni non erano necessarie in questo spazio. D'altra parte, davanti alla facciata principale della cattedrale, fu necessario aprire lo spazio per la Plaza del Ayuntamiento (in seguito conosciuta come Plaza de la Fundaci\u00f3n, Plaza de los Laureles e Plaza Guadalajara, successivamente). Allo stesso modo, a nord, un'antica chiesa del XVII secolo \u00e8 stata sostituita dalla Plaza de la Rotonda de los Hombres Ilustres (un mausoleo dove sono depositati i resti di importanti residenti di Jalisco). Infine, per completare la croce nella sua parte pi\u00f9 lunga, gli antichi palazzi che occupavano i due isolati tra la facciata posteriore della cattedrale e la facciata anteriore del Teatro Degollado furono completamente rasi al suolo, dando origine alla Plaza de la Liberaci\u00f3n (detta anche Plaza de los Tres Poderes, e meglio conosciuta come Plaza de las Dos Copas).\nNel tentativo di rendere Guadalajara una citt\u00e0 sostenibile, \u00e8 stato costruito il Corridoio del Messico (COME) dal viale L\u00f3pez Mateos a Juan Palomar e Arias, con l'intenzione di espandere l'infrastruttura della pista ciclabile lungo viale del Messico con 1.8 % km e il miglioramento e l'abbellimento con giardini e l'istituzione di un Clean Point.\nColonias (quartieri).\nGuadalajara \u00e8 composta da pi\u00f9 di 2300 quartieri in cui si estende l'Area Metropolitana, la prima piazza della citt\u00e0 \u00e8 costituita da case per lo pi\u00f9 di pi\u00f9 di 2 livelli con stili architettonici che spaziano dallo stile churrigueresco, barocco ed europeo del XIX secolo, la prima piazza della citt\u00e0 \u00e8 costituita dalle zone centrali e dai loro dintorni, come i quartieri Santuario, Mezquitan, Analco, San Juan de Dios e Colonia Centro.\nVerso ovest del primo dipinto iniziano a sorgere i palazzi ottocenteschi, residenza di personaggi illustri della storia della citt\u00e0, strutture neoclassiche e grandi case del Porfiriato, questo dipinto \u00e8 formato da colonie come Lafayette, Americana, Moderna , Arcos Vallarta, a Las, le cui rispettive espansioni corrispondono a costruzioni degli anni 1920,1930, 1940 e 1950. Ai suoi dintorni Guadalajara si espande in una seconda cornice dove la fioritura delle nuove tendenze architettoniche degli anni 1960 e 1970 lascer\u00e0 il marchio di colonie come Colonia Americana, Vallarta Poniente, Moderna, Providencia, Vallarta San Jorge, Jardines del Bosque, Chapalita, ecc. Tra cui dalle linee postmoderne, dall'Art D\u00e9co all'eredit\u00e0 architettonica di una delle icone mondiali dell'architettura messicana: Luis Barrag\u00e1n.\nLa citt\u00e0 ha sviluppi residenziali e comunit\u00e0 private. Queste colonie si trovano sia nel comune di Guadalajara, come nel vicino comune di Zapopan, sia nel sud della citt\u00e0, nel comune di Tlajomulco. Alcune di queste colonie sono: Colinas de San Javier, Puerta de Hierro, Providencia, Chapalita, Jardines de San Ignacio, Ciudad del Sol, Valle Real, Lomas del Valle, Santa Rita, Monraz, Santa Anita Club de Golf, El Cielo, Santa Isabel, Virreyes, Bugambilias, Las Ca\u00f1adas, La Estancia, ecc.\nI confini della citt\u00e0 sono per lo pi\u00f9 costituiti da quartieri della classe media e complessi abitativi sviluppati come parte dei piani del governo. L'ovest della citt\u00e0, nel suo insieme, \u00e8 l'area che rappresenta il pi\u00f9 alto indice economico, mentre l'est mostra un livello pi\u00f9 basso. La citt\u00e0 si estende ad ovest in quartieri come Pinar de la Calma, Las Fuentes, Paseos del Sol, El Colli Urbano, La Estancia, annettendo la sua area metropolitana al comune di Zapopan; mentre a est lo fa in colonie come San Juan Bosco, San Andr\u00e9s, Oblatos, San Onofre, Insurgentes, Jardines de la Paz, Jard\u00edn de los Poetas, solo per citarne alcuni.\nProgetti.\nA Guadalajara ci sono diversi progetti distribuiti nell'Area Metropolitana. Questi sono i progetti principali, tuttavia, alcuni trovano problemi di finanziamento, la loro costruzione \u00e8 sospesa e persino possibile la cancellazione:\nInfrastrutture e trasporti.\nL'area metropolitana di Guadalajara ha pi\u00f9 di 5 milioni di abitanti, quindi \u00e8 necessario disporre di un sistema di trasporto pubblico di massa e convenzionale per soddisfare le esigenze della citt\u00e0, composto da vari sistemi di trasporto, sia governativi, federali, statali, comunali, e di iniziativa privata, anche mezzi senza autorizzazione ufficiale.\nLa citt\u00e0 \u00e8 servita dall'Aeroporto Internazionale di Guadalajara.\n\u00c8 attiva anche una rete metropolitana.\nDieci societ\u00e0 forniscono il servizio di trasporto urbano di passeggeri a Guadalajara: Alianza de Camioneros de Jalisco, Servizi e trasporti, Sistecozome, TUTSA, L\u00ednea Tapatia, Transporte Vanguardista de Occidente A.C. (TVO), Transporte Vanguardista de Jalisco A.C. (TVJ), Movilidad Corporativa de Guadalajara (MC), Alianza de Tlaquepaque A.C., Transportes Vanguardistas de Guadalajara A.C. (TVG).\nSport.\nCalcio.\nLa citt\u00e0 \u00e8 rappresentata nella Primera Divisi\u00f3n, il massimo campionato messicano da due club: il Club Deportivo Guadalajara ed il Club Deportivo Atlas de Guadalajara.\nNuoto.\nLa citt\u00e0 avrebbe dovuto ospitare i Campionati mondiali di nuoto del 2017, ma prima della manifestazione ha rifiutato l'organizzazione.\nTennis.\nLa citt\u00e0 nel 2021 ha ospitato in via eccezionale le WTA Finals. \nAmministrazione.\nGemellaggi.\nGuadalajara \u00e8 gemellata con 25 citt\u00e0 del mondo, tra cui:"}
{"id": "267587", "revid": "367445", "url": "https://it.wikipedia.org/wiki?curid=267587", "title": "Trabucco (pesca)", "text": "Il trabucco, nelle varianti abruzzesi e molisane detto anche trabocco, bilancia o \"travocco\", \u00e8 un'antica macchina da pesca tipica delle coste abruzzesi, garganiche e molisane, tutelata come patrimonio monumentale nella costa dei Trabocchi (in Abruzzo) e nel parco nazionale del Gargano (in Puglia); la sua diffusione per\u00f2 si estende lungo il basso Adriatico, a partire da Pescara fino ad alcune localit\u00e0 della provincia di Barletta-Andria-Trani, a nord di Bari. Sono presenti anche in alcuni punti della costa del basso Tirreno.\nLe caratteristiche costruttive.\nIl trabucco (o trabocco) \u00e8 un'imponente costruzione realizzata in legno strutturale che consta di una piattaforma protesa sul mare ancorata alla roccia da grossi tronchi di pino d'Aleppo, dalla quale si allungano, sospesi a qualche metro dall'acqua, due (o pi\u00f9) lunghi bracci, detti \"antenne\", che sostengono un'enorme rete a maglie strette detta \"trabocchetto\".\nLa diversa morfologia della costa garganica e abruzzese ha determinato la compresenza di due diverse tipologie di trabocco: quella garganica prevede l'ancoraggio ad uno sperone di roccia di una piattaforma estesa longitudinalmente alla linea di costa, dalla quale si dipartono le \"antenne\". La tipologia originale abruzzese, tecnicamente detta bilancia, insiste spesso su litorali meno profondi e si caratterizza pertanto per la presenza di una piattaforma in posizione trasversale rispetto alla costa, alla quale \u00e8 collegata da un ponticello costituito da pedane di legno, inoltre le bilance hanno un solo argano, azionato elettricamente spesso, anche quando il mare \u00e8 perfettamente tranquillo e la rete \u00e8 molto pi\u00f9 piccola di quella dei trabucchi garganici; altra caratteristica che differenzia le due tipologie \u00e8 la lunghezza e il numero delle antenne, pi\u00f9 estese sul Gargano (anche il doppio di quelle di Abruzzo e Molise); a Termoli le bilance hanno al massimo due antenne, sul Gargano e nel Nord Barese, a Barletta, Trani e Molfetta, sempre due o pi\u00f9.\nStoria.\nSecondo alcuni storici pugliesi, il trabucco sarebbe un'invenzione importata dai Fenici. La pi\u00f9 antica data di esistenza documentata risale al XVIII secolo, periodo in cui i pescatori dell'Abruzzo dovettero ingegnarsi per ideare una tecnica di pesca che non fosse soggetta alle condizioni meteomarine della zona. I trabucchi, infatti, permettono di pescare senza doversi inoltrare per mare: sfruttando la morfologia rocciosa di alcune zone pescose della costa, venivano costruiti nel punto pi\u00f9 prominente di punte e promontori, gettando le reti verso il largo attraverso un sistema di monumentali bracci lignei.Secondo antica tradizione di tutto l\u2019Adriatico, venivano realizzati degli impalcati per la navigazione da cabotaggio per il trasporto dei prodotti della terra come cereali, olio, vino, sale, mortella, legname da costruzione, verso i mercati della Dalmazia, del Regno di Napoli, dello Stato della Chiesa, dell\u2019Austria e della Repubblica di Venezia. In pratica, non esistendo strade di collegamento a lunga percorrenza sul territorio, a causa della sua orografia accidentata, era onere delle locali autorit\u00e0 feudali o della borghesia terriera costruire e mantenere queste strutture per facilitare lo smercio dei prodotti delle loro terre, come risulta dal rendiconto degli erari dell\u2019Abbazia di S. Giovanni in Venere, e su cui \u00e8 conforme la storiografia ufficiale. E tra tutti, Alessandra Bulgarelli Lukacs, studiosa dell\u2019Universit\u00e0 Federico II di Napoli, la quale sostiene che la costa abruzzese, tra il Sangro e Ortona, era punteggiata di queste strutture dette caricatoi-scaricatoi in grado di ospitare piccolo naviglio di uso cabotiero. \u00c8 questo dunque lo scenario da cui emerge e prende corpo il trabocco, che noi conosciamo. L\u2019occasione \u00e8 data dal progetto di deforestazione e dissodamento di terreni, tra S. Fino e Vallev\u00f2, a partire dalla met\u00e0 del \u2018700, in cui furono impiegati coloni, alcuni provenienti dalla Dalmazia, altri gi\u00e0 presenti nell\u2019area tra S. Vito e Fossacesia. Nel corso di tali operazioni furono fatte realizzare, dai proprietari dei terreni da diboscare e dissodare, impalcature in legno, come da tradizione, per consentire il carico del materiale legnoso, per uso industriale, sulle navi da cabotaggio veneziane. Tali strutture furono realizzate nei punti in cui la costa presentava scogli affioranti con acque profonde sufficientemente per consentire la navigazione alle suddette imbarcazioni. Dalla cartina antica n. 7 Igm, della navigazione da cabotaggio, dal Tronto a S. Maria di Leuca, di fine XVIII secolo, si possono rilevare le localit\u00e0 costiere di Punta della Schiavonesca, Punta S. Fino, Punta de\u2019 Mazziotti e Punta Malv\u00f2 con tali caratteristiche, ossia con acque profonde tra i 7 e i 13 piedi (pari a 2-4 metri circa), dove furono realizzate almeno tre di queste impalcature. Prova ne \u00e8 che in altra piantina, di fine anni Settanta dell\u2019Ottocento, a Punta d\u00e8 Mazziotti, risulta collocato il \u00ab2\u00b0 trabocco\u00bb. E a conclusione di tali operazioni, questi coloni, una volta insediatisi definitivamente con le loro famiglie sulle terre ricevute, parte in propriet\u00e0, a mezzo contratto di pastinato, stipulato al loro arrivo, e parte in colonia perpetua, pensarono di adattare e recuperare, a loro sostentamento, tali \u201cimposti\u201d, utilizzandoli nella pesca dei periodi morti della lavorazione dei campi. Si distinsero in tali operazioni, secondo fonti orali locali, i coloni appartenenti al gruppo documentato e identificato con \u00abPhilippo de Jacomo Antonio, alias Vir\u00ec\u00bb e \u00abJacobo Antonio de Vito di Giacomo Antonio de Vito, Alias Vir\u00ec\u00bb, provenienti dalla Dalmazia. Tali coloni, con le rispettive famiglie, erano insediati, secondo la stessa cartina Igm n. 7, nella localit\u00e0 S. Fino dove \u00e8 riportato il toponimo \u201cMasseria Vr\u00ec\u201d, da cui \u201cVir\u00ec\u201d e infine Ver\u00ec, come tali famiglie oggi sono conosciute. \u00c8 del tutto evidente come l\u2019esperimento e le fatiche profuse da tali coloni avessero prodotto i risultati sperati. Difatti, la struttura fu consolidata, ripensata e migliorata, grazie all\u2019esperienza acquisita nel tempo e grazie all\u2019impiego di materiale ferroso di scarto, tra cui pezzi di binario, bulloni, piastre e dadi, abbandonato dalle maestranze addette alla costruzione della strada ferrata tra il 1862 e il 1865.I trabocchi, dunque, sarebbero nati da strutture create, secondo la tradizione e la pratica del tempo, per dare sbocco ad attivit\u00e0 economiche del territorio, a cui i coloni protagonisti di quella stagione agro-silvana seppero dare una diversa e utile destinazione, impedendone la distruzione al mare e tramandando cos\u00ec ai posteri un patrimonio culturale e morale di inestimabile bellezza, insieme a una tradizione che ancora oggi continua ad arricchirsi di senso, essendo diventata identitaria di tutta la costa e soprattutto della comunit\u00e0 territoriale. Nel 1889 Gabriele D'Annunzio affitt\u00f2 una villa presso San Vito Chietino, rimanendo colpito dai trabocchi, in particolare dal trabocco Turchino, che descrisse nel romanzo \"Il trionfo della morte\" (1894).\nIl trabocco \u00e8 tradizionalmente costruito col legno di pino d'Aleppo, il pino comune in tutto il medio Adriatico; questo perch\u00e9 \u00e8 un materiale pressoch\u00e9 inesauribile, data la diffusione nella zona, modellabile, resistente alla salsedine ed elastico (il trabocco deve resistere alle forti raffiche di Maestrale che battono il basso Adriatico). Alcuni trabocchi sono stati ricostruiti negli ultimi anni, grazie anche a finanziamenti pubblici come ad esempio la legge regionale abruzzese n.99 del 16/9/1997, ma hanno per\u00f2 perso da tempo la loro funzione economica che nei secoli scorsi ne faceva principale fonte di sostentamento di intere famiglie di pescatori, acquistando in compenso il ruolo di simboli culturali e di attrattiva turistica. Alcuni trabocchi sono stati persino convertiti in ristoranti. Il termine \u201ctrabocco\u201d deriva per sineddoche da quello della rete suddetta, ossia da \"trabocchetto\", e questo, il quale \u00e8 usato anche nell'uccellagione ed \u00e8 sinonimo di 'trappola', \u00e8 dovuto al tipo di pesca, cio\u00e8 perch\u00e9 il pesce cade in una trappola.\nLa tecnica di pesca, peraltro efficacissima, \u00e8 \"a vista\". Consiste nell'intercettare, con le grandi reti a trama fitta, i flussi di pesci che si spostano lungo gli anfratti della costa. I trabocchi sono posizionati l\u00e0 dove il mare presenta una profondit\u00e0 adeguata (almeno 6m), ed eretti a ridosso di punte rocciose orientate in genere verso SE o NO, in modo da poter sfruttare favorevolmente le correnti.\nLa rete (che tecnicamente \u00e8 una rete a bilancia) viene calata in acqua grazie ad un complesso sistema di argani e, allo stesso modo, prontamente tirata su per recuperare il pescato. Ad almeno due uomini \u00e8 affidato il durissimo compito di azionare gli argani preposti alla manovra della gigantesca rete, nei piccoli trabocchi della costa molisana e abruzzese l'argano \u00e8 azionato spesso elettricamente. Sul trabocco operano in norma quattro uomini (che si spartiscono i compiti di avvistamento del pesce e di manovra), detti \"traboccanti\".\nDiffusione.\nI trabocchi sono un elemento caratterizzante del paesaggio costiero del basso Adriatico. La loro presenza \u00e8 comunque attestata anche lungo il basso Tirreno.\nDiffusissimi lungo tutta la costa della provincia di Chieti, di cui sono originari, i trabocchi sono cos\u00ec frequenti che danno vita alla cosiddetta costa dei Trabocchi, che si estende precisamente da Ortona a Vasto.\nI trabocchi sono per\u00f2 diffusi anche pi\u00f9 a sud, tra le coste molisane, soprattutto nella citt\u00e0 di Termoli e pugliesi sulla costa garganica, soprattutto nella zona tra Peschici e Vieste, dove vengono chiamati \"trabucchi\", sono addirittura tutelati dal parco nazionale del Gargano e sono ritornati in attivit\u00e0 grazie all'azione di salvaguardia e di valorizzazione del parco, che li ha adottati in segno di rispetto della tradizione e dell'ambiente garganico. \nIn realt\u00e0 erano numerosi anche sulle coste pugliesi pi\u00f9 a sud del Gargano, dove recenti ricerche storiche tuttora in corso (dottor Emilio Perri) hanno evidenziato diversi residui strutturali di antichi trabocchi ancora ben visibili, per esempio a Barletta, dove ne sopravvive ancora uno sia pure in pessime condizioni di conservazione, degli originari cinque, tutti ubicati sui bracci del porto. A Trani in numero certo di quattro (probabilmente cinque) tutti scomparsi e a Molfetta dove certa \u00e8 stata verificata la presenza di almeno un trabocco, a Cala San Giacomo, poi scomparso. Verso la met\u00e0 del 1970 si costru\u00ec un trabocco anche sulla costa ligure in localit\u00e0 Vesima (prov. di Genova). L'impianto fu dismesso quasi subito e resistette come struttura per alcuni anni.\nSono presenti anche sul molo di Sottomarina di Chioggia. All'agosto 2015 due di essi sono adibiti a ristorante.\nAnaloga struttura \u00e8 presente nel litorale pisano, dove vengono identificati dai locali con il termine \"\".\nAnche in Francia sono presenti strutture analoghe, conosciute con il termine \"p\u00eacherie\"."}
{"id": "267592", "revid": "701660", "url": "https://it.wikipedia.org/wiki?curid=267592", "title": "Matteo P\u00e9rez", "text": "Poco meno che ventenne, Matteo lascia il Salento e si trasferisce a Roma dove, nel 1574, dipinger\u00e0 nella Cappella Sistina, l'affresco raffigurante \"la Disputa sul corpo di Mos\u00e8,\" affiancato da Guidonio Guelfi del Borgo.\nNel 1573 entra a far parte dell'Accademia di San Luca e lavora per due papi: Pio V (1566-1572) e Gregorio XIII (1572-1585). Suoi sono anche alcuni affreschi nella Villa d'Este a Tivoli, a Villa Mondragone a Frascati e il ciclo di affreschi dell'abside della Chiesa Raffaellesca di Sant'Eligio degli Orefici a Roma.\nNel 1576 lascia Roma e, durante una breve pausa a Napoli, incontra Pablo Moron che diventer\u00e0 il suo perenne assistente. Sbarca poi a Malta dipingendo fra il 1575 e il 1581 tredici affreschi sul grande assedio di Malta, avvenuto nel maggio 1565 ad opera delle truppe turche di Solimano il Magnifico. Gli affreschi si trovano nella Sala di San Michele e San Giorgio, conosciuta anche come Sala del Trono, nel Palazzo del Gran Maestro a La Valletta. A Matteo de Alesio e a questi affreschi si attribuisce l'introduzione del manierismo a Malta.\nAssieme agli affreschi, Matteo dipinse a olio su tela le stesse scene, quattro di queste tele vennero ritrovate nella \"Cube Room\" della \"Queen's House\" di Greenwich; ma anche la grande tela del \"Battesimo di Cristo\" per l'abside della Chiesa Conventuale di san Giovanni Battista a La Valletta, oggi Co-cattedrale; la pala d'altare con la raffigurazione del \"Naufragio di san Paolo a Malta\" nell'omonima chiesa sempre a La Valletta.\nAttorno al 1580 Matteo si sposta a Siviglia dove dipinge un San Cristoforo per la cattedrale e, dal 1589 a Lima in Per\u00f9, dove morir\u00e0 dopo il 1628. Matteo P\u00e9rez de Alesio ebbe un figlio Adri\u00e1n de Alesio anche egli pittore.\nLe sue pitture, ricche di dettagli e molto decorative, presentano la notevole caratteristica di riprodurre con accuratezza i costumi, le armature, l'architettura militare e le formazioni di battaglia diventando un ottimo contributo per lo studio di queste materie."}
{"id": "267593", "revid": "964", "url": "https://it.wikipedia.org/wiki?curid=267593", "title": "Khsassa", "text": ""}
{"id": "267594", "revid": "964", "url": "https://it.wikipedia.org/wiki?curid=267594", "title": "Artakhsassa", "text": ""}
{"id": "267598", "revid": "33510", "url": "https://it.wikipedia.org/wiki?curid=267598", "title": "Gens Curtia", "text": "La gens Curtia (o \"Curzia\") fu una \"gens\" romana di antica origine sabina, che avrebbe fatto parte secondo lo storico latino Tito Livio delle cento \"gentes\" originarie, risalenti all'epoca della fondazione di Roma.\nOrigine e storia.\nL\"'origine del nome\" deriva probabilmente dall'aggettivo \"curtus\" (cio\u00e8 \"basso\" o \"tronco\", mancante di una parte del corpo), che venne usato dapprima come soprannome del remoto capostipite e quindi come suo \"praenomen\", per diventare infine il \"nomen\" distintivo della \"gens\". Anche altre antiche \"gentes\" derivarono il nome da caratteristiche fisiche, come la \"gens Claudia\", il cui nome deriva da \"claudus\", \"zoppo\", oppure la \"gens Flavia\" da \"flavus\", \"biondo\".\nTra i \"cognomina\" pi\u00f9 diffusi nelle diverse ramificazioni della \"gens Curtia\" ci furono \"Philon\" (Filone), a cui appartenne il console Gaio Curzio Filone, e \"Rufus\" (Rufo), famiglia del noto storico Quinto Curzio Rufo.\nAlla \"gens Curtia\" \u00e8 legato il nome del \"Lacus Curtius\", antichissimo sito del Foro Romano, toponimo di cui viene data una spiegazione leggendaria in ben tre versioni. \nNel 1553 fu rinvenuto nei pressi del luogo (vicino alla \"Colonna di Foca\") un bassorilievo raffigurante il gesto di Marco Curzio, attualmente conservato nei Musei Capitolini e sostituito sul posto da un calco.\nAltri personaggi della \"gens Curtia\" di cui si ha memoria sono:"}
{"id": "267599", "revid": "298229", "url": "https://it.wikipedia.org/wiki?curid=267599", "title": "Salti in estensione", "text": "Con salti in estensione si definiscono alcuni salti dell'atletica leggera che si caratterizzano dal fatto che l'atleta cerca di arrivare, dopo un'azione di stacco, nel punto pi\u00f9 distante possibile. Sono due i salti che rientrano in questa definizione: il salto in lungo ed il salto triplo.\nIl salto in lungo e il salto triplo hanno caratteristiche simili nella rincorsa e nella chiusura e diverse nello stacco e fasi di volo.\nL'allenamento.\nL'atleta si lancia col proprio corpo tramite un salto che \u00e8 caratterizzato da:\nLe fasi del salto.\nQuesta azione coinvolge la totalit\u00e0 del corpo e non solo l'arto di stacco.\nDiverso tra il lungo ed il triplo che prevede tre momenti: hop, step, jump\nI mezzi della preparazione di giovani saltatori.\nIl balzo \u00e8 il mezzo pi\u00f9 specifico e importante e rappresenta anche un importante mezzo addestrativo. Sotto l'aspetto condizionale agisce sulle varie espressioni di forza. Per una buona esecuzione bisogna porre particolarmente attenzione su:"}
{"id": "267600", "revid": "2519", "url": "https://it.wikipedia.org/wiki?curid=267600", "title": "Bernard Law Montgomery, I Visconte Montgomery di Alamein", "text": ""}
{"id": "267604", "revid": "393899", "url": "https://it.wikipedia.org/wiki?curid=267604", "title": "Metodo Martinotti", "text": "Il metodo Martinotti, o Charmat, o Martinotti-Charmat, \u00e8 un procedimento atto a produrre vino spumante, mediante la rifermentazione in un grande recipiente chiuso chiamato autoclave.\nGeneralit\u00e0.\nFu il villanovese Federico Martinotti, Direttore dell'Istituto Sperimentale per l'Enologia di Asti, a inventare e brevettare nel 1895 il metodo di rifermentazione controllata in grandi recipienti, poi adottato intorno al 1910 dal francese Eug\u00e8ne Charmat, che costru\u00ec e brevett\u00f2 tale attrezzatura; da qui il doppio nome \"Martinotti-Charmat\". \nIl metodo prevede una seconda fermentazione del vino in grandi contenitori pressurizzati, chiamati autoclavi. Ci\u00f2 permette di ottenere vini con caratteristiche note fruttate e ha trovato larga diffusione, in quanto pi\u00f9 idoneo alla produzione di \"bollicine\" utilizzando vitigni aromatici. Infatti la lunga sosta su lievito, tipica del metodo classico, nuocerebbe all'espressione del profumo dei vini derivati dai suddetti vitigni.\nSia per la relativa facilit\u00e0 produttiva rispetto al metodo classico, sia per la maggior fruibilit\u00e0 e immediatezza dei prodotti, \u00e8 un fatto noto che - sia in Italia sia nel resto del mondo - la stragrande maggioranza delle bottiglie di spumante \u00e8 di tipo Martinotti. Comunque, l'enorme successo commerciale, i prezzi decisamente minori e la massiccia preferenza \"popolare\" non devono far dimenticare che esistono grandissime espressioni di spumanti prodotti col metodo Martinotti-Charmat.\nLe uve utilizzate possono essere le stesse del metodo classico (le variet\u00e0 cosiddette \"neutre\") ma, visto che il metodo ottiene colori pi\u00f9 tenui, paglierino con vena verdolina, sapori pi\u00f9 freschi e meno strutturati, profumi meno intensi, le uve pi\u00f9 apprezzate sono il Moscato, la Glera, la Malvasia e, non per ultimo, il Brachetto. I due spumanti italiani pi\u00f9 diffusi e famosi nel mondo sono realizzati, storicamente e pressoch\u00e9 unicamente, con il metodo Martinotti: essi sono l'Asti e il Prosecco; senza dimenticare che quasi tutti i Lambrusco, sia frizzanti che spumanti, sono prodotti in autoclave.\nIl metodo Martinotti \u00e8 anche chiamato, oltre che Charmat, anche \"metodo della rifermentazione in autoclave\" e spesso, nelle trattazioni straniere, viene citato come \"metodo italiano\" (questo \u00e8 dovuto non solo alla genesi, ma soprattutto alla grandissima diffusione di Prosecco, Asti, e Lambrusco nel mondo).\nL'altro metodo per produrre spumanti naturali \u00e8 il metodo classico, secondo il quale la rifermentazione viene effettuata in bottiglia.\nLa produzione.\nCome per il metodo classico, l'enologo stabilisce un assemblaggio con i vini a disposizione; il vino viene chiarificato, travasato e filtrato (cio\u00e8 stabilizzato) ed \u00e8 pronto per essere messo nelle autoclavi, dove \u00e8 stata preparata la base dei lieviti selezionati, con aggiunta di zuccheri e di sali minerali per favorirne l'attivit\u00e0.\nLa fermentazione che si svolge \u00e8 molto rapida, in genere intorno ai 15-20 giorni (anche meno, se l'autoclave \u00e8 dotata di agitatori); una qualit\u00e0 migliore si ottiene prolungando tale periodo di permanenza sui lieviti. Lo spumante viene poi passato in un'altra autoclave tramite filtrazione in ambiente isobarico, cio\u00e8 in sovrapressione, per evitare perdite di anidride carbonica.\nLo spumante viene sottoposto a una temperatura di refrigerazione bassa, che provoca la precipitazione dell'acido tartarico; quindi viene nuovamente filtrato per essere successivamente dosato (ovviamente in autoclave) con sciroppo zuccherino, mantenendo le condizioni di temperatura costante e ambiente isobarico, e, sempre in tali condizioni, viene imbottigliato e tappato. Il prodotto, una volta imbottigliato, \u00e8 finito cio\u00e8 ha concluso le fasi produttive. I tappi usati possono essere, oltre ai prestigiosi tappi di sughero come nel metodo classico, anche dei tappi di plastica, ma solo per prodotti generici.\nLa tecnologia produttiva permette di ottenere, a seconda delle diverse combinazioni di processo, vini secchi, vini amabili, vini dolci, comunque sempre caratterizzati da sentori fruttati e freschi, tipici dei vitigni di partenza.\nA seconda di quanto residuo zuccherino \u00e8 rimasto dopo la presa di spuma (ovviamente lo si determina in precedenza, a seconda della tipologia che si vuole ottenere) e/o dell'eventuale dosaggio successivo con la liqueur d\u2019expedition, anche gli spumanti Martinotti si differenziano per \"versione\".\nLa classificazione \u00e8 la consueta, normata per legge.\nSpumante e classificazione rispetto al residuo zuccherino [Regolamento (CE) n. 607/2009, Allegato XIV]\nAltre applicazioni.\nOltre che per produrre spumante, il metodo Charmat \u00e8 quello che si utilizza (a parte rari casi per prodotti unici) per realizzare il vino frizzante. Naturalmente, per questo tipo di applicazione il processo \u00e8 regolato in maniera diversa, ovvero i tempi di ottenimento sono molto pi\u00f9 brevi, dato che in questo caso la sovrappressione da raggiungere \u00e8 molto pi\u00f9 bassa."}
{"id": "267608", "revid": "1776051", "url": "https://it.wikipedia.org/wiki?curid=267608", "title": "XIX legislatura del Regno d'Italia", "text": "La XIX legislatura del Regno d'Italia ebbe inizio il 10 giugno 1895 e si concluse il 2 marzo 1897.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 232 sedute.\nSenato del Regno.\nNella legislatura il Senato tenne 124 sedute."}
{"id": "267609", "revid": "1776051", "url": "https://it.wikipedia.org/wiki?curid=267609", "title": "XVIII legislatura del Regno d'Italia", "text": "La XVIII legislatura del Regno d'Italia ebbe inizio il 23 novembre 1892 e si concluse l'8 maggio 1895.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 318 sedute.\nSenato del Regno.\nNella legislatura il Senato tenne 147 sedute."}
{"id": "267610", "revid": "1745361", "url": "https://it.wikipedia.org/wiki?curid=267610", "title": "Processo cognitivo", "text": "Un processo cognitivo \u00e8 la sequenza dei singoli eventi necessari alla formazione di un qualsiasi contenuto di conoscenza attraverso l'attivit\u00e0 della mente.\nDescrizione.\nL'acquisizione della conoscenza procede attraverso molteplici percorsi culturali e intellettuali fra loro interconnessi, determinati dalle particolari comunit\u00e0 sociali a cui si appartiene e dalle particolari esperienze cui si \u00e8 sottoposti.\nUna conoscenza debole della realt\u00e0, ad esempio in un giovane, si pu\u00f2 fondare su microteorie che fungono da cornice interpretativa oppure su paradigmi, cio\u00e8 osservazioni e ipotesi valide sino a successiva confutazione.\nLa struttura cognitiva di base ha la tendenza a consolidare convinzioni e idee che siano state formulate nel lontano passato e che abbiano sempre riscontrato elementi di conferma nell'esperienza quotidiana. Naturalmente la permanenza costante in un medesimo contesto relazionale rende facile che le opinioni condivise in tale contesto si rafforzino a vicenda.\nSi tratta di modelli mentali fortemente strutturati e incisi nella profondit\u00e0 della psiche del soggetto. La conseguenza di questo processo reiterativo \u00e8 una marcata tendenza a non modificarsi o comunque a modificarsi lentamente e parzialmente.\nPer questo l'\"esperienza\" nel processo cognitivo consiste nell'approccio aperto a relazioni diverse da quelle consolidate nell'ambiente circostante, per consentire quel distacco mentale che nascendo da un confronto con le basi cognitive acquisite pu\u00f2 rinnovarle con un'ulteriore e pi\u00f9 stringente verifica.\nL'apprendimento pu\u00f2 essere visto come un processo di modifica e ristrutturazione di questi dati contenuti sotto forma di \"schema rappresentativo\".\nQuando le strutture mentali preesistenti si manifestano come palesemente inadeguate alle nuove situazioni che si presentano, interviene il \"processo di adeguamento\" che consente alla coscienza e conoscenza di modificarsi per rendersi compatibile con il nuovo modello di realt\u00e0 esterna.\nIn un ambiente costante e consolidato, non vi sono stimoli sufficienti per consentire questo \"salto nel buio\", in quanto \u00e8 come se tutto fosse \"illuminato\" e conosciuto: non vi sono motivazioni sufficienti per modificare il proprio modo di pensare in quanto esso \u00e8 appropriato.\nCitazioni.\nNel 1998, \u00c9tienne Wenger disse: \"L'istruzione non \u00e8 causa dell'apprendimento, ma essa crea un contesto in cui l'apprendimento prende posto come fa in altri contesti.\""}
{"id": "267611", "revid": "2117341", "url": "https://it.wikipedia.org/wiki?curid=267611", "title": "Generalizzazione", "text": "La generalizzazione \u00e8 il processo attraverso il quale viene associato ad una variet\u00e0 di elementi/esperienze il medesimo significato. Con generalizzazione viene indicato anche il significato ottenuto attraverso questo processo. Con generalizzazione viene indicato sia il processo cognitivo che la conoscenza risultante da questo processo. La generalizzazione ha la funzione di \"attenuatore di variet\u00e0\" degli elementi/esperienze allo scopo di semplificarne la gestione.\nLogica.\nDi due concetti correlati, come A e B, A \u00e8 una \"generalizzazione\" di B, e B \u00e8 un caso speciale di A, se e solo se\nPer esempio, l'animale \u00e8 una generalizzazione dell'uccello perch\u00e9 ogni uccello \u00e8 un animale, e ci sono animali che non sono uccelli (i cani, per esempio).\nEsempi.\nGeneralizzazione cartografica.\nLa generalizzazione ha una lunga storia nella cartografia come arte di creare mappe per diverse scale e scopi. La generalizzazione cartografica \u00e8 il processo di selezione e rappresentazione delle informazioni di una mappa in un modo che si adatta alla scala del mezzo di visualizzazione della mappa. In questo modo, ogni mappa \u00e8 stata, in una certa misura, generalizzata per corrispondere ai criteri di visualizzazione. Questo include piccole mappe cartografiche, che non possono trasmettere ogni dettaglio del mondo reale. I cartografi devono decidere e quindi modificare il contenuto all'interno delle loro mappe per creare una mappa utile e utile che trasmetta informazioni geospaziali all'interno della loro rappresentazione del mondo.\nLa generalizzazione \u00e8 pensata per essere specifica del contesto. Vale a dire, le mappe correttamente generalizzate sono quelle che enfatizzano gli elementi della mappa pi\u00f9 importanti pur rappresentando il mondo nel modo pi\u00f9 fedele e riconoscibile. Il livello di dettaglio e importanza in ci\u00f2 che rimane sulla mappa deve superare l'insignificanza di elementi che sono stati generalizzati, in modo da preservare le caratteristiche distintive di ci\u00f2 che rende la mappa utile e importante.\nGeneralizzazione geometrica.\nUn poligono \u00e8 una generalizzazione di un triangolo a 3 lati, un quadrilatero a 4 lati e cos\u00ec via su n lati.\nUn ipercubo \u00e8 una generalizzazione di un quadrato bidimensionale, un cubo tridimensionale e cos\u00ec via in n dimensioni.\nUn quadrico, come un'ipersfera, ellissoide, paraboloide o iperboloide, \u00e8 una generalizzazione di una sezione conica di dimensioni superiori."}
{"id": "267612", "revid": "1776051", "url": "https://it.wikipedia.org/wiki?curid=267612", "title": "XVII legislatura del Regno d'Italia", "text": "La XVII legislatura del Regno d'Italia ebbe inizio il 10 dicembre 1890 e si concluse il 27 settembre 1892.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 245 sedute.\nSenato del Regno.\nNella legislatura il Senato tenne 123 sedute."}
{"id": "267615", "revid": "1776051", "url": "https://it.wikipedia.org/wiki?curid=267615", "title": "XVI legislatura del Regno d'Italia", "text": "La XVI legislatura del Regno d'Italia ebbe inizio il 10 giugno 1886 e si concluse il 22 ottobre 1890.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 631 sedute.\nSenato del Regno.\nNella legislatura il Senato tenne 312 sedute."}
{"id": "267616", "revid": "14002", "url": "https://it.wikipedia.org/wiki?curid=267616", "title": "Lumen gentium", "text": ""}
{"id": "267618", "revid": "1543377", "url": "https://it.wikipedia.org/wiki?curid=267618", "title": "Obbligazione pecuniaria", "text": "L'obbligazione pecuniaria \u00e8 l'obbligazione che ha per oggetto la dazione di una somma di denaro. Il codice civile italiano disciplina tale specie di obbligazione agli art. 1277 e seguenti in ossequio all'importanza che assume l'obbligazione pecuniaria nella vita commerciale.\nPrincipio nominalistico.\nIl codice civile stabilisce all'art. 1277 che i debiti pecuniari si estinguono con moneta avente corso legale nello Stato al tempo del pagamento e per il suo valore nominale. \u00c8 questo quello che viene definito tecnicamente principio nominalistico.\nIn base a tale principio, se, ad esempio, Tizio si obbliga nel 2003 a concedere a titolo di mutuo mille euro a Caio con l'obbligo di restituirli nel 2013, alla scadenza del termine Tizio potr\u00e0 pretendere solo la somma di mille euro, indipendentemente dalla svalutazione della moneta e dal minore potere di acquisto della stessa.\nNon a tutti i debiti pecuniari si applica il principio nominalistico. Tali sono i debiti di valuta, ma vi sono anche debiti pecuniari, detti debiti di valore, che non subiscono l'applicazione del principio. Fanno parte di questa categoria i debiti derivanti dal risarcimento del danno, perch\u00e9 l'ammontare del debito deve essere equivalente al valore effettivo del danno.\nPagamento in contanti.\nLa legge n. 197 del 1991 ha sancito un divieto di effettuare pagamenti in denaro contante per importi superiori a venti milioni di lire, salvo l'intervento di intermediari abilitati (es. una banca) ovvero sia esso eseguito allo Stato o ad altri enti pubblici o all'ufficiale giudiziario.\nIl legislatore, per evitare il riciclaggio di denaro sporco, ha impedito ogni forma di pagamento in contante superiore a 12,500 euro. I trasferimenti superiori a 12,500 euro vanno fatti tramite banche o strutture finanziarie.\nDal dicembre 2011 la soglia \u00e8 stata abbassata a 1000 euro. Dalla legge finanziaria 2016 la soglia \u00e8 stata portata a 3000 euro."}
{"id": "267619", "revid": "125775974", "url": "https://it.wikipedia.org/wiki?curid=267619", "title": "Autostrada A12 (Italia)", "text": "L'autostrada A12 \u00e8 un tracciato previsto che dovrebbe collegare Genova con Roma attraverso il litorale tirrenico. Risultano completati i tratti Genova-San Pietro in Palazzi e Roma-Tarquinia.\nStoria.\nL'autostrada A12 \u00e8 stata aperta al traffico in pi\u00f9 fasi funzionali\nIl 7 agosto 1981 fu definitivamente soppressa la barriera di pedaggio di Sestri Levante, che fino ad allora separava i tronchi di pertinenza delle societ\u00e0 Autostrade e SALT. Sempre nel corso degli anni ottanta fu aperto il casello di Carrodano, in seguito rinominato \"Carrodano-Levanto\".\nLa tratta Roma-Civitavecchia, che originariamente non aveva nulla che vedere col resto dell'opera ed era catalogata come A16, venne aperta al traffico il 31 gennaio 1967 dopo cinque anni di lavori. Il 17 luglio 2015 fu aperto al traffico un prolungamento di 4\u00a0km fino al ponte sul fiume Mignone. Il 31 luglio 2015 venne aperto anche il tratto successivo fino a Tarquinia (ulteriori 10,5\u00a0km), anche se con una configurazione provvisoria e limite di 60\u00a0km/h. Il 22 marzo 2016 viene aperta provvisoriamente la tratta Civitavecchia Porto-Tarquinia (adattamento a sede autostradale della strada statale Aurelia esistente), con apertura al traffico definitiva avvenuta il 1\u00ba aprile 2016. Dal 2 aprile 2016 il limite di velocit\u00e0 tra Civitavecchia Porto e Tarquinia \u00e8 stato definitivamente alzato a 130\u00a0km/h.\nL'autostrada oggi.\nTratto Genova-Pisa.\nHa origine dall'autostrada A7, poco a nord di Genova e con una serie di gallerie e viadotti oltrepassa l'abitato. Quindi percorre a mezza costa tutta la Riviera di Levante con uscite a Genova Est, Genova-Nervi, Recco, Rapallo, Chiavari, Lavagna e Sestri Levante. Qui si stacca dalla costa e si insinua nella Val di Vara per giungere a La Spezia, dove incrocia l'Autostrada A15.\nEntra in territorio toscano e, parallela alla costa, serve gli abitati di Carrara, Massa, Versilia e Viareggio. Dopo le due intersezioni con la bretella di Lucca e con la Autostrada A11 arriva a Pisa.\nTratto Pisa-Livorno-San Pietro in Palazzi.\nL'autostrada arriva alle porte di Stagno, da dove parte il raccordo per Livorno per mezzo della Variante Aurelia (a sua volta in diretta comunicazione con la Strada di grande comunicazione Firenze-Pisa-Livorno). L'autostrada quindi prosegue per un breve tratto verso l'interno, toccando Collesalvetti (localit\u00e0 Mortaiolo), dove si allaccia alla suddetta superstrada Firenze-Pisa-Livorno, per terminare poi, dopo la barriera di Rosignano, nei pressi di San Pietro in Palazzi, frazione nord di Cecina, dove si collega alla Variante Aurelia e alla Via Aurelia.\nIl tratto Genova - Sestri Levante \u00e8 esercitato dalla societ\u00e0 Autostrade per l'Italia, il successivo tratto fino a Livorno dalla S.A.L.T. e il breve e conclusivo tratto Livorno - San Pietro in Palazzi \u00e8 concesso alla societ\u00e0 S.A.T.\nTratto Tarquinia-Roma.\nIl tratto da Roma a Civitavecchia, in origine classificato \"A16\", venne aperto al traffico nel dicembre 1966 e inaugurato il 18 gennaio dell'anno successivo alla presenza dei ministri Andreotti, Bo e Mancini.\nSi snoda dall'autostrada A91 Roma-Fiumicino e corre accanto a una delle piste dell'aeroporto internazionale Leonardo da Vinci fino a Fregene. Seguono le uscite di Torrimpietra, Cerveteri-Ladispoli, Santa Marinella-Santa Severa, Civitavecchia (Sud e Nord) ed i nuovi svincoli di Civitavecchia Porto, Monte Romano e Tarquinia. L'autostrada finisce a nord di Tarquinia innestandosi sulla Aurelia.\nQuesto tratto era originariamente numerato A16, e solo in seguito si \u00e8 deciso di riconsiderarlo assieme al tratto Genova-Rosignano Marittimo come parte di un'autostrada tirrenica: la numerazione A16 \u00e8 stata quindi assunta dall'autostrada Napoli-Canosa, nota come autostrada dei Due Mari.\nIl tratto Roma-Civitavecchia Porto \u00e8 gestito da Autostrade per l'Italia mentre il restante tratto Civitavecchia Porto-Tarquinia \u00e8 gestito da S.A.T.\nAttualmente alla tratta Roma-Civitavecchia \u00e8 attribuita anche la classificazione interna di Autostrade per l'Italia A92. Tale classificazione per\u00f2 non \u00e8 presente n\u00e9 sulla segnaletica n\u00e9 nei pannelli integrativi in prossimit\u00e0 dei cavalcavia.\nUna particolarit\u00e0 riguarda un tratto non soggetto a pagamento, comune anche ad altre autostrade, a causa di un sistema di pedaggio aperto (dove cio\u00e8 si paga un forfait quando si passa un casello, indipendentemente dalla distanza percorsa). Per quanto riguarda la Roma-Civitavecchia sono presenti due svincoli interni alle due barriere in corrispondenza dei quali non sono presenti strutture di pagamento di pedaggio: questo fa s\u00ec che il tratto compreso tra gli svincoli di Santa Severa-Santa Marinella e Cerveteri possa essere percorso in entrambe le direzioni a costo zero. Inoltre allo svincolo di Civitavecchia Nord il casello per il pagamento del pedaggio non \u00e8 mai entrato in funzione, fino a essere smantellato nel gennaio del 2009: quindi esso risulta essere uno svincolo a costo zero. Conseguentemente anche il tratto tra svincolo di Tarquinia, svincolo di Monte Romano, svincolo di Civitavecchia Porto e svincolo di Civitavecchia Nord \u00e8 a costo zero. Una situazione simile si ha sulle autostrade A8 e A9.\nTratto San Pietro in Palazzi-Tarquinia.\nIl collegamento tra la San Pietro in Palazzi e Tarquinia a oggi \u00e8 affidato fino a Grosseto alla Variante Aurelia, una superstrada a quattro corsie, mentre da Grosseto a Tarquinia \u00e8 necessario percorrere la via Aurelia, che presenta quindi incroci a raso, tratti alberati e l'attraversamento di numerosi centri abitati. Il CIPE ha dato pi\u00f9 volte il via al progetto che \u00e8 stato per\u00f2 ostacolato da pi\u00f9 parti.\nIl 15 dicembre 2009 venne inaugurato il cantiere del primo lotto di circa della tratta verso Civitavecchia, tra Rosignano Marittimo e San Pietro in Palazzi (verso l'uscita di Cecina Nord della Variante Aurelia), il cui completamento avvenne nel 2012.\nIl 27 giugno 2011 furono inaugurati i primi e la nuova barriera di Vada-Rosignano che consentono l'ingresso diretto dalla Variante Aurelia in A12 senza passare per le rampe di svincolo.\nIl 6 maggio 2011 il CIPE approv\u00f2 la delibera sul tratto di Civitavecchia Porto - Tarquinia, i cui lavori partirono nell'ottobre 2011 e consistono nell'ampliamento della sede stradale dell'attuale SS 1 Aurelia, a opera di Pavimental. I primi 4 km, tra Civitavecchia Porto e il ponte sul fiume Mignone, furono aperti al traffico il 17 luglio 2015. L'intera tratta \u00e8 operativa dal 1\u00ba aprile 2016.\nIl 27 settembre 2013 il CIPE ha approvato il progetto definitivo della tratta Tarquinia-San Pietro in Palazzi, comprendente i lotti 2, 3, 5A, 6B, e sbloccato 2 miliardi di euro di finanziamento privato.\nIl 13 maggio 2015 \u00e8 stato firmato il protocollo per completare il tracciato. Per il tratto Nord, da San Pietro in Palazzi a Grosseto, \u00e8 previsto l'ampliamento della Variante Aurelia, mentre per il tratto Sud, da Grosseto a Civitavecchia, il tracciato \u00e8 stato posto il pi\u00f9 possibile in sovrapposizione all'asse della statale Aurelia. L'autostrada rimarr\u00e0 in concessione a SAT S.p.A. fino al 31 dicembre 2046, dopodich\u00e9 lo Stato acquisir\u00e0 per 3,77 miliardi l'autostrada stessa (delibera CIPE 78/2010).\nNel marzo 2019 il CIPE, nella relazione di bilancio 2018, presenta una modifica del progetto nell'ottica di \"project review\" del governo. Da San Pietro in Palazzi a Grosseto la Variante Aurelia, che rimarr\u00e0 una strada extraurbana principale, sar\u00e0 adeguata agli standard autostradali; da Grosseto ad Ansedonia verranno eliminati tutti gli incroci a raso dal tracciato, che sar\u00e0 a quattro corsie in sede protetta; infine da Ansedonia a Tarquinia sar\u00e0 costruita \"ex novo\" una nuova autostrada senza soluzione di continuit\u00e0 con quella attuale. Il costo previsto per l'intera opera \u00e8 di 270 milioni di euro.\nBretella A11/A12.\nLa bretella A11/A12, o diramazione Lucca-Viareggio, \u00e8 un breve tratto autostradale di 18 chilometri, aperto al traffico nel 1973, che permette un pi\u00f9 rapido percorso nella direttrice fra Firenze e Genova.\nLa bretella \u00e8 a carreggiate separate a doppia corsia, senza corsia di emergenza. La segnaletica stradale \u00e8 a fondo verde, e presenta i segnali di inizio e fine autostrada.\nIl limite di velocit\u00e0 sull'intera bretella \u00e8 di 110\u00a0km/h.\nNel 2007 \u00e8 stato inaugurato il nuovo assetto dell'intersezione tra la bretella e l'autostrada A12, eliminando le barriere di Lucca Ovest e Viareggio, in modo che sia possibile percorrere le autostrade senza fermate.\nIl decreto legislativo del 29 ottobre 1999 n. 461 ha classificato questa diramazione come A11/A12, tuttavia nei pannelli integrativi di identificazione dei cavalcavia \u00e8 indicata come A11.\n\u00c8 gestita dalla Societ\u00e0 Autostrada Ligure Toscana.\nA12 Diramazione Livorno.\nLa diramazione Livorno della A12 si sviluppa per partendo dallo svincolo Livorno. Nel suo breve percorso prima si interseca con la strada di grande comunicazione Firenze-Pisa-Livorno e poi confluisce nella variante Aurelia all'altezza di Stagno.\nRaccordo autostradale di Pisa.\nLa strada, in concessione alla Societ\u00e0 Autostrada Ligure-Toscana (SALT), non ha una denominazione ufficiale propria e non \u00e8 compresa nell'elenco dei \"raccordi autostradali\". Essa \u00e8 collegata senza soluzione di continuit\u00e0 alla SGC FI-PI-LI, all'altezza dello svincolo di Pisa Ovest. \u00c8 lunga 2,8\u00a0km e conduce al casello di Pisa Centro dell'Autostrada A12. Nel suo percorso, l'unica uscita \u00e8 quella per San Piero a Grado e il litorale pisano, che vengono raggiunti mediante una bretella di 3\u00a0km, con carreggiate a corsia unica.\nLa strada \u00e8 a carreggiata a doppia corsia, senza corsia di emergenza. La segnaletica stradale \u00e8 a fondo verde, e presenta i segnali di inizio e fine autostrada.\nI segnali identificativi dei cavalcavia sono di tipo autostradale e riportano il numero progressivo dell'Autostrada A12, mentre la numerazione progressiva chilometrica \u00e8 un proseguimento di quella della contigua SGC FI-PI-LI.\nIl limite di velocit\u00e0 sull'intero percorso \u00e8 di 110\u00a0km/h.\nLavori e progetti.\nNei prossimi anni \u00e8 prevista la realizzazione della terza corsia dinamica in ambedue i sensi di marcia nel tratto Santo Stefano di Magra-Viareggio, per una lunghezza di circa 45\u00a0km. Dal 18 maggio 2019 \u00e8 stato inaugurato un collegamento pedonale in grado di facilitare l'accesso dalle aree di sosta dell'autostrada al sito archeologico di Luni."}
{"id": "267624", "revid": "1543377", "url": "https://it.wikipedia.org/wiki?curid=267624", "title": "Logaritmo naturale", "text": "Il logaritmo naturale (o \"logaritmo neperiano\") \u00e8 il logaritmo in base \"e\", dove formula_1 \u00e8 uguale a formula_2 Il logaritmo naturale \u00e8 definito per tutte le formula_3 reali e positive, ma anche per i numeri complessi diversi da zero.\nDefinizione.\nSe la funzione esponenziale \u00e8 stata definita usando una serie infinita, il logaritmo naturale pu\u00f2 essere definito come la sua funzione inversa, intendendo che formula_4 \u00e8 il numero per cui formula_5. Dal momento che il dominio della funzione esponenziale include tutti i numeri reali positivi e poich\u00e9 la funzione esponenziale \u00e8 strettamente crescente, questa \u00e8 definita per tutte le formula_3 reali positive.\nIn alternativa \u00e8 possibile definire il logaritmo come segue: il logaritmo naturale di formula_7 \u00e8 l'area sottesa dal grafico di formula_8 da formula_9 ad formula_7. In altre parole, \u00e8 il valore dell'integrale\nQuesto definisce il logaritmo perch\u00e9 soddisfa la propriet\u00e0 fondamentale dei logaritmi:\nQuesto pu\u00f2 essere dimostrato definendo formula_13 e mediante la regola della sostituzione degli integrali, come segue:\nIl numero formula_15 pu\u00f2 essere definito come l'unico numero reale formula_7 tale che formula_17\nLa funzione inversa dell'esponenziale in base \"e\".\nLa funzione logaritmo \u00e8 la funzione inversa della funzione esponenziale, quindi si ha che:\nIn altre parole, la funzione logaritmo \u00e8 la corrispondenza biunivoca dall'insieme di numeri reali positivi all'insieme di tutti i numeri reali. Nello specifico, \u00e8 un isomorfismo da un gruppo di numeri reali positivi sotto moltiplicazione al gruppo dei numeri reali sotto addizione.\nI logaritmi possono essere definiti per una qualsiasi base reale strettamente positiva e diversa da formula_9, non solo formula_1, inoltre possono essere utili nella risoluzione di equazioni in cui l'incognita appare all'esponente di una qualsiasi quantit\u00e0.\nDerivata.\nLa derivata della funzione logaritmo naturale \u00e8 data da\nSerie comuni.\nLa serie di Taylor centrata in formula_39 del logaritmo naturale \u00e8:\nUtilizzando l'identit\u00e0\ne sostituendo formula_42 nella serie di Taylor dell'arcotangente iperbolica si ottiene\nApplicando la trasformazione binomiale alla serie di Taylor si ottiene la seguente serie, valida per ogni formula_3 con valore assoluto maggiore di formula_9:\nSi noti inoltre che formula_47 \u00e8 la sua stessa funzione inversa, quindi per ottenere il logaritmo naturale di un certo numero formula_48 \u00e8 sufficiente sostituire formula_49 al posto di formula_3.\nUna serie esotica dovuta a Bill Gosper \u00e8 la seguente:\nIntegrali e regole di integrazione.\nL'integrale della funzione logaritmo naturale si risolve per parti:\nIl logaritmo naturale \u00e8 fondamentale per rapide integrazioni di funzioni della forma formula_53 che si traducono nella scrittura formula_54: l'integrale di una derivata fratto la sua funzione \u00e8 uguale al logaritmo naturale del valore assoluto di quella funzione. Si tratta della diretta conseguenza della regola di derivazione per le funzioni composte, ossia:\nCio\u00e8\ne\nEsempi.\nCon quest'ultima regola, \u00e8 possibile calcolare gli integrali della tangente e della cotangente sfruttando le loro definizioni:\nDa cui ponendo formula_60 si ha che formula_61 e quindi:\ndove formula_64 \u00e8 la costante reale arbitraria degli integrali indefiniti.\nCalcolo del logaritmo naturale e cambio di base.\nPrima della diffusione delle calcolatrici, la formula del cambio di base logaritmica era necessaria per il calcolo dei logaritmi neperiani, riportandoli su base formula_21. \u00c8 ancora utile per ottenere l'ordine di grandezza di un numero neperiano (che \u00e8 appunto una potenza di formula_21):\nche diventa:\nAlla fine delle tavole dei logaritmi, la tabella di trasformazione riportava i valori di:\ne"}
{"id": "267625", "revid": "767487", "url": "https://it.wikipedia.org/wiki?curid=267625", "title": "Conoscenza aperta", "text": "La conoscenza aperta (in lingua inglese open knowledge) \u00e8 una filosofia ispirata al contenuto aperto che aspira alla diffusione della conoscenza con le seguenti caratteristiche:"}
{"id": "267627", "revid": "200100", "url": "https://it.wikipedia.org/wiki?curid=267627", "title": "Open Content", "text": ""}
{"id": "267628", "revid": "339392", "url": "https://it.wikipedia.org/wiki?curid=267628", "title": "Open Knowledge", "text": ""}
{"id": "267642", "revid": "1543377", "url": "https://it.wikipedia.org/wiki?curid=267642", "title": "Eraclea Minoa", "text": "Eraclea Minoa (in greco antico \u1f29\u03c1\u03ac\u03ba\u03bb\u03b5\u03b9\u03b1 \u039c\u03b9\u03bd\u1ff4\u03b1; in latino \"Heraclea\") fu un'antica citt\u00e0 greca della Sicilia sud occidentale, fondata, secondo Erodoto, dai Selinuntini che la chiamarono originariamente Minoa.\nLe sue rovine si trovano nell'area archeologica di Cattolica Eraclea, comune italiano della provincia di Agrigento.\nToponimo.\nVenne chiamata Eraclea in onore di Eracle mentre \"Minoa\" sembra collegarsi alla leggenda secondo cui il re cretese Minosse avrebbe inseguito Dedalo fino in Sicilia per punirlo del suo aiuto dato ad Arianna e Teseo alle prese con il labirinto. Minosse avrebbe poi trovato la morte proprio in questi luoghi per mano dello stesso re sicano presso cui Dedalo si era rifugiato. Il regno di Kocalos era in effetti situato lungo le rive del fiume Platani con capitale Kamikos.\nStoria.\nDalla fine del VI secolo a.C., Eraclea Minoa pass\u00f2 sotto il dominio di Akragas e successivamente alla invasione punica del 409 a.C. pass\u00f2 nella zona sotto il controllo cartaginese: durante le guerre greco-puniche il vicino fiume Platani ha segnato per secoli la linea di confine naturale tra la epicrazia cartaginese in Sicilia ed i territori sotto l'influenza siracusana.\nContesa tra greci e cartaginesi cadde, ora in una, ora nell'altra mano, finch\u00e9 nel III secolo a.C. non divenne colonia romana. Dal I secolo a.C. in poi venne abbandonata.\n\"Heraclea\": et\u00e0 romana.\nLa citt\u00e0 viene riportata nelle \"Verrine\" di Cicerone tra le \"civitates decumanae\" della Sicilia romana. Nel 131 a.C. il pretore Publio Rupilio vi dedusse una colonia, da cui si suppone che la citt\u00e0 si spopol\u00f2 quasi del tutto durante la prima guerra servile.\nRiporta Cicerone che anche Eraclea fu oggetto delle vessazioni di Verre:\nNarra lo stesso Cicerone il suo arrivo notturno a Eraclea:\nGli scavi archeologici documentano l'abbandono della citt\u00e0 poco dopo la met\u00e0 del I secolo a.C.\nArea archeologica.\nGli scavi archeologici sulle rovine vennero intrapresi in maniera sistematica a partire dal 1950.\nLa citt\u00e0 viene considerata tipica per comprendere l'urbanistica delle citt\u00e0 ellenistiche e romane. Di grande interesse sono: il teatro, costruito alla fine del V secolo a.C., che si apre con la cavea, divisa in nove settori a dieci gradoni, verso il Mare Mediterraneo; il quartiere delle abitazioni ellenistiche e romane con impianto urbanistico ad \"insulae\", separate da strade parallele; l'Antiquarium, che raccoglie una selezione di reperti ceramici e statuette votive provenienti dall'abitato e dalla necropoli.\nSono in parte visibili anche i resti della cinta muraria della citt\u00e0 costruita tra la fine del VI e la fine del IV secolo a.C., della lunghezza stimata di circa 6 chilometri. A nord-est delle mura si riconoscono ancora otto torri quadrate.\nUbicazione.\nEraclea Minoa \u00e8 posta nel territorio del comune di Cattolica Eraclea in prossimit\u00e0 del fiume Platani (antico \"Alico\"); la zona oggi prende il nome di Capo Bianco per via di una candida collina marnosa che si protende sul mare nelle vicinanze.\n\u00c8 facilmente raggiungibile, provenendo da Agrigento per mezzo della Strada statale 115, dopo il bivio per Montallegro, svoltando sulla destra seguendo poi la relativa segnaletica.\nMonetazione.\nA Eraclea Minoa \u00e8 attribuibile una rara emissione dedicata al culto di Eracle."}
{"id": "267644", "revid": "125305418", "url": "https://it.wikipedia.org/wiki?curid=267644", "title": "Sambiase", "text": "Sambiase (\"Sambij\u00e0si\" in calabrese) \u00e8 una delle circoscrizioni comunali della citt\u00e0 di Lamezia Terme. \u00c8 stato un comune autonomo sino al 1968 (allorquando contava abitanti), anno dell'unificazione con Nicastro e Sant'Eufemia Lamezia per la nascita del nuovo comune, del quale costituisce il secondo quartiere pi\u00f9 popoloso. Nel territorio dell'ex comune sono presenti la sede centrale del municipio, le terme e l'ente fiera.\nStoria.\nPreistoria.\nIl territorio sambiasino era abitato sin dalla preistoria. Anni fa, a seguito dello scoppio di una mina nella cava del monte Sant'Elia, sono state ritrovate delle rocce con disegni neolitici.\nPeriodo magno-greco.\nA Sambiase e Sant'Eufemia Lamezia sono state ritrovate le rovine dell'antica citt\u00e0 di Terina, i gioielli, le monete di origini greche come il \"tesoretto di Acquafredda\" e il \"tesoro di Sant'Eufemia\". Nel 2010 a Sambiase sono state ritrovate tombe greche intatte nella loro bellezza, esse sono state osservate per giorni da grandi studiosi e poi per una settimana esposte gratuitamente. Secondo la leggenda terinea, la sirena Ligea mor\u00ec nella piana di Sant'Eufemia fondando la grande polis, l\u00ec infatti bagnata dal torrente sambiasino Bagni, \"inquinato\" positivamente dalle terme di Caronte, vi era situata la tomba della sirena. A confermare l'ipotesi che Terina fosse situata in contrada Terravecchia (Sant'Eufemia Lamezia) e San Sidero (Sambiase) erano e sono molti, italiani, calabresi e stranieri, come l'Orsi, il Milligen, e il professore sambiasino Enrico Borrello che al riguardo della storia sambiasina e limitrofa scrisse importanti libri tra cui \"Sambiase, storia della citt\u00e0 e del suo territorio\". Secondo il prof. Borrello la principale prova \u00e8 l'incisione dell'Abbazia benedettina di Sant'Eufemia XVII sec. Enrico Borrello diceva che le rovine in epoca normanna erano maestose ed evidentissime al punto che Roberto il Guiscardo fece inscrivere in ricordo alla citt\u00e0, nell'abbazia benedettina fatta edificare da lui, \"vetus civitas\". Molti gli scrittori dell'epoca latina ed ellenica che rivolgono importanti pagine alla ormai perduta Terina, come Lico (greco) e Plinio (romano).\nDi Terina non solo la ricchezza economica, politica e sociale era conosciuta, ma anche per le terme importanti anche in epoca romana. Le antiche terme di Caronte in Sambiase erano conosciute come \"Aghes\", infatti il Milligen, grande studioso della storia, fece della secolare ipotesi che nella moneta simbolo delle rovine, non fosse scritto \"Ares\" sulla pietra ma \"Aghe\" o \"Aghes\". Come gi\u00e0 detto la fonte sulfurea dell'ora remoto vulcano di Sambiase sfociava nel torrente dei bagni che dalla contrada Caronte di Sambiase scendeva fino a contrada Terravecchia a Sant'Eufemia dove bagnava e purificava la tomba della fanciulla con i piedi d'uccello (Ligea). Inoltre durante lavori per il monastero della Madonna del Carmine nel rione Cafaldo del centro storico di Sambiase sono stati ritrovati resti di un mosaico di una villa greca. Altri resti sottovalutati della Magna Grecia nel quartiere di Lamezia Terme, sono i ruderi delle \"mura secolari\", considerati da molti, un importante complesso monumentale. Secondo le teorie che fondano la storia della tecnologia delle costruzioni l'accostamento e la sedimentazione (fase naturale) di grossi cocci di pietra, superficialmente elementari e ruvide, quindi non lavorate, caratterizzano il primo periodo della cultura architettonica dell'antica Grecia. Secondo il Borrello queste ed altre mura derivano da un famoso villaggio della Magna Grecia, Melea. A questa affermazione \u00e8 contrapposta per\u00f2 una serie di studi recentemente eseguiti sulle antiche mura e su tabule romane compresa la peuntigeriana, che affermano il passaggio della strada romana Popilia che collegava Reggio Calabria a Capua, dalle mura, quindi di maggiore rilevanza storica.\nPeriodo italico e romano.\nLa Brezia fu una regione centrale della Calabria di cui Sambiase faceva parte, era probabilmente la grande citt\u00e0 di Balesia di cui famoso era il suo vulcano quaternario Ercole, l'attuale monte Sant'Elia. La citt\u00e0 fu fondata da Bretto in onore al padre e alla madre (Ercole e Balesia), fondatore inoltre della sua omonima, la vicina capitale.\nNell'epoca Latina, i monaci basiliani provenienti sia dall'oriente che dalla Sicilia perch\u00e9 scacciati dagli arabi si insediarono nel territorio e fondarono numerosi cenobi tra cui quello di San Biagio. Nel VII secolo i contadini diretti in bassa collina (Cafaldo, Miraglia, Caronte rioni di Sambiase) da tutti i monti del Reventino, ma soprattutto del Mancuso, si insediarono attorno al monastero basiliano di San Biagio accrescendo la popolazione. I monaci richiedevano ai contadini prestazioni lavorative nei propri campi.\nDurante il dominio Romano della Calabria l'odierna Sambiase di Lamezia Terme era chiamata Le Torri, \"Ad Turres\", in latino. Il nome Due Torri deriva dalle due maestose torri che erano situate nel territorio, precisamente nella frazione Caronte, di cui non \u00e8 rimasto niente. L'antica Le Torri era citata anche nell'antica tabula Peutingeriana insieme alle \"Aquae Angae\" oggi Terme di Caronte denominate cos\u00ec dai Romani, e l'abbazia dei Santi Quaranta Martiri presso le terme romane stesse.\nI Romani apprezzavano le terme di Caronte, dette \"Aghe\" in greco e \"Aquae Ange\" in latino. Antonino Pio fece inscrivere nella tabula sia le terme sia l'importante villaggio Le Torri luogo di \"ristoro\" per i carri in cui passava la via Popilia. Gli antichi itinerari romani erano di due tipi: \"picta\" (illustrava le vie e le stazioni graficamente) e \"scripta\" (che descriveva le vie e le stazioni testualmente).\nMolti erano gli scrittori ed i poeti che conobbero \"Ad Turres\" di persona, descrivendola come una cittadina serena e prospera nel settore agricolo, soprattutto, famosa nella regione bretta-lucana e in tutt'Italia, sfruttata dai romani per il suo olio e il suo vino, ma anche per i cereali.\nPeriodo bizantino.\nNel VII secolo tornarono a Le Torri sotto i greci di Bisanzio la cultura e la lingua greca. I basiliani fuggiti dall'oriente e dalla Sicilia in bal\u00eca degli arabi si stanziarono nel territorio di Calabria e di Sambiase. Il nome dell'insediamento rurale, divenuto poi rilevante citt\u00e0 dell'impero in ambito religioso, spirituale ed economico, cambi\u00f2 da Due Torri a San Biagio. Molte famiglie, visti i bizantini salvezza dai magnati che li sopprimevano si depositarono attorno ai monasteri basiliani (si ebbe dunque il ripopolamento della nuova San Biagio) nei numerosi monasteri sambiasini molti contadini dal Mancuso, dal Reventino e dalla vicina \"Neocastrum\" (Nicastro) si spostarono a San Biagio istituendo presso di esso e dei suoi numerosi e bellissimi monasteri veri e propri casali, fattorie, villaggi agricoli e veri centri industriali nella nuova e prosperosa citt\u00e0 di purezza e religione, il vasto territorio di San Biagio colmo di cittadini e monasteri fu diviso e le varie zone chiamate come i santi orientali.\nTutto ci\u00f2 avvenne anche grazie alla profonda amicizia che univa San Biagio con Taranto e Amalfi. Da qui inizia la grande attivit\u00e0 di esportazione dei prodotti samblasei che continua e aumenta nel corso della ricca storia del quartiere lametino, infatti lo sviluppo del mercato port\u00f2 San Biagio grande potenza mercantile e agricola.\nI numerosi monasteri bizantini non solo arricchivano l'economia e la demografia di San Biagio ma precedevano la futura corte culturale dei grandi paesi monarchici come, Francia, Regno di Sicilia, Regno di Napoli ecc. L'unica differenza \u00e8 che i monasteri nella citt\u00e0 erano moltissimi quindi le attivit\u00e0 culturali erano dello stesso numero dei luoghi di culto, centri luminosi di cultura letteraria e scientifica. I centri culturali quindi i monasteri bizantini che erano nel territorio dell'odierna Sambiase di Lamezia Terme erano San Pietro, San Filippo, Sant'Erm\u00ec, Sant'Elia, San Nicola, Santi Quaranta Martiri, Santa Venere, Santa Trada, una gigantesca chiesa di ordine ortodosso e infine San Biagio. Quest'ultima chiesa venne edificata su un edificio ellenistico costruito forse dagli antichi terinei, questo avvenne nel VII secolo. San Biagio divenne quindi protettore del luogo e dar\u00e0 luogo alla fiera che si tiene ancor'oggi \"Santu Vrasu\", la fiera risale dunque a quell'epoca ha quindi circa 1410 anni. Nel territorio sono situate numerosi resti di monasteri basiliani. Sambiase in quel periodo si espanse ancora e conobbe un periodo di rinascita dopo la riconquista di Andricciola.\nPeriodo normanno.\nNell'XI secolo scesero in Italia per pellegrinaggio popolazioni barbariche dalla Scandinavia, esse trovarono nel Mezzogiorno fortuna grazie all'alleanza di Melo, marchese di Bari, contro i greci di Bisanzio. Ad entrare nella storia del sud furono i figli di Tancredi d'Altavilla (in particolare Roberto il Guiscardo), questi scesero e conquistarono numerosi territori bizantini e longobardi. I normanni quindi conquistarono Campania, Lucania e Puglia scesero in Calabria dove trovarono ripetute difficolt\u00e0, conquistarono \"Cosentia\" e tutto il territorio della Calabria del nord. Continuarono la spedizione contro il pi\u00f9 potente baluardo bizantino, Reggio, ma furono sconfitti e dovettero accontentarsi di Martirano, Nicastro e Maida.\nIl pi\u00f9 importante esponente della cultura normanna dell'epoca, il Malaterra, ci racconta della sosta di due giorni a San Biagio, precisamente alle terme di Caronte, delle truppe del Guiscardo che le rafforz\u00f2. \"Iuxta aquas calidas\", \"biduo permansit\", cos\u00ec scrisse lo storico dei normanni delle terme di Sambiase. Nell'anno 1059 Roberto il Guiscardo diede incarico al fratello Ruggero di conquistare la ricca Calabria promettendogli l'intero territorio della regione. Nel 1060 l'ultimo baluardo bizantino cadde nelle mani dei normanni, Roberto divenne duca di Puglia e di Calabria. Durante il periodo d'oro che il Ducato di Calabria attravers\u00f2 con i normanni la regione venne divisa in castri, e Sambiase venne annessa al castro di Nicastro.\nSambiase venne infeudata ai Sanseverino di Martirano nel XII e conobbe un lunghissimo periodo di prosperit\u00e0 quando Giacomo Sambiase (era un Sanseverino) parente del duca di Calabria e Puglia e conte di Sicilia, Roberto il Guiscardo, prese il potere che gli fu concesso dalla grande imperatrice Costanza d'Altavilla per evitare persecuzioni del Malo a discapito della famiglia Sanseverino, l'Imperatrice dell'impero svevo e regina del regno normanno che nel grande universo imperiale non dimentic\u00f2 mai le proprie radici normanne difendendo sempre l'Italia normanna.\nL'universit\u00e0 era amministrata come: podest\u00e0 regia, podest\u00e0 baronale, parlamento, amministrazione della giustizia. Sambiase non cedette alle forti pressioni di Nicastro e divenne una potente universit\u00e0 di gran lunga superiore (economicamente e culturalmente) al castro stesso, risiedevano qui molte e importanti cariche istituzionali del regno degli Altavilla e degli svevi che ammiravano il grande patrimonio faunistico e naturale di Sambiase. L'universit\u00e0 di Sambiase fu esempio di grande organizzazione politica e sociale, infatti nonostante le enormi perdite subite a causa dell'annessione a Nicastro, Sambiase era e rest\u00f2 sempre grande potenza economica della Terra Giordana.\nFederico II fece costruire un castello a Nicastro per trascorrere le vacanze nella piana, particolarmente nei boschi dell'antica universit\u00e0 per le sue amate battute di caccia, egli rivalorizz\u00f2 l'antica badia dei Santi Quaranta Martiri e soprattutto il grande monastero di San Costantino arricchendoli di tesori.\nPeriodo angioino e aragonese.\nIl feudo di Sambiase durante il dominio francese fu tra i pi\u00f9 ricchi dell'intero regno, il Regno di Napoli come entit\u00e0 politica riconosceva la potenza di Sambiase che aveva il monopolio per la coltivazione dell'olio e dell'uva nell'intera Calabria, Basilicata e Puglia, e tra i primi paesi del meridione. Quando Ferrante d'Aragona pass\u00f2 Nicastro a contea, l'universit\u00e0 di Sambiase prese ancora pi\u00f9 potere ed ebbe sempre pi\u00f9 influsso politico su Napoli. Nel 1806 Giuseppe Bonaparte insedi\u00f2 al sud la politica napoleonica abolendo i feudi, nella seconda met\u00e0 del XIX Sambiase diviene comune autonomo, Nel 1848 si svolse una lacerante battaglia rivoluzionaria per la liberazione della Calabria dal regno borbonico delle due Sicilie, la battaglia dell'Angitola, che segn\u00f2 per sempre la storia spagnola in Calabria.\nXX secolo.\nIl 4 gennaio 1968 Sambiase si un\u00ec ai comuni di Nicastro e Sant'Eufemia Lamezia per costituire il comune di Lamezia Terme.\nMonumenti e luoghi d'interesse.\nSiti archeologici.\nLa presenza umana sul territorio lametino molto probabilmente ci riconduce al periodo neolitico. Questo grazie al materiale protostorico ritrovato nelle grotte del monte Sant'Elia. Tra il 1914 ed il 1923, Paolo Orsi nel svolgere a pi\u00f9 riprese la ricognizione in questo territorio in particolare nell'area carsica del monte Sant'Elia ebbe il modo di registrare nel suo taccuino il ritrovamento ed il recupero da parte dei carabinieri di materiali fittili protostorici riferibili secondo il suo giudizio all'et\u00e0 neolitica.\nSecondo le teorie che fondano la storia della tecnologia delle costruzioni, l'accostamento e la sedimentazione (fase naturale) di grossi cocci di pietra, superficialmente elementari e ruvide, quindi non lavorate, caratterizzano il primo periodo della cultura architettonica dell'antica Grecia. Secondo il Borrello queste ed altre mura derivano da un famoso villaggio della Magna Grecia, Melea. A questa affermazione \u00e8 contrapposta per\u00f2 una serie di studi recentemente eseguiti sulle antiche mura e su tabule romane compresa la peuntigeriana, che affermano il passaggio della strada romana Popilia che collegava Reggio Calabria a Capua, dalle mura, quindi di maggiore rilevanza storica.\nL'antico monastero basiliano di San Costantino \u00e8 situato in localit\u00e0 San Sidero, \u00e8 annessa al monastero una cappella dedicata alla Beata Vergine del Carmine. \u00c8 di propriet\u00e0 del barone Nicotera.\nSociet\u00e0.\nTradizioni e folclore.\nFeste in onore dei Santi\nFiere\nCultura.\nMusei.\nIl museo etnografico si sostanzia in un interno di casa lametina con oggetti delle arti e dei mestieri che tanto ci dice della vita dei calabresi di un tempo. Quasi mille oggetti propri dell'arredo familiare sono riuniti per gruppi tematici in sette stanze (stanza da letto, cucina, lavori agricoli, artigianato) e una piccola biblioteca.\nL'associazione si propone, oltre all'organizzazione annuale del premio intitolato a Franco Costabile, anche come luogo di incontro e di aggregazione nel nome di interessi culturali, assolvendo alla funzione sociale di maturazione e crescita umana e civile dell'ambiente lametino e calabrese, e si propone inoltre di ampliare la conoscenza della poesia, della cultura letteraria e artistica, del rapporto tra societ\u00e0 e cultura attraverso attivit\u00e0 quali concorsi letterari ed artistici, convegni, conferenze, proiezioni ecc. nonch\u00e9 attivit\u00e0 editoriali.\nEconomia.\nAgricoltura.\nCome molte localit\u00e0 della Calabria, Lamezia Terme ha una tradizione agricola radicata, soprattutto nella zona di Sambiase, noto per la produzione di diverse variet\u00e0 di colture tipicamente mediterranee. Le produzioni pi\u00f9 diffuse nel comune sono:\nTurismo.\nNei pressi di Sambiase e pi\u00f9 precisamente nella frazione di Caronte, sono situate le omonime terme, conosciute dagli antichi bruzi, greci, romani, bizantini, normanni e dagli ispanico-francesi. Le fonti termali di Caronte esistono sin dall'antichit\u00e0, grandi personaggi della storia italiana e soprattutto della storia europea classica e medievale tra i quali l'imperatore romano Antonino Pio, Roberto il Guiscardo e probabilmente suo fratello Ruggero. L'archeologo Paolo Orsi ribadisce testualmente: \"le terme di Sambiase furono conosciute anche nell'antichit\u00e0 per i loro effetti salutari, e tutto induce a credere s'abbiano a identificare con le \"Aquae Angae\" di cui vi \u00e8 anche un ricordo nella bella monetazione terinese\". Le acque solfuree della sorgente Caronte hanno propriet\u00e0 terapeutiche adatte a diverse patologie anche per la loro giusta temperatura, circa 39\u00a0\u00b0C, che consente di utilizzarle senza alcun intervento."}
{"id": "267668", "revid": "944090", "url": "https://it.wikipedia.org/wiki?curid=267668", "title": "Bob ai XVI Giochi olimpici invernali", "text": "Ai XVI Giochi olimpici invernali svoltisi nel 1992 a Albertville (Francia) vennero assegnate due medaglie d'oro: bob a 2 e bob a 4 maschili.\nLe gare si disputarono sulla pista di La Plagne a M\u00e2cot-la-Plagne."}
{"id": "267670", "revid": "31465", "url": "https://it.wikipedia.org/wiki?curid=267670", "title": "Socca", "text": ""}
{"id": "267671", "revid": "729019", "url": "https://it.wikipedia.org/wiki?curid=267671", "title": "Operazione Deliberate Force", "text": "L'operazione Forza Deliberata (in inglese Operation Deliberate Force) era il nome di una campagna militare aerea condotta nel 1995 dalla NATO contro le forze della Repubblica Serba di Bosnia ed Erzegovina. Attuata formalmente con il richiamo alla Risoluzione n. 836 delle Nazioni Unite, l'operazione che si svolse dal 30 agosto al 20 settembre, vide impiegati 400 aerei e 5000 militari di 15 nazioni. Ufficialmente, l'azione fu iniziata in risposta al bombardamento del mercato di Sarajevo del 28 agosto 1995, dove cinque proiettili di mortaio, lanciati da postazioni serbe su piazza Markale, uccisero 39 civili e ne ferirono almeno 90. Il piano era per\u00f2 stato preparato gi\u00e0 dal precedente luglio. Abilmente aggirate le posizioni dei vertici ONU, contrari ad ogni tipo di intervento per non screditare i caratteri di imparzialit\u00e0 della loro missione, il generale Rupert Smith, comandante dei caschi blu in Bosnia ed Erzegovina, si accoll\u00f2 la responsabilit\u00e0 di ogni decisione al riguardo e diede il via libera all'intervento occidentale.\nLa campagna comprese 3.515 attacchi contro 338 obiettivi. Gli aerei partivano dalle basi italiane (principalmente Aviano ed Istrana) o dalla portaerei statunitense USS Theodore Roosevelt.\nL'operazione continu\u00f2 nelle ore e nei giorni seguenti, data l'intransigenza ad ogni ipotesi di ritiro da parte dei serbi di Karad\u017ei\u0107. Il 10 settembre la Marina degli Stati Uniti ottenne da Bill Clinton l'autorizzazione di lanciare tredici missili Tomahawk: l'attacco segn\u00f2 il culmine dell'intervento NATO e colp\u00ec i principali centri di comunicazione dell'esercito serbo-bosniaco provocandone il completo black-out.\nLe difese serbe risultarono inadeguate, tuttavia gli operatori ai radar serbi dimostrarono una buona esperienza, rendendo difficile la distruzione dei radar serbi da parte degli aerei NATO; fu abbattuto un singolo aereo (un Mirage 2000 francese, colpito il 30 agosto). Circa 400 operatori delle nazioni della NATO furono rapiti dai serbi e usati come scudi umani.\nLe forze serbe accettarono l'ultimatum congiunto ONU-NATO, ritirandosi dai dintorni di Sarajevo. I colloqui iniziati il 1\u00ba novembre a Dayton (Ohio), misero ufficialmente la parola fine al conflitto jugoslavo.\nQuesta \u00e8 la prima azione militare nella storia della NATO."}
{"id": "267672", "revid": "196390", "url": "https://it.wikipedia.org/wiki?curid=267672", "title": "Repubblica Srpska", "text": ""}
{"id": "267680", "revid": "375960", "url": "https://it.wikipedia.org/wiki?curid=267680", "title": "Susa (Elam)", "text": "Susa, l'odierna Shush (persiano: \u0634\u0648\u0634 //; sumero: \ud808\ude39\ud808\udc9e\ud808\udda0 \"\u0160u.\u0161inki\"; persiano antico: \ud800\udfc2\ud800\udfc1 \"\u00c7\u016b\u0161\u0101\"; medio persiano: \ud802\udf6e\ud802\udf65\ud802\udf71\ud802\udf69 \"S\u016b\u0161\" oppure \ud802\udf71\ud802\udf65\ud802\udf6e \"\u0160\u016bs\"; ebraico: \u05e9\u05c1\u05d5\u05bc\u05e9\u05b8\u05c1\u05df \"Shush\u0101n\"; greco antico: \u03a3\u03bf\u1fe6\u03c3\u03b1 //; siriaco: \u072b\u0718\u072b \"Shush\"), fu la capitale dell'antico regno dell'Elam e, in periodo pi\u00f9 tardo, dopo essere stata devastata dal sovrano assiro Assurbanipal nel 646 a.C., divenne residenza imperiale dei Persiani achemenidi.\nStoria.\nGi\u00e0 nel 1175 a.C. Susa era la capitale del regno elamita e fu al suo interno che il sovrano Shutruk-Nakhunte port\u00f2 il bottino preso all'antica citt\u00e0 di Babilonia, tra cui la famosa pietra di diorite su cui era stato inciso il codice di Hammurabi, rinvenuta nel 1901 da una missione archeologica francese.\nA Susa furono in diversi momenti trasportati idoli delle divinit\u00e0 di paesi nemici conquistati o sottoposti a razzie (questo fu il caso del babilonese Marduk e della dea Inanna di Uruk, secondo la consueta orgogliosa usanza di impadronirsi anche del loro apparato religioso).\nGi\u00e0 verso il 1150 a.C., secondo lo studioso statunitense Richard Frye, Elam entr\u00f2 in una profonda crisi istituzionale e sar\u00e0 solo dal VII secolo a.C. che il nome della citt\u00e0 torner\u00e0 ad essere citata nei testi, riferita a un piccolo dominio ostile all'Assiria.\nNel 636 a.C. Susa fu tuttavia saccheggiata e la sua \"ziggurat\", che costituiva il simbolo religioso e nazionale pi\u00f9 appariscente, fu rasa al suolo mentre le divinit\u00e0 elamite furono portate ad Assur, capitale imperiale dei vincitori (v.si Battaglia di Susa).\nFu poi conquistata da Alessandro Magno nella sua spedizione contro l'Impero achemenide ma, a differenza di Persepoli, non fu saccheggiata."}
{"id": "267681", "revid": "163662", "url": "https://it.wikipedia.org/wiki?curid=267681", "title": "Spigolo", "text": "La parola spigolo (dal latino \"spiculum\", diminutivo di \"spica\", punta) \u00e8 utilizzata nella geometria solida per indicare i segmenti comuni a due facce di un poliedro, ovvero i lati di tali facce.\nSecondo una relazione scoperta da Eulero, il numero di spigoli in un poliedro \u00e8 pari alla somma fra il numero di facce e il numero di vertici del poliedro stesso, diminuita di due.\nTalora \u00e8 detta spigolo anche la retta di intersezione fra due piani non paralleli"}
{"id": "267682", "revid": "339392", "url": "https://it.wikipedia.org/wiki?curid=267682", "title": "Veg.", "text": ""}
{"id": "267683", "revid": "729019", "url": "https://it.wikipedia.org/wiki?curid=267683", "title": "Clausola contrattuale", "text": "Per clausola contrattuale si intendono le tipologie di patti accessori che possono essere apposti al contratto.\nIntroduzione storica.\nI codici civili europei ed il common law non si occupano della clausola contrattuale.\nAnche la letteratura, che ha scritto interi trattati sul contratto, solo raramente ha affrontato il problema.\nIn \"common law\", ad esempio, uno dei pi\u00f9 noti testi sul contratto dedica 150 pagine alle diverse ipotesi di clausole, ma non contiene alcuna definizione di clausola; altri si limitano invece ad indicarla in \"a distinct section or provision of a legal document or instrument\".\nNella letteratura tedesca von Thur, affrontando il problema della nullit\u00e0 parziale del contratto, regolata nel \u00a7 139 del BGB tedesco, indicava che \"\u00abwenn die Willenserkl\u00e4rung mehrere logisch unterscheidbare Festsetzungen enth\u00e4lt (das Gesetz spricht von Punkten), kann man sie in einzelne Bestandteile zerlegen\u00bb\".\nSi trattava di un suggerimento che avrebbe potuto essere sviluppato proprio a proposito della clausola contrattuale; invece non ha trovato terreno fertile. Infatti cinquant'anni dopo, in una tra le pi\u00f9 note monografie sulla nullit\u00e0 parziale, si trova l'uso indistinto dei termini \"Bestimmung, Abrede, Klausel\", come si trattasse di sinonimi: segno dunque che non vi \u00e8 stato alcun approfondimento della distinzione tra clausola in senso formale ed in senso sostanziale.\nRiflessioni recenti.\nLa dottrina pi\u00f9 recente propone riflessioni forse pi\u00f9 mature:\nQuesto silenzio sembra oggi pesare sempre di pi\u00f9, perch\u00e9 si osserva che \"il devient urgent que le droit engedre una th\u00e9orie g\u00e9n\u00e9rale des clauses\".\nIl problema della clausola.\nMa la clausola del contratto costituisce davvero un problema per i giuristi? Oppure la mancanza di studi sull'argomento \u00e8 la prova che non vi \u00e8 alcuna necessit\u00e0 di parlarne?\nIn realt\u00e0 oggi vi \u00e8 un riferimento espresso: la direttiva sulle clausole abusive n. 93/13, nell'art. 3 parla infatti di clausola o di elementi di clausola.\nSi potrebbe quindi ritenere opportuno distinguere la clausola contrattuale dall'elemento di clausola. Oppure indicare che il legislatore europeo ha voluto superare ogni ambiguit\u00e0 ed usare una terminologia tanto ampia proprio per prevenire ogni inutile discussione sulla nozione di clausola.\nForse la seconda soluzione \u00e8 migliore: infatti l'art. 3 della direttiva non indica regole diverse per la clausola abusiva o per l'elemento abusivo di una clausola e quindi la distinzione non porterebbe ad alcun risultato pratico.\nPare vi siano per\u00f2 forti ragioni per fissare la nozione di clausola del contratto.\nSi illustrano allora alcuni risultati di questa ricerca partendo da un esempio.\nLa legge n. 197 del 1991 prima ed oggi l'art. 49 del d. lgs. n. 231 del 2007 vietano i pagamenti in denaro contante superiori ad un determinato importo (oggi \u20ac 2.500), che andranno quindi eseguiti con gli altri mezzi indicati dalla legge. Ci\u00f2 per prevenire il riciclaggio di denaro proveniente da operazioni illecite.\nIl divieto \u00e8 insuperabile, perch\u00e9 \u00e8 di ordine pubblico economico.\nIpotizziamo allora che un contratto contenga questa clausola: \"il prezzo della vendita \u00e8 di \u20ac 15.000 da pagare in contanti\". Che accade di questo contratto?\nL'art. 1419 del codice civile italiano indica che \"la nullit\u00e0 parziale di un contratto o la nullit\u00e0 di singole clausole, importa la nullit\u00e0 dell'intero contratto se risulta che i contraenti non lo avrebbero concluso senza quella parte del suo contenuto che \u00e8 colpita da nullit\u00e0\".\nIl \u00a7 139 del BGB tedesco ha una formula opposta: la nullit\u00e0 di una clausola del contratto provoca la nullit\u00e0 dell'intero contratto, salvo risulti che i contraenti lo avrebbero concluso anche senza quella clausola.\nIn entrambi i casi, tuttavia, occorre che il contratto sia autosufficiente anche senza la clausola nulla; nel caso in esame, se viene eliminata la clausola relativa al prezzo della vendita, il contratto non si regge in piedi. Dunque dovremmo pensare che sia nullo l'intero contratto.\nTutti avvertono per\u00f2 che la soluzione \u00e8 troppo grave. Infatti la legge non vieta di pagare la somma di \u20ac 15.000, ma vieta di pagarla in denaro contante; non \u00e8 cio\u00e8 vietato quel tipo di contratto, \u00e8 vietata invece solo la modalit\u00e0 di pagamento.\nDunque eliminare il contratto sarebbe conseguenza eccessiva rispetto alla \"ratio legis\".\nIl problema va allora affrontato in altro modo, partendo dalla clausola e non dal contratto.\nIl termine \"clausola del contratto\" pu\u00f2 assumere infatti due diversi significati:\nLa clausola \"il prezzo della vendita \u00e8 di \u20ac 15.000 da pagare in contanti\" va distinta come appena indicato: secondo la nozione formale \u00e8 unica; non lo \u00e8 invece secondo la nozione sostanziale.\nInfatti questa clausola pu\u00f2 essere divisa in due ulteriori clausole: a) il prezzo della vendita \u00e8 di \u20ac 15.000; b) il prezzo va pagato in contanti.\nSe si procede cos\u00ec, allora non sar\u00e0 nulla l'intera clausola. Poich\u00e9 abbiamo detto che si tratta di due clausole sostanziali, sar\u00e0 invalida solo quella che riguarda il pagamento in contanti; rester\u00e0 invece valida quella che indica il prezzo.\nEliminata solo la clausola sul pagamento in contanti, ma non quella sul prezzo, il contratto \u00e8 autosufficiente. Si potr\u00e0 semmai porre un problema diverso: le parti avrebbero concluso il contratto anche senza la parte invalida? La risposta riguarda per\u00f2 il contratto e non la clausola e quindi non intendo soffermarmi qui.\nProfili giurisprudenziali.\nAggiungo invece che la necessit\u00e0 di individuare la clausola sostanziale \u00e8 stata oggetto delle decisioni della Corte Suprema di Cassazione degli anni '50.\nSi trattava infatti di valutare la nullit\u00e0 di alcuni patti contenuti in clausole dei contratti collettivi di lavoro: doveva sostituirsi tutta la clausola che conteneva un patto invalido o solo quel singolo accordo, lasciando integre le altre parti della clausola?\nLa risposta \u00e8 stata nel senso sopra ricordato: la Cassazione ha affermato che la clausola va individuata nel precetto (comando) che produce l'effetto vietato e non nell'insieme dei comandi che siano uniti solo formalmente (con un unico numero o un'unica rubrica); quindi la nullit\u00e0 e la sostituzione riguardano non l'intera clausola (nozione formale, \"Klausel\") ma solo quella parte contraria alla legge (nozione sostanziale, \"Bestimmung\").\nIn Italia \u00e8 quindi prevalente questa nozione di clausola, anche se alcuni autori la contestano, preferendo quella formale. Anche la letteratura spagnola sembra oggi condividere tale indicazione, almeno nelle parole di chi afferma che \"una cl\u00e0usula es cada una de las reglas de conducta (en sentido material) que configuran las posiciones de las partes en un contrato\".\nClausola in senso sostanziale.\nA questo punto \u00e8 necessario approfondire la nozione sostanziale di clausola (\"Bestimmung\"), mentre quella formale non presenta problemi in quanto individuata in una parte qualsiasi del contratto.\nLa nozione sostanziale viene meglio indicata cos\u00ec: \u00e8 clausola qualsiasi precetto indivisibile del contratto, che produca effetti giuridici.\nPerch\u00e9 indivisibile? Perch\u00e9 ogni volta che si possa scomporre la clausola in ulteriori comandi, avremo allora pi\u00f9 clausole.\nSi pensi ad una clausola che regoli il trasporto marittimo della merce. Ipotizziamola cos\u00ec: \"la consegna deve effettuarsi entro il 31 luglio CIF molo di Venezia\".\nFormalmente la clausola \u00e8 unica. Secondo la nozione sostanziale \u00e8 per\u00f2 composta da almeno tre distinti obblighi:\nMa tale ultima indicazione pu\u00f2 a propria volta contenere molteplici patti. Infatti la clausola CIF precisa, secondo il significato usuale, che il venditore deve sopportare le spese di trasporto fino al porto di destinazione indicato e deve assicurare la merce mentre i rischi di questa si trasferiscono al compratore.\nDunque solo componendo la clausola e separando tutti gli obblighi o i diritti che derivano si pu\u00f2 verificare quali siano le conseguenze giuridiche che la clausola produce.\nSolo verificando le conseguenze prodotte si pu\u00f2 accertare quali clausole (nozione sostanziale) vadano eliminate perch\u00e9 contrarie alla legge e quali invece mantenute.\nLa funzione di questa proposta \u00e8 evidente: salvare il pi\u00f9 possibile l'autonomia dei contraenti (art. 1322 c.c.); eliminare solo quelle clausole che siano in contrasto con norme imperative di legge, preservando efficacia alle altre parti del contratto.\nSe non erro, si tratta di un obiettivo perseguito anche da alcuni autori tedeschi che leggono in tal modo il \u00a7 139 BGB. Infatti, sebbene tale disposizione indichi come regola generale la nullit\u00e0 del contratto quando sia nulla una sua parte, si propone ugualmente una lettura diversa, ritenendo che la nullit\u00e0 dell'intero contratto rappresenti invece un'eccezione.\nClausola meramente formale.\nAbbiamo per\u00f2 detto che la clausola sostanziale (\"Bestimmung\") deve produrre effetti giuridici.\nInfatti se la clausola, anzich\u00e9 comandare, descriva dei fatti, non potr\u00e0 mai essere nulla, perch\u00e9 i divieti di legge colpiscono solo i comandi che producono conseguenze vietate. Delle descrizioni di fatti la legge non si interessa.\nSi pensi alle premesse contenute nei contratti: spesso descrivono situazioni (mi interessa un terreno edificabile; sono un cittadino dell'Unione europea; ho la capacit\u00e0 economica di effettuare un certo investimento ecc.).\nQueste sono clausole dal profilo formale ma, il pi\u00f9 delle volte, non lo sono dal profilo sostanziale, perch\u00e9 non producono effetti tra le parti: in tal caso il giudice non potr\u00e0 mai dichiararle nulle. Potr\u00e0 solo accertare, se occorre, che la dichiarazione era vera o falsa.\nSi pensi ad es. all'errore o alla presupposizione: il terreno non era edificabile, quindi il contratto pu\u00f2 essere invalidato; ma anche questo resta un problema del contratto e non della clausola in s\u00e9.\nOvviamente per distinguere non \u00e8 sempre possibile limitarsi alla formulazione della clausola, perch\u00e9 questa spesso inganna.\nUn ulteriore esempio: la dichiarazione \"ignoro il peso\" pronunciata in un discorso tra amici, si riferisce a situazioni che non rilevano dal profilo giuridico. Se invece \u00e8 contenuta in una polizza di carico, indica sia che il vettore non conosce il peso della merce che deve trasportare, ma nel contempo impedisce che il caricatore si giovi \"della presunzione di corrispondenza \u2013 fino a prova contraria - della quantit\u00e0 della merce da lui imbarcata alle condizioni di polizza da lui stesso fornite\" in base all'art. 462 del codice della navigazione.\nQuindi pu\u00f2 accadere che una clausola sembri descrittiva, ma in realt\u00e0 abbia contenuto precettivo (Bestimmung).\nI problemi da affrontare sono ovviamente molti di pi\u00f9: ad es. quello dell'interpretazione, la possibilit\u00e0 di individuare la \"clausola autosufficiente\", ovvero che resta valida anche se sia nullo il contratto che la contiene, la nozione di \"clausola di stile\", la sufficienza o meno dell'accordo sulle clausole per la conclusione del contratto e cos\u00ec via.\nAlcuni di questi problemi si risolvono in Italia in modo diverso che negli altri paesi, mentre altre volte si hanno soluzioni convergenti.\nOvviamente qui non c'\u00e8 lo spazio nemmeno per indicarli tutti; posso per\u00f2 dire che quasi sempre le questioni che riguardano la clausola (e non il contratto) trovano adeguata risposta sulla base della distinzione sopra ricordata tra clausola in senso formale e clausola in senso sostanziale."}
{"id": "267684", "revid": "1077332", "url": "https://it.wikipedia.org/wiki?curid=267684", "title": "Susa (Tunisia)", "text": "Susa (; in francese \"Sousse\") \u00e8 una citt\u00e0 della Tunisia di 270.000 abitanti, capoluogo del governatorato omonimo e terza del paese per popolazione (dopo Tunisi e Sfax), nonch\u00e9 uno dei suoi poli turistici pi\u00f9 importanti. Nel 1988 la sua medina \u00e8 stata inserita tra i Patrimoni dell'umanit\u00e0 dall'UNESCO. In questa citt\u00e0 lo scrittore francese Maupassant conclude il viaggio sul suo yacht attraverso il Mediterraneo, esperienza descritta in dettaglio in \"La vie errante\" (1890).\nStoria.\nFondata dai Fenici di Tiro nel IX secolo a.C. col nome di \"Hadrumete\", rimase indipendente ed autonoma per vari secoli. Cadde nella sfera di influenza cartaginese probabilmente nel VI secolo a.C., rimanendo coinvolta nei conflitti della citt\u00e0 punica. Fu saccheggiata dal siracusano Agatocle nel 310 a.C.\nDopo la terza guerra punica fu citt\u00e0 libera con il nome di \"Hadrumetum\" nella provincia d'Africa e in seguito ebbe lo status di colonia e alla fine del III secolo divenne capitale della provincia di Bizacena.\nRasa al suolo dai Vandali nel V secolo, la citt\u00e0 ebbe il nuovo nome di \"Iustinianopolis\" nel periodo di dominio bizantino e rinacque con gli Aghlabidi con il nome di S\u016bsa nel VII secolo, riscoprendo tutta la sua importanza di centro strategico e nevralgico di scambi.\nDal suo porto part\u00ec nell'827 la spedizione arabo-berbera, guidata dal \"q\u0101d\u012b\" Asad b. al-Fur\u0101t, che approd\u00f2 in Sicilia, strappata dopo alcuni decenni di duri combattimenti ai Bizantini per diventare parte (per poco meno di due secoli e mezzo) dei domini musulmani (cosiddetta \"d\u0101r al-Isl\u0101m\").\nConsiderata la perla del Sahel - il celebre litorale tunisino - la citt\u00e0 \u00e8 diventata negli anni settanta capoluogo dell'omonima \"wil\u0101ya\" (governatorato), toccando da un punto di vista demografico la cifra di circa 135.000 abitanti.\nIl giorno 26 giugno 2015, avviene un attentato di matrice terroristica rivendicato dall'Isis nelle spiagge della citt\u00e0. Quasi 40 persone perdono la vita, con pi\u00f9 di 35 feriti.\nMonumenti e luoghi d'interesse.\nMuseo nazionale.\nIl museo, protetto da bastioni \u00e8 il secondo in Tunisia per importanza dopo il Bardo.\nGrande Moschea.\nLa sua grande moschea, costruita rimpiazzando una \"qal\u2018a\" (fortezza) ed il suo \"rib\u0101\u1e6d\" (caposaldo affidato alle cure di devoti musulmani incaricati di sorvegliare il territorio, intendendo questa funzione come un vero e proprio \"jih\u0101d\"), rivelano l'importanza che gli Aghlabidi accordarono alla citt\u00e0.\nChiesa di San Felice.\nL'unica chiesa cristiana della citt\u00e0 \u00e8 dedicata a san Felice, costruita nel 1913: precedentemente una cappella omonima era presente all'interno dell'antica medina, ma con la seconda guerra mondiale venne distrutta e cadde in abbandono. Dal 1964, grazie alla convenzione bilaterale \"Modus Vivendi\" fra le autorit\u00e0 vaticana e tunisina, la chiesa \u00e8 affidata alla comunit\u00e0 cattolica locale. Il suo stile si riferisce a quello romanico, anche se diverse decorazioni interne riprendono numerosi elementi tipici delle chiese paleocristiane, in ricordo delle celebri catacombe cittadine, note per la raffigurazione di un Buon Pastore.\nIl porto e la medina.\nIl suo porto e la sua \"medina\" (parte antica e centrale d'un centro abitato in ambiente islamico) attestano l'incessante attivit\u00e0, trasformandosi oggi in importanti testimonianze turistiche.\nSport.\nIl principale club calcistico cittadino \u00e8 l'\u00c9toile Sportive du Sahel, una delle squadre pi\u00f9 titolate della nazione e dell'intera Africa. "}
{"id": "267688", "revid": "119321579", "url": "https://it.wikipedia.org/wiki?curid=267688", "title": "Serse II di Persia", "text": "Re di Persia.\nFiglio di Artaserse I e della regina Damaspia fu ucciso dopo soli 45 giorni di regno dal fratellastro Sogdiano, al termine di un festino.\nLa conoscenza di questo sovrano ci viene dagli scritti di Ctesia. Salito al trono alla morte del padre come unico erede legittimo, la sua posizione venne subito contestata da Sogdiano, figlio di Artaserse I e della concubina Alogyne, e dall'altro fratellastro Oco, figlio anch'esso di una concubina reale, Cosmartidene.\nSerse venne riconosciuto come re solamente dalla Persia, mentre Sogdiano fondava il suo potere sull'Elam e Oco sulle satrapie dell'Ircania, della Babilonia e delle Media.\nRe d'Egitto.\nNei pochi mesi di regno Serse II fu anche formalmente, pur non assumendo la titolatura dei sovrani egizi, re dell'Egitto ed infatti Manetone lo colloca nella XXVII dinastia."}
{"id": "267694", "revid": "599013", "url": "https://it.wikipedia.org/wiki?curid=267694", "title": "Bob ai XVIII Giochi olimpici invernali", "text": "Ai XVIII Giochi olimpici invernali svoltisi nel 1998 a Nagano (Giappone) vennero assegnate due medaglie, bob a 2 e bob a 4 maschili."}
{"id": "267699", "revid": "188116", "url": "https://it.wikipedia.org/wiki?curid=267699", "title": "Area marina protetta Isole Pelagie", "text": "L'area marina protetta Isole Pelagie \u00e8 un'area marina protetta istituita con decreto del Ministero dell'Ambiente il 21 ottobre 2002.\nTerritorio.\nL'AMP delle Isole Pelagie comprende 46,28\u00a0km di costa delle isole di Lampedusa, Linosa e Lampione, a cui si somma l'estensione a mare di 4.136 ha.\nFauna.\nL'area comprende alcuni importanti siti di nidificazione della tartaruga marina \"Caretta caretta\".\nLe isole di Linosa (Spiaggia della Pozzolana di Ponente) e di Lampedusa (Spiaggia di Isola dei Conigli) sono tra i pochi siti in Italia in cui la presenza di regolari ovodeposizioni da parte di alcuni esemplari \u00e8 documentata e certa.\nPurtroppo la densit\u00e0 del turismo di massa e la frequentazione crescente del turismo appiedato (ancora permesso) stanno facendo perdere alla spiaggia dell'Isola dei Conigli ogni attrattiva per la deposizione delle uova delle tartarughe. Nel 2007 e nel 2008 non \u00e8 stato censito infatti alcun nido a Lampedusa. Le ovodeposizioni sono fortunatamente riprese nel giugno del 2009.\nSul versante meridionale dell'isola di Lampedusa si osservano ampie zone di \"trottoir\" a vermeti, tipica ecostruttura mediterranea."}
{"id": "267726", "revid": "57342", "url": "https://it.wikipedia.org/wiki?curid=267726", "title": "Felice Andreasi", "text": "Considerato uno dei maggiori esponenti del teatro comico-satirico leg\u00f2 il suo nome a diverse trasmissioni televisive, specialmente negli anni settanta, e alla sua attivit\u00e0 di comico del cabaret e di autore di monologhi per il teatro.\nApprezzato umorista, fu anche autore di aforismi e lapidarie battute cariche di un surreale \"humour\".\nBiografia.\nAndreasi \u2013 torinese di nascita ma astigiano d'adozione \u2013 conobbe il successo al pari di altri cantanti-attori come Enzo Jannacci, Lino Toffolo, Cochi Ponzoni e Renato Pozzetto per la partecipazione alla trasmissione televisiva \"Il poeta e il contadino\" (1973). In realt\u00e0 la sua carriera era iniziata molto prima, in teatro, dove, nel 1968, aveva interpretato \"Mercadet\", la figura di affarista disegnata da Balzac.\nSuccessivamente (1975) lavor\u00f2 ne \"Il sospetto\", a fianco di Gian Maria Volont\u00e9 e sotto la regia di Citto Maselli. La carriera teatrale di Andreasi \u2013 che fu anche un apprezzato comico di cabaret (\u00e8 nota la sua imitazione dello sciatore Gustav Th\u00f6ni e la sua recita della poesia \"Piemonte\" di Giosu\u00e8 Carducci) \u2013 prosegu\u00ec poi con un'interpretazione nella commedia \"La famiglia dell'antiquario\" (1986) di Carlo Goldoni e in un'edizione di \"Aspettando Godot\" al fianco di Jannacci, Gaber e Paolo Rossi.\nPer il cinema (una trentina i titoli interpretati), \u00e8 da segnalare la sua partecipazione a \"Storia di ragazzi e di ragazze\" di Pupi Avati (1989), \"Un'anima divisa in due\" di Silvio Soldini (1992) e \"Pane e tulipani\", ancora di Soldini (2000) che gli frutt\u00f2 il Nastro d'argento. Nel 2004 interpret\u00f2 anche la figura del protagonista nel film \"Nan\u00e0\", diretto da Giuseppe Varlotta e tratto dal libro \"Gli uomini della nebbia\" di Gian Paolo Squassino. \nLa poliedrica figura di Felice Andreasi comprende anche quella dell'autore teatrale: egli scrisse infatti una raccolta di monologhi e racconti dal titolo \"D'amore (diverso) si muore\".\nCol suo tipico accento piemontese (una vera e propria cifra stilistica, insieme al parlare molto rallentato per simulare stupidit\u00e0) negli anni settanta ebbe molto successo televisivo come cantante, in particolare rilanci\u00f2 \"La balorda\" di Ivan Della Mea. \nPrese parte a diversi programmi radiofonici, tra cui \"Le interviste impossibili\" e \"Occhiali rosa\", trasmessi entrambi da Radio Due.\nNel 1998 venne realizzato un video-ritratto dedicato a Felice Andreasi dal titolo \"Felice l'attore che dipinge\", per la regia di Antonio De Lucia ed Enrico Venditti, premiato con Menzione speciale al XVI Torino Film Festival.\nFelice Andreasi mor\u00ec la sera di Natale del 2005 per complicazioni dovute alla malattia di Parkinson, di cui soffriva da tempo.\nOmaggi.\nA partire dal dicembre 2015, per il decennale della scomparsa di Andreasi, sono stati organizzati numerosi eventi per rendere omaggio alla sua poliedrica personalit\u00e0 artistica, fra i quali la presentazione della biografia \"Felice Andreasi. Un pittore in scena tra teatro, cinema e tv\"; la retrospettiva di opere pittoriche di Andreasi che si \u00e8 tenuta a Palazzo Salmatoris di Cherasco da ottobre 2016 a marzo 2017 e infine, a partire da giugno 2017, la realizzazione dello spettacolo teatrale \"Prove d'attore per essere... Felice\", dedicato ad Andreasi e al cabaret piemontese e lombardo degli anni sessanta e settanta.\nProgrammi televisivi.\nPrese parte inoltre nel 1970 ad alcuni episodi della rubrica pubblicitaria televisiva \"Carosello\" reclamizzando il sapone per bucato Ondaviva della Henkel."}
{"id": "267740", "revid": "767487", "url": "https://it.wikipedia.org/wiki?curid=267740", "title": "Bob ai XVII Giochi olimpici invernali", "text": "Ai XVII Giochi olimpici invernali svoltisi nel 1994 a Lillehammer (Norvegia) vennero assegnate due medaglie, bob a 2 e bob a 4 maschili."}
{"id": "267748", "revid": "300067", "url": "https://it.wikipedia.org/wiki?curid=267748", "title": "Edward Weston", "text": "Biografia.\nLavor\u00f2 molto in California e fu invitato al \"Salon of Photography di Londra\".\nNel 1920 Weston fece una revisione dei propri lavori, nei quali fino a quel momento aveva prevalso l'uso dell'effetto flou, lo sfocato artistico.\nDal 1923 al 1926 lavor\u00f2 in Messico accanto a Tina Modotti, con cui intraprese una relazione, e fece amicizia con alcune personalit\u00e0 del Rinascimento messicano. Fu questo un periodo in cui ritrov\u00f2 se stesso e la sua strada stilistica inizi\u00f2 a mutare. Era convinto che la fotografia servisse per catturare la vita e sotto qualunque forma essa si presentasse, l'unico modo possibile per farlo era attraverso il realismo.\nNel 1932 insieme ad altri fotografi, tra cui Ansel Adams, fond\u00f2 il Gruppo f/64 cos\u00ec chiamato dal valore in cui il diaframma forniva la migliore resa ottica e la sufficiente profondit\u00e0 di campo nitido.\nQuesto gruppo di fotografi fond\u00f2 un'estetica che si basava sulla '\"perfezione tecnica e stilistica\": qualunque foto non perfettamente a fuoco o non perfettamente stampata o non montata su cartoncino bianco, era \"impura\".\nSi trattava di una reazione violenta allo stile \"sdolcinato e sentimentale\" che in quegli anni aveva reso celebri i fotografi pittorici della California.\nL'aspetto principale della visione di Weston fu il suo insistere continuamente sul fatto che il fotografo doveva gi\u00e0 \"visualizzare la foto dentro di s\u00e9 prima ancora di scattarla\".\nNel 1946 Edward Weston inizi\u00f2 a soffrire di Parkinson e nel 1948 scatt\u00f2 la sua ultima fotografia a Point Lobos.\nMor\u00ec il 1\u00ba gennaio 1958.\nL'ambiente.\nSe facciamo un attimo mente locale e cerchiamo di entrare in quello che poteva essere il mondo degli artisti che lavoravano nella costa ovest dell'America del nord, nel periodo che va tra gli anni '20 e gli anni '40, troviamo una serie di movimenti in leggero scontro tra loro, modernismo, realismo e pittorialismo. \u00c8 proprio nel bel mezzo di quest'ultimo movimento che a New York E. Weston fa i primi passi nella fotografia, cominciando con i ritratti porta a porta.\nLo stile.\nBen presto si rende conto che la sua ambizione \u00e8 un'altra, e che non \u00e8 solo, con altri fotografi come A. Stieglitz e P. Strand condivide la passione per la natura come soggetto, una natura nella quale vanno ricercate purezza e verit\u00e0, e la necessit\u00e0 di allontanarsi dalla societ\u00e0 per la quale non provano altro che disprezzo. Cos\u00ec gi\u00e0 dai primi anni 20, abbandonando completamente le basi del pittorealismo si lascia ispirare dal nuovo ambiente che lo circonda, quello del modernismo, che riflette gli influssi delle avanguardie europee, soprattutto del cubismo, e le sue fotografie sono caratterizzate da naturalezza e semplicit\u00e0, ma soprattutto da nitidezza e precisione.\nCos\u00ec anche se un po' controcorrente E. Weston va avanti con il suo stile, cercando di mostrare al mondo il suo modo di \"vedere\" le cose. Con una quasi maniacale cura dell'immagine, cerca di cogliere l'essenza atemporale dell'oggetto, estraendone una forma pura e perfetta contrapposta allo sfondo che lo circonda...e che a volte risulta anche pi\u00f9 \"reale\" dell'oggetto stesso, pronta per essere reinterpretata.\nVolendo usare le sue stesse parole \"...con il massimo rigore; la pietra \u00e8 dura, la corteccia di un albero \u00e8 aspra, la carne \u00e8 viva...\"\nSi definiva un fotografo \"diretto\", in continua ricerca della quintessenza della cosa...\n\u00c8 capace di trasformare i soggetti fotografati in pure metafore visive degli elementi della natura: i primi piani di conchiglie, peperoni, cavoli; la serie di rocce e cipressi, fotografati astraendoli dal selvaggio paesaggio di Point Lobos; i nudi \"incompleti\", estremamente sensuali, che non incarnano nient'altro se non se stessi; gli studi di cieli e nuvole...\nSi pu\u00f2 dire che facciano tutti parte di quello che poi pi\u00f9 avanti \u00e8 stato definito \"purismo Westoniano\".\nAnche l'America che lui rappresenta \u00e8 pi\u00f9 cruda e reale di quanto non fosse nella realt\u00e0 o per lo meno di quanto non avessero \"raccontato\" fino ad allora i suoi colleghi fotografi. L'occhio che vede l'America di Weston \u00e8 estremamente obbiettivo: luoghi desolati, vecchie macchine, fattorie abbandonate, pianure fangose. Nulla di confortevole o rassicurante.\nIl perch\u00e9.\nEd \u00e8 forse proprio per questo che Edward Weston piace tanto agli Americani, finalmente un fotografo che abbandona lo stereotipo della fotografia intesa come arte.\nA quei tempi molti credevano che la fotografia non fosse altro che una nuova classe della pittura e il tentativo di creare con la camera effetti pittorici crebbe, creando una serie di fotografie e fotografi molto simili tra loro; dando luogo ad una serie di \"fotopitture\" che non avevano nulla a che vedere con la naturalezza della fotografia.\nE anche se i risultati non erano legati al Pittorialismo, anche chi era lontano da questo tipo di fotografia, fotografava un'America un po' irreale, o comunque di un'America che ben poco rivelava le condizioni effettive.\nAnche uno dei maestri della fotografia come Walker Evans fotografava lo stato di degradazione dell'America e divenne famoso per i suoi ritratti alle classi basse della societ\u00e0. Tuttavia quello che rende Weston pi\u00f9 sincero \u00e8 forse il fatto che nei suoi paesaggi o nei suoi ritratti non c'\u00e8 traccia di \"posa\".\nNon ci sono occhi che guardano l'obiettivo, non ci sono cartelloni pubblicitari, non c'\u00e8 il disordine che distrae l'occhio. La sua verit\u00e0 \u00e8 fatta di linee, di ombre, del bianco del nero e di tutte le tonalit\u00e0 di grigio.\nCos\u00ec Weston a costo di apparire controcorrente si dedica al suo obiettivo a realizzare immagini che siano cos\u00ec pure, vere e semplici, da essere accessibili a chiunque.\nAnche perch\u00e9 il suo essere oggettivo gli conferiva non solo originalit\u00e0, ma anche e soprattutto sincerit\u00e0.\nE se le immagini sono i testimoni della vita del fotografo stesso, qui stiamo parlando di una persona umile, semplice, senza le pretese che normalmente hanno gli artisti, e che forse un po' incarna l'americano medio, un fotografo come avrebbe potuto essere chiunque, un uomo che il suo scopo unico era un'enorme voglia di far conoscere al suo mondo quella che per lui era la verit\u00e0.\nLa poetica.\nAnsel Adams amava dire: \"Weston \u00e8 uno dei pochi artisti creativi del nostro tempo... I suoi lavori illuminano il viaggio spirituale dell'uomo verso la perfezione\".\nWeston \u00e8 l'incarnazione della poesia applicata alla fotografia, e il suo motore \u00e8 senza dubbio la ricerca continua di identificarsi con la natura per conoscerla fino alla pi\u00f9 profonda essenza.\nNon \u00e8 un caso che nel 1941 gli viene proposto dall'editore di Walter Whitman (1819 - 1892), uno dei poeti pi\u00f9 importanti della storia Americana, di illustrare la quarta edizione del suo libro di poesie \"Leaves of grass\".\nLa poesia di Whitman \u00e8 caratterizzata dall'\"invenzione\" del verso libero (totalmente in contrasto con le correnti attuali), che gli sembrava il mezzo pi\u00f9 diretto per essere compreso, a questo si aggiunge il forte amore e l'esaltazione delle forze della natura. Almeno quanto le foto di Point Lobos dove Weston tentava di \"fotografare la vita\". La stessa passione per la purezza delle cose, siano esse fotografie o poesie, entrambi erano fedeli alla purezza dell'\"essere\". Nonostante i due artisti provengano da due correnti artistiche differenti per periodo e stile, tra loro si notano pi\u00f9 punti d'unione.\nIn entrambi si nota una scia di trascendentalismo, che distingue le loro creazioni, volendo definire in questo modo l'innata passione per il descrivere le loro ispirazioni artistiche in una maniera totalmente libera da ogni vincolo, ma soprattutto l'esprimere le sensazioni con assoluta oggettivit\u00e0.\nIl movimento trascendentalista era caratterizzato da una specie di \"ottimismo\", che induceva a cogliere della natura solo gli aspetti positivi, dove l'unica realt\u00e0 sarebbe quella trascendentale, la forma a priori di ogni altra realt\u00e0.\nPer quanto riguarda Weston, soprattutto negli anni trascorsi in Messico (1922-27), dove si concentra sui rapporti tra \"forma e soggetto, realismo e astrazione\", si pu\u00f2 osservare nel suo stile, questa nota di trascendentalismo; la continua ricerca di un'immagine che sia totalmente vera, pura e libera da qualsiasi artificio innaturale lo porta a realizzare degli scatti che pur essendo molto differenti tra loro, come tema, hanno tutti lo stesso alone, la stessa forza d'impatto ...una realt\u00e0 che quasi supera la realt\u00e0, W. esigeva la chiarezza della forma, ed il fatto che la macchina potesse vedere pi\u00f9 dell'occhio umano era come un miracolo per lui.\nEgli stesso ci racconta nei suoi \"day books\" che \"la macchina deve essere usata per registrare la vita\" anche se astratta, e non esiste mezzo migliore per registrare con totale esattezza l'oggettivit\u00e0.\nIn questo modo il risultato finale \u00e8 un'immagine talmente vera, che quasi ci appare come un simbolo dell'immagine stessa, ma che di nuovo ci sorprende apparendoci per ci\u00f2 che \u00e8, ma come se fosse la prima volta che la si osserva. Una specie di iperrealismo che rivela l'essenza vitale delle cose."}
{"id": "267751", "revid": "767487", "url": "https://it.wikipedia.org/wiki?curid=267751", "title": "Gira che ti rigira amore bello", "text": "Gira che ti rigira amore bello \u00e8 un concept album di Claudio Baglioni pubblicato nel 1973. L'album segue lo straordinario successo di \"Questo piccolo grande amore\", e analogamente viene trainato da un singolo, che \u00e8 parte del titolo dell'album stesso, insieme a un altro brano che apre l'ascolto del lato A, con una introduzione, e chiude l'ascolto del lato B con l'intera esecuzione.\nLa storia, senza alcun legame con il disco precedente, narra di un giovane protagonista, che parte in viaggio per l\u2019italia a bordo della sua fidata auto \"Camilla\" (una Citro\u00ebn 2 CV di colore giallo paglierino): il giovane, dopo molte avventure con diverse ragazze, alternate a fantasie oniriche sulla vita di coppia, trover\u00e0 la morte in un incidente d'auto. Un video dell'epoca, diffuso a scopo promozionale, ritrae Claudio intento a dare fuoco alla stessa automobile, indicando, in questa soluzione rituale, una fine degna di una vera e propria compagna di viaggio, da preferire al destino dello sfasciacarrozze.\nIl titolo intero del disco gi\u00e0 era stato citato nel verso iniziale di \"Cincinnato,\" brano del suo primo lavoro \"Un cantastorie dei giorni nostri\". Questa stessa melodia viene utilizzata per l'inciso di \"Casa in costruzione\".\nNella copertina \u00e8 raffigurato Claudio Baglioni seduto sul tetto della sua Camilla.\nTracce.\nTesti di Claudio Baglioni, musiche di Claudio Baglioni e Antonio Coggio."}
{"id": "267756", "revid": "1543377", "url": "https://it.wikipedia.org/wiki?curid=267756", "title": "Bob ai XIX Giochi olimpici invernali", "text": "Ai XIX Giochi olimpici invernali svoltisi nel 2002 a Salt Lake City (Stati Uniti) vennero assegnate tre medaglie: bob a 2 e bob a 4 maschili, bob a 2 femminile. Le gare si disputarono a Park City sulla pista dello Utah Olympic Park."}
{"id": "267757", "revid": "1318658", "url": "https://it.wikipedia.org/wiki?curid=267757", "title": "Pimsleur", "text": "Pimsleur pu\u00f2 riferirsi a cose e persone divers:"}
{"id": "267758", "revid": "29035", "url": "https://it.wikipedia.org/wiki?curid=267758", "title": "Fonemica", "text": ""}
{"id": "267759", "revid": "729019", "url": "https://it.wikipedia.org/wiki?curid=267759", "title": "Philip Neame", "text": "\u00c8 l'unico ad aver ottenuto Victoria Cross e medaglia d'oro olimpica.\nBiografia.\nEducato al Cheltenham College, all'et\u00e0 di 26 anni era tenente nel corpo dei Royal Engineers, durante la prima guerra mondiale. \nFu insignito della Victoria Cross il 19 dicembre 1914 a Neuve Chapelle, in Francia, quando sotto un intenso fuoco nemico affront\u00f2 da solo i tedeschi con un lancio di bombe a mano, uccidendone e ferendone un certo numero; riusc\u00ec a trattenere il nemico per tre quarti d'ora e a recuperare tutti i feriti che si riusc\u00ec a muovere.\nIn seguito ricevette l'investitura a \"sir\", e l'Ordine dell'Impero Britannico.\nFu membro della squadra olimpica nel 1924 a Parigi; ricevette in seguito la promozione a tenente generale.\nNel 1941 durante la campagna del Nord Africa della seconda guerra mondiale, incaricato del comando delle forze britanniche schierate in Cirenaica, venne sorpreso dalla imprevista controffensiva dell'Afrikakorps di Erwin Rommel e venne catturato dai tedeschi insieme ad altri tre generali inglesi.\nDurante la prigionia in Italia, tent\u00f2 pi\u00f9 volte la fuga con alcuni commilitoni, tra cui il maggior generale Richard O'Connor, il tenente generale sir Adrian Carton de Wiart, un altro militare insignito della \"Victoria Cross\" e il brigadier generale John F.B. Combe. Neame infine riusc\u00ec nel suo intento.\nServ\u00ec come luogotenente-governatore di Guernsey dal 1945 al 1953.\nCarriera sportiva.\nAlle Olimpiadi di Parigi 1924 vinse la medaglia d'oro nel tiro a segno, specialit\u00e0 bersaglio mobile colpo doppio 100m a squadre."}
{"id": "267761", "revid": "599013", "url": "https://it.wikipedia.org/wiki?curid=267761", "title": "Bob ai XIV Giochi olimpici invernali", "text": "Ai XIV Giochi olimpici invernali svoltisi nel 1984 a Sarajevo (Jugoslavia) vennero assegnate due medaglie, bob a 2 e bob a 4 maschili."}
{"id": "267762", "revid": "767487", "url": "https://it.wikipedia.org/wiki?curid=267762", "title": "Most Wanted (Hilary Duff)", "text": "Most Wanted \u00e8 la prima raccolta della cantante statunitense Hilary Duff; l'album contiene anche tre inediti scritti in collaborazione con Joel Madden, cantante dei Good Charlotte ed ex fidanzato della Duff, e tre remix ufficiali mai pubblicati. Hanno partecipato anche il fratello di Joel, Benji Madden e John Feldman dei Goldfinger.\nPubblicato il 16 agosto 2005 in USA e Canada, \u00e8 disponibile in due versioni: la versione standard, che contiene tre inediti, e la \"Collector's Edition\", o \"Signature Edition\", che comprende quattro inediti e materiale aggiuntivo. La versione standard contiene anche una traccia nascosta, \"I Am\" (Remix 2005). In Italia, dove i due album precedenti non erano stati pubblicati, si tratt\u00f2 dell'album di debutto di Hilary Duff. Anche per questo non si pu\u00f2 parlare di vero e proprio Greatest Hits, poich\u00e9 per l'Europa e l'Asia i brani erano tutti inediti. \"Most Wanted\" ha ricevuto recensioni di disapprovazione da parte della critica musicale che ha accusato Hilary Duff di non aver registrato materiale sufficiente per giustificare una compilation.\nIl primo singolo estratto dall'album fu \"Wake Up\", che scal\u00f2 le classifiche di tutto il mondo. Il secondo singolo fu \"Beat of My Heart\", che conferm\u00f2 il successo del primo. Il terzo singolo doveva essere \"Super Girl\", scelto dopo un sondaggio contro \"Break My Heart\", ma venne pubblicato solo su iTunes. Per il mercato europeo la casa discografica decise di pubblicare come terzo singolo in Regno Unito e in Italia \"Fly\".\nIn Italia l'album venne pubblicato il 28 ottobre 2005 e rimase nella top 20 degli album pi\u00f9 venduti per oltre 25 settimane. Anche i tre singoli rimasero a lungo nella top 20 dei singoli pi\u00f9 venduti.\nClassifiche.\n\"Most Wanted\" vendette circa 208.000 copie nella prima settimana e per la prima volta la Duff debutt\u00f2 al primo posto nella Billboard 200. Nella seconda settimana le vendite calarono del 51%, ma con 101.000 copie vendute l'album riusc\u00ec comunque a mantenere la prima posizione. La terza settimana scese all'ottava posizione con 77.000 copie. Dopo 5 settimane venne premiato con il disco di platino, ma le vendite scesero e l'album usc\u00ec dalla top 50, per poi rientrare nella top 40 grazie all'uscita del secondo singolo \"Beat of My Heart\" e alla ottima performance agli American Music Awards 2005. Dopo 5 mesi dalla sua uscita \"Most Wanted\" raggiunse il milione di copie vendute aggiudicandosi un disco di platino.\n\"Wake Up\" fu il primo singolo pubblicato e debutt\u00f2 alla posizione 29 della Billboard Hot 100. Nel Regno Unito debutt\u00f2 al settimo posto e in Irlanda raggiunse la quinta posizione dopo 3 settimane, nella Nuova Zelanda invece non riusc\u00ec ad oltrepassare la ventiquattresima posizione. Il video, diretto da Marc Webb, fu trasmesso la prima volta il 26 agosto su \"Countdown\", programma musicale dell'emittente canadese Much Music, risalendo dalla ventinovesima alla sesta posizione in 6 settimane. A Total Request Life il video debutt\u00f2 alla settima posizione e raggiunse il primo posto per tre giornate. Il video raggiunse e mantenne la prima posizione per diverso tempo anche nell'edizione italiana di TRL. Nell'ottobre 2005 venne certificato disco d'oro dalla RIAA.\nIl video del secondo singolo, \"Beat of My Heart\", fu girato a Los Angeles e diretto da Phil Harder. L'8 novembre 2005 fu pubblicato su iTunes e il giorno dopo la premi\u00e8re venne trasmessa a TRL, debuttando alla terza posizione e raggiungendo il primo posto il 14 novembre. La Much Music confer\u00ec al video lo status di \"High Rotation\", questo stava a significare che il video era molto richiesto e veniva mandato in onda molte volte.\nAndamento nella classifica degli album italiani.\nIn Italia l'album venne certificato disco di platino per aver venduto pi\u00f9 di 110.000 copie.\nCrediti.\nFonte"}
{"id": "267764", "revid": "944090", "url": "https://it.wikipedia.org/wiki?curid=267764", "title": "Bob ai XIII Giochi olimpici invernali", "text": "Ai XIII Giochi olimpici invernali svoltisi nel 1980 a Lake Placid (Stati Uniti) vennero assegnate due medaglie, bob a 2 e bob a 4 maschili."}
{"id": "267765", "revid": "47767", "url": "https://it.wikipedia.org/wiki?curid=267765", "title": "Fezzano", "text": "Fezzano \u00e8 una frazione del comune di Porto Venere, in provincia della Spezia.\nIl paese \u00e8 situato in un'insenatura nel lato occidentale del Golfo della Spezia, alla base del \"monte Castellana\".\nCenno storico.\nI due borghi marini di Cadimare e Fezzano sono divisi dal promontorio che, prima della rivoluzione napoleonica, sulle carte geografiche e nautiche era indicato con il nome di \"Punta del Cattaneo\".\nFezzano \u00e8 una delle tredici borgate marinare che ogni anno partecipano al Palio del Golfo.\nSituato tra i borghi di Le Grazie e Cadimare, Fezzano \u00e8 la prima frazione del comune di Porto Venere che s'incontra sull'unica strada che costeggia il litorale.\nDi rilievo storico ed architettonico sono la parrocchia di San Giovanni Battista (dal 1739), arcipretura dal 1783) e la chiesa di San Nicola (XVII secolo).\nStoria.\nAntico \"fundus Alphidianus\" in epoca romana, il borgo fu \"Mezzano\" sino al IX secolo sotto i marchesi Malaspina e fu donato al monastero di San Venerio da Guidone figlio del fu marchese Alberto il 6 gennaio 1052.\nFezzano diede i natali a Simonetta Cattaneo Vespucci, nobildonna nella Firenze medicea del XV secolo che fu ritratta da Botticelli.\nFu Comune autonomo sotto l'Impero Francese nel 1805.\nSociet\u00e0.\nEvoluzione demografica.\nGli abitanti al censimento X/01 nel nucleo centrale erano 933 (460 uomini, 473 donne), con le case sparse circa 950. Le famiglie residenti 429, gli edifici 213, le abitazioni 474.\nAltri progetti.\nGolfo della Spezia"}
{"id": "267766", "revid": "63756", "url": "https://it.wikipedia.org/wiki?curid=267766", "title": "Bob ai XII Giochi olimpici invernali", "text": "Ai XII Giochi olimpici invernali svoltisi nel 1976 a Innsbruck (Austria) vennero assegnate due medaglie, bob a 2 e bob a 4 maschili."}
{"id": "267767", "revid": "125863001", "url": "https://it.wikipedia.org/wiki?curid=267767", "title": "Mulino Bianco", "text": "Mulino Bianco \u00e8 un marchio italiano di prodotti da forno che produce merendine e biscotti, di propriet\u00e0 di Barilla. Fondato nel 1974 sotto il coordinamento di Giovanni Maestri, il marchio \"Mulino Bianco\" fu creato per distinguere la produzione da forno di Barilla, storicamente legata alla pasta.\nStoria.\nNel 1971 la Barilla viene acquisita dall'azienda W. R. Grace and Company. Fattori politici ed economici contingenti che portarono il blocco dei prezzi alimentari indussero i vertici della multinazionale statunitense a cercare nuovi settori di mercato.\nNel 1974, grazie a un'idea di Giovanni Maestri, nasce dunque il marchio \"Mulino Bianco\", che nell'ottobre del 1975 esce sul mercato con la prima produzione di biscotti, ideati dal pasticcere inglese George Maxwell. \nIl successo iniziale (7% del mercato italiano nel primo anno), porta l'azienda - nel frattempo tornata sotto il controllo della famiglia Barilla - ad ampliare la gamma di prodotti a marchio Mulino Bianco, aggiungendo dal 1980 le merendine, dal 1984 i biscotti di pasticceria e dal 1985 i prodotti da forno salati quali grissini, cracker e pancarr\u00e9. Negli anni 90 vengono sviluppate le linee di prodotti salutistiche a basso contenuto di grasso che si inseriscono nel filone del \"mangiare sano\". Negli anni 2000 l'azienda entra anche nel mercato degli snack in barretta per il consumo fuori pasto.\nIl marchio riscuote successo, portandolo a essere nel 1985 il primo marchio di prodotti da forno in Italia. Nel 1986 l'azienda tenta l'espansione, prima in Francia col marchio \"Moulin Blanc\", quindi in Spagna.\nProduzione.\nLa produzione del marchio Mulino Bianco comprende prodotti da forno dolci e salati.\nNel tempo altri prodotti son stati ritirati dal mercato:\nInvece Pan di Stelle \u00e8 diventato un brand con cui sono stati lanciati diversi prodotti a base di cacao e stelle di glassa bianca in cima. Dal 2007 \u00e8 un marchio autonomo che produce torte, merendine \ne dal 2019 una crema spalmabile con pezzetti del noto biscotto.\nStabilimenti.\nGli alimenti \"Mulino Bianco\" vengono prodotti ad Ascoli Piceno, San Michele (Ravenna), Castiglione delle Stiviere (MN), Cremona, San Nicola di Melfi (PZ), Novara e Rubbiano (Solignano) (PR), Onnaing (Francia).\nComunicazione.\nL'azienda emiliana ha sempre dato molto peso alla promozione e visibilit\u00e0 pubblicitaria. Il primo annuncio mostra sul fondo giallo (che diverr\u00e0 simbolico per i prodotti) solamente i nuovi biscotti e il nuovo marchio.\nSpot.\nGli spot realizzati nell'arco di tempo compreso tra il 1976 e il 2006 sono oltre 750.\nDal 2010 al 2013 l'azienda propose il \"Tour del Mulino\", un'esperienza pensata per avvicinare le persone a Mulino Bianco, ai suoi valori e ai suoi prodotti, attraverso un percorso conoscitivo di dialogo e scambio reciproco, con una serie di tappe nelle maggiori piazze d'Italia. Vennero proposti laboratori didattici e avventure educative per adulti e bambini, incontri con esperti nutrizionisti, lanci di prodotto in anteprima, mostre, giochi multimediali.\nGadget.\nNelle confezioni delle merende, nel corso degli anni ottanta, erano inseriti alcuni omaggi chiamati \"sorpresine\", principalmente giocattoli di piccole dimensioni ma anche gomme e altri piccoli oggetti di cancelleria, contenuti all'interno di scatoline apribili \"a cassetto\", simili a quelle dei fiammiferi, oggi di grande interesse collezionistico. Furono ideate e seguite da Graziella Carbone (un'esperta di promozioni e giochi per l'infanzia) e avevano l'obiettivo di giocarci con gli amici o per scambiarle e, soprattutto, collezionarle. Settecento di questi oggetti sono esposti presso il \"Museo Storico Barilla\".\nRaccolte punti.\nSempre negli anni ottanta vennero realizzate schede di raccolta punti al cui completamento si ricevevano in omaggio alcuni oggetti come piatti, tazze per la colazione, portamatite, sveglie e orologi, ecc., anch'essi oggi ricercati dai collezionisti. Nei primi anni 90 vengono realizzati anche dei regali di maggior valore economico come tovaglie e servizi di piatti in porcellana, a cui si aggiunsero oggetti realizzati da grandi marche e di elevata utilit\u00e0 come robot da cucina o il \"Fornetto Scaldabrioche\" che riscossero un buon successo presso i consumatori. Analoghe raccolte punti sono tuttora attive.\nArchivio.\nLa documentazione prodotta dal Mulino Bianco, assieme a quella relativa agli altri marchi dello stesso comparto produttivo che, a partire dagli anni settanta, sono entrati a far parte del Gruppo Barilla (Braibanti, Pavesi, Tre Marie e Voiello) \u00e8 conservata nell\u2019Archivio storico Barilla, creato nel 1987 per iniziativa di Pietro Barilla, per raccogliere, conservare e valorizzare la documentazione storica aziendale, a partire dal 1877. Dopo che negli anni settanta il cospicuo archivio aziendale era andato disperso e in parte distrutto, \u00e8 stato effettuato un capillare recupero di tutto il materiale possibile, cartaceo e no, entro e fuori l'azienda. Si trova nello storico stabilimento a Pedrignano, alle porte di Parma, nel fondo \"Barilla\", costituito da circa 35.000 pezzi divisi per settore."}
{"id": "267771", "revid": "307923", "url": "https://it.wikipedia.org/wiki?curid=267771", "title": "Clausola (diritto)", "text": "Una clausola, in diritto, indica generalmente una o pi\u00f9 condizioni di un contratto.\nCaratteristiche.\n\u00c8 un elemento che appare nelle fonti pi\u00f9 antiche e storicamente il suo significato viene attribuito, in quelle romane, all'individuazione di una parte o di un capitolo della legge o dell'editto: quindi, l'espressione \"clausula edictalis\" significa un capo dell'editto del pretore urbano o peregrino o degli editti provinciali, di cui sarebbe testimonianza un passo di Marcello: \"caput edicti quod a Iuliano introductum est id est \u2026 nova clausula\".\nClausola come \"parte di un \"actus\"\".\nTale definizione \u2013 di cui si sottolinea l'aspetto precettivo - sarebbe stata successivamente trasposta dal campo del diritto pubblico a quello del diritto privato, ove venne usata per indicare una delle particolari pattuizioni che possono aggiungersi ai vari contratti.\nQuesta traslitterazione del termine sembra trovare ulteriore conferma nella letteratura romanistica, allorch\u00e9 si fa notare che il termine \"pactum\" non indicava unicamente un accordo obbligatorio diverso dalla \"stipulatio\", ma altres\u00ec qualche singola clausola contrattuale, sinonimo della quale poteva anche essere lex, posto che \"leges contractus\" sono i patti, di cui consta o che si aggiungono al contratto.\nDa questo profilo sembrerebbe quindi emergere una forte analogia tra una prescrizione della \"lex\" e la \"lex\" stessa, intesa come componente strutturale dell'atto negoziale, dato che il \"legem dicere\" pu\u00f2 riferirsi (anche) alla tematica del contratto, essendo anzi, caratteristico dei giuristi romani di quest'epoca (I secolo a.C.) riferirsi alle clausole contrattuali come \"leges contractus\" in modo pi\u00f9 frequente di quanto non accada ai giuristi di epoche successive.\nNell'ordinamento italiano, l'interpretazione della volont\u00e0 delle parti collettive espresse nella clausola contrattuale \u00e8 esclusivamente rimessa al giudice di merito, ed \u00e8 incensurabile in sede di legittimit\u00e0 dalla Corte Suprema, se sorretta da adeguata motivazione e rispettosa dei canoni legali di ermeneutica contrattuale.\nClausole e \"pacta adiecta\".\nSe una prima nozione di clausola si configura, in questi termini, come parte dell'atto, occorre peraltro precisare che gli autori indicano come non sempre fosse possibile l'integrazione della disciplina del contratto con patti aggiunti.\nSe infatti vengono citati casi in cui tale facolt\u00e0 era concessa, come secondo qualcuno per la \"mancipatio\", viceversa per i contratti formali non era ipotizzabile alcuna modifica, sicch\u00e9 eventuali clausole avrebbero potuto assumere la sola forma dei \"pacta adiecta\": come ad es. nel mutuo, \u00abgiacch\u00e9 l'atto si concreta in una \"datio\", la quale, come atto materiale, non consente aggiunta di alcun patto; o si d\u00e0 o non si d\u00e0\u00bb. E ci\u00f2 nonostante, talune clausole potevano perfino apparire indispensabili, come per la fissazione del termine per la restituzione di quanto mutuato.\nDi qui la necessit\u00e0 di distinguere tra due ipotesi di clausola:\nLe clausole aggiunte nel diritto classico.\nTuttavia \u00e8 frequente l'indicazione che il contrasto tra l'immodificabilit\u00e0 della struttura dei contratti formali e la necessit\u00e0 di rispondere alle esigenze della pratica venne risolto anzitutto, fin dal periodo repubblicano, dalla giurisprudenza che, pur mantenendo le sanzioni di nullit\u00e0 o inefficacia di talune limitazioni che le parti avessero voluto apporre ad atti solenni \u00absul terreno del \"ius civile\", dato il nesso organico che lo lega alla struttura degli istituti e lo fa scaturire dalla logica del formalismo\u00bb, nondimeno \u00abammette \u2013 attraverso una specie di conversione della clausola restrittiva - che la limitazione apposta ad una \"stipulatio\" o ad un legato, per quanto inefficace per diritto civile, sia operativa per diritto pretorio\u00bb.\nE successivamente, dalla stessa evoluzione del sistema giuridico, posto che al compimento del suo sviluppo \u2013 di cui la forma scritta della \"stipulatio\" nella compilazione giustinianea in sostituzione di quella orale \u00e8 indice di rilievo - \u00abla \"stipulatio\" ne appare pertanto fusa col \"pactum\" nel senso che tutte le convenzioni ormai sono per se stesse efficaci ed hanno pari valore; \"contractus\", \"stipulationes\" o \"pacta\" sono atti che hanno un medesimo fondamento, la \"conventio\", e che sono divenuti tutti produttivi di effetti giuridici e muniti di azione\u00bb.\nOccorre peraltro rilevare che le resistenze contro la modifica dei contratti tipici mediante l'introduzione di clausole volte a prevedere obblighi diversi ed ulteriori sembrano aver mantenuto forza anche nel periodo repubblicano, almeno in relazione al passo di Ulpiano in cui si discute della validit\u00e0 di una &lt;pattuizione accessoria&gt; ad un contratto di vendita, cui Servio riconosce azione contrattuale sia pure con la massima cautela: \u00abci\u00f2 mostra, senz'altro, una giurisprudenza ancora molto cauta nell'ammettere clausole accessorie in relazione al rapporto con la funzione economico-sociale tipica del contratto\u00bb.\nLa clausola nella tradizione codicistica postunitaria.\nSulla scorta di questi sommari rilievi, sembra ora possibile individuare una sorta di continuit\u00e0 con la nozione di clausola tracciata secoli dopo dalla letteratura postunitaria, che ne aveva infatti adottato una formula restrittiva, intendendola cio\u00e8 come pattuizione integrativa della disciplina legale di un atto, che pareva cos\u00ec escludere dal concetto qualsiasi manifestazione di volont\u00e0 che si fosse ad esempio limitata a determinare il contenuto concreto del rapporto, dando sostanza alla previsione astratta dei singoli modelli disciplinati dal codice.\nChe per clausola non potesse intendersi una qualunque indicazione introdotta dalle parti, emerge dal fatto che qualificava come tale solo \u00abquelle manifestazioni della volont\u00e0, accessorie ad un atto, a mezzo delle quali le parti o aggiungono a un atto un accidente (inteso come elemento accidentale) o dichiarano di non volere che dell'atto faccia parte uno degli accidenti che per legge ne farebbero parte, o modificano gli accidenti che per legge nell'atto sussistono\u00bb oppure \u00abuna particolare stipulazione, contenuta in un negozio giuridico, che serve a completare la manifestazione di volont\u00e0, di chi lo compie, e che pu\u00f2 anche contenere modalit\u00e0 ad esso inerenti\u00bb.\nIn tal modo si veniva quindi quasi a ricalcare la figura dei \"pacta adiecta\" volti ad integrare la disciplina legale del singolo contratto, appunto perch\u00e9 per clausola doveva intendersi \u00abuna aggiunta apposta dalle parti ad un atto, in seguito alla quale l'atto produce effetti giuridici diversi da quelli che in via ordinaria sarebbero dallo stesso prodotti\u00bb.\nClausola in senso formale e sostanziale.\nAbbandonata successivamente l'idea che la clausola si identifichi nelle sole manifestazioni di volont\u00e0 che integrino o modifichino la disciplina legale del tipo, la letteratura pi\u00f9 recente, sia pure con qualche dissenso, ritiene oggi possibile tracciarne almeno due distinte ipotesi di significato che, con una prima sommaria definizione, possono distinguersi in:"}
{"id": "267772", "revid": "767487", "url": "https://it.wikipedia.org/wiki?curid=267772", "title": "Bob agli XI Giochi olimpici invernali", "text": "Agli XI Giochi olimpici invernali, disputati nel 1972 a Sapporo (Giappone), vennero assegnate due medaglie, bob a 2 e bob a 4 maschili."}
{"id": "267773", "revid": "1543377", "url": "https://it.wikipedia.org/wiki?curid=267773", "title": "McDonnell XF-85 Goblin", "text": "Il McDonnell XF-85 Goblin (originariamente designato XP-85) era un prototipo di caccia statunitense destinato ad essere imbarcato come caccia parassita sui giganteschi bombardieri intercontinentali Convair B-36. Venne sviluppato nella seconda met\u00e0 degli anni quaranta (ne furono costruiti due prototipi) ma non giunse mai alla produzione di serie.\nSviluppo.\nLa peculiare specifica di questo velivolo, destinato ad essere \"imbarcato\" nel vano bombe di un bombardiere e in grado di essere sganciato e recuperato dall'aereo madre, scaturiva dalla necessit\u00e0 di fornire una scorta adeguata ai bombardieri strategici Convair B-36. I B-36 erano stati realizzati in base ad una specifica dell'11 aprile 1941 per un bombardiere in grado di attaccare con oltre 4.000\u00a0kg di bombe un obiettivo situato in Europa a partire da basi negli Stati Uniti (almeno 16.000\u00a0km di autonomia). Fornire una scorta adeguata per questi giganti del cielo era un compito al di l\u00e0 dei caccia disponibili all'epoca, visto che le tecniche di rifornimento in volo erano ancora agli inizi. Proprio per questo motivo, il 29 gennaio 1944 l'USAAF invit\u00f2 le industrie aeronautiche a proporre idee per nuovi caccia di scorta. Come possibile soluzione vennero individuati i caccia parassiti, che sarebbero stati imbarcati sullo stesso bombardiere.\nIl concetto di caccia parassita su bombardieri era gi\u00e0 stato esplorato negli anni trenta e quaranta, sia dai sovietici, con le diverse combinazioni \"Zveno\", sia dai tedeschi. Inoltre gli USA avevano gi\u00e0 sperimentato con successo il Curtiss F9C-2 Sparrowhawk, un caccia imbarcato su dirigibili, ma era la prima volta che si pensava di usare questa tipologia di velivolo per operare \"all'interno\" del bombardiere: per di pi\u00f9 doveva essere in grado di essere sganciato e recuperato dall'aereo madre.\nLa McDonnell fu l'unica industria aeronautica a rispondere a questa specifica, proponendo un velivolo che avrebbe potuto essere trasportato nel vano bombe dei bombardieri strategici Boeing B-29, Northrop YB-35 e Convair B-36. Il progetto venne per\u00f2 rigettato nel gennaio 1945: infatti la McDonnell proponeva un velivolo che sarebbe rimasto \"semi-annegato\" nel vano bombe dei bombardieri, lasciando fuori la parte inferiore del velivolo, mentre l'USAAF richiedeva un velivolo che potesse essere trasportato interamente nei vani bombardieri dei B-35 e B-36.\nSuccessivamente la McDonnell sottopose un progetto rinnovato, che venne approvato dall'USAAF con la designazione di XP-85. Nel marzo 1947 vennero ordinati due prototipi ed un esemplare per test statici. Il velivolo era un piccolo caccia con una tozza fusoliera, ali a freccia ripiegabili e un particolare sistema di impennaggi di coda a ventaglio: i sei impennaggi erano disposti radialmente sul retro della fusoliera, tre sopra e tre sotto. L'XP-85 era propulso da un turbogetto Westinghouse XJ34-WE-22 da 13,3 kN (3\u00a0000 lbf) di spinta, e prevedeva l'installazione di 4 mitragliatrici da 12,7\u00a0mm come armamento. Non era dotato di carrello d'atterraggio, in quanto la vita operativa dell'XP-85 si sarebbe svolta interamente sull'aereo madre, da dove sarebbe stato sganciato e recuperato per mezzo di un trapezio retrattile installato nel vano bombe, e a cui il piccolo caccia si agganciava tramite un gancio retrattile; era comunque dotato di pattini retrattili per l'atterraggio d'emergenza. Inoltre disponeva di seggiolino eiettabile e abitacolo pressurizzato.\nParallelamente vennero ordinati anche due B-36 con opportune modifiche per ospitare il caccia parassita. L'USAAF stava anche valutando la possibilit\u00e0 di caricare sull'aereo madre B-36 tre caccia parassiti XP-85 senza carico di bombe.\nNel frattempo, nel corso della ridesignazione da USAAF \"(United States Army Air Force)\" USAF \"(United States Air Force)\", venne modificata la designazione dei caccia, che pass\u00f2 dalla P di \"Pursuiter\" \"(inseguitore) \" alla F di \"Fighter\" \"(\"combattente\")\". Anche il \"Goblin\" venne quindi rinominato XF-85.\nProve di volo.\nIl primo prototipo (numero di serie 46-523) rimase danneggiato durante i test nella galleria del vento: per questo motivo la prima prova di volo fu compiuta il 23 agosto 1948 dal secondo velivolo (numero di serie 46-524). Poich\u00e9 nessun B-36 era ancora disponibile come aereo madre, venne utilizzato un bombardiere B-29B-65-BA (uno dei B-29 costruiti dalla Bell di Atlanta). Il bombardiere (numero di serie 44-841111) venne modificato per questo scopo ricevendo la designazione di EB-29B. Prima del primo volo libero vennero compiuti alcuni test in volo sul meccanismo di estensione/chiusura del trapezio con agganciato l'XF-85. Il 28 agosto, dopo essersi sganciato dall'EB-29B, l'XF-85 comp\u00ec un volo di prova di circa 15 minuti, prima di tentare la difficoltosa manovra di \"riaggancio\". Nell'avvicinamento per compiere l'operazione di riaggancio emerse come il piccolo velivolo fosse sensibile alle forti turbolenze generate dal velivolo madre. Il pilota Edwin Foresman Schoch tent\u00f2 per 10 minuti di effettuare la manovra di agganciamento, fino a quando il trapezio non urt\u00f2 il velivolo in prossimit\u00e0 dell'abitacolo: per questo motivo venne preferito abbandonare il test, facendo compiere all'XF-85 un atterraggio d'emergenza presso la base aerea di Edwards (allora ancora \"Muroc Army Air Force Base\"). L'atterraggio avvenne senza problemi.\nL'XF-85 venne riparato e furono effettuati altri tre test in cui furono portate a termine con successo le operazioni di riaggancio, ma le prove confermarono come le turbolenze rendessero la fase di recupero estremamente difficoltosa. Durante il quinto test si perse uno degli stabilizzatori aerodinamici del trapezio retrattile: questo rese le turbolenze ancora pi\u00f9 forti, costringendo l'XF-85 ad un nuovo atterraggio d'emergenza. Per aumentare la stabilit\u00e0 durante la fase di recupero, vennero aggiunge delle piccole superfici verticali. L'8 aprile 1949 ci fu il primo ed ultimo volo del primo prototipo che era stato riparato. Anche in questo caso il caccia non riusc\u00ec nell'operazione di riaggancio e fu costretto ad un nuovo atterraggio d'emergenza.\nQuindi l'USAF giunse alla conclusione che se queste manovre erano complesse per l'esperto collaudatore che pilotava l'XF-85 durante i test, sarebbe stato difficile addestrarvi i comuni piloti. Inoltre i test di volo avevano dimostrato una scarsa manovrabilit\u00e0 dell'XF-85 (complessivamente le caratteristiche di volo del velivolo erano comunque discrete, secondo i collaudatori), la quale, probabilmente, l'avrebbe reso vulnerabile nel caso di combattimenti manovrati con i velivoli nemici.\nIl programma relativo all'XF-85 Goblin venne quindi cancellato il 24 ottobre 1949. Quasi certamente l'XF-85 non comp\u00ec nessun volo di prova da un Convair B-36, il bombardiere da cui era destinato ad operare.\nNonostante il fallimento di questo programma, l'interesse dell'USAF verso i caccia parassiti prosegu\u00ec con il Progetto FICON.\nEsemplari attualmente esistenti.\nEntrambi i prototipi sopravvissero. Il primo \u00e8 conservato presso il Museo dell'USAF della base Wright Patterson, il secondo presso il Strategic Air and Space Museum in Ashland (in precedenza era presso il Museo dello Strategic Air Command (SAC) di Omaha)."}
{"id": "267774", "revid": "228587", "url": "https://it.wikipedia.org/wiki?curid=267774", "title": "Bob ai X Giochi olimpici invernali", "text": "Ai X Giochi olimpici invernali svoltisi nel 1968 a Grenoble (Francia) vennero assegnate due medaglie, bob a 2 e bob a 4 maschili e le gare si svolsero all'Alpe d'Huez.\nLa gara di bob a due termin\u00f2 con un ex aequo, ma il regolamento assegn\u00f2 la vittoria al bob italiano.\nNella gara del bob a quattro furono disputate solo la 1\u00aa e la 2\u00aa manche (problemi di tenuta della pista)."}
{"id": "267777", "revid": "125686173", "url": "https://it.wikipedia.org/wiki?curid=267777", "title": "Dialetto modenese", "text": "Il dialetto modenese (nome nativo \"dial\u00e8tt mudn\u00e9s\") \u00e8 una variet\u00e0 dialettale della lingua emiliana parlata nella citt\u00e0 di Modena e nella parte centrale della provincia omonima; pi\u00f9 specificamente, \u00e8 articolato in un sottogruppo di parlate che, con il reggiano e il bolognese occidentale ad ovest del Reno, forma un complesso pi\u00f9 ampio definito \"emiliano centrale\".\nStoria.\nIl dialetto modenese \u00e8 di origine neo-latina, formata dal latino volgare che si \u00e8 innestato sull'idioma parlato dai precedenti abitanti, i Galli Boi, nel momento dell'occupazione dell'Emilia da parte dei Romani.\nI galli, o celti, hanno lasciato un retaggio riscontrabile ancora in parole di uso comune, come ad esempio \u201cscr\u00e0na\u201d ('sedia').\nNel sesto secolo d.C. la citt\u00e0 viene invasa dai Longobardi; essi introducono, oltre a nuovi lemmi\n, l'uso di vocali semiaperte, come la \"\u00e1\" di \"p\u00e1ss\" (leggasi \"p\u00e6ss\"). Tuttavia, il triangolo Soliera-Castelnuovo-Brescello resistette a questa \"invasione\" linguistica (tant'\u00e8 che n\u00e9 il dialetto reggiano, n\u00e9 il modenese della parte ovest della provincia, hanno mai subito quest'influenza).\nNel 1859 Vittorio Emanuele II annette il Ducato al Regno di Italia; il dialetto subisce moltissimo l'influenza dell'italiano, influenza che persiste fino ai giorni nostri. Questa \"italianizzazione forzata\" ha causato un notevole impoverimento del dialetto modenese, che ha perso molti suoi termini arcaici in favore di nuovi italianismi.\nDiffusione.\nIl Modenese, nelle sue numerose varianti, \u00e8 diffuso in quasi tutta la provincia di Modena. Nel comune di Castelfranco Emilia (che comprende anche Piumazzo, comune autonomo fino al 1861) si parla un dialetto bolognese rustico occidentale. Ci\u00f2 non \u00e8 particolarmente sorprendente, in quanto la localit\u00e0 fece parte della provincia di Bologna fino al 1929, e ancora oggi appartiene all'Arcidiocesi di Bologna. Una particolare forma di transizione modenese-bolognese \u00e8 parlata a Savignano sul Panaro. A Finale Emilia, infine, si parla un dialetto di tipo ferrarese.\nSecondo Ethnologue e l'ISTAT, il numero di persone che conoscono questo dialetto \u00e8 stimabile intorno ai 330.000 locutori (2005), ossia circa il 51% degli abitanti della provincia di Modena (escluso Castelfranco Emilia); questo numer\u00f2 \u00e8 in calo, in quanto il numero dei parlanti era stimato in 380.000 unit\u00e0 nel 1980 (78%) e in 430.000 nel 1950 (99%). Il dialetto \u00e8 ancora molto diffuso nei piccoli paesi della provincia, sia della Bassa sia dell'Appennino, mentre lo \u00e8 meno a Modena citt\u00e0 e nei comuni pi\u00f9 urbani.Nei primi decenni del XXI secolo, il dialetto modenese pare oggetto di rinnovata attenzione degli abitanti della provincia, come dei media e degli enti locali. L'emittente televisiva locale TRC-Telemodena trasmette dal 2004 la trasmissione \"Mo pensa te\", dedicata al dialetto modenese e all'ambito culturale emiliano-romagnolo, e nel 2016 il comune di Modena ha inserito una versione in dialetto modenese nell'opuscolo turistico della Ghirlandina (accanto all'italiano e alle traduzioni in inglese, russo e cinese).\nVarianti del Modenese.\nIl Modenese propriamente detto, chiamato talvolta \"Modenese di citt\u00e0\" o \"Modenese urbano,\" \u00e8 parlato nel centro storico di Modena. Nei dintorni (comuni di Formigine, Maranello, Castelvetro, Spilamberto, Savignano sul Panaro, Vignola, San Cesario sul Panaro, Castelnuovo Rangone, Nonantola, Ravarino, Bomporto e Camposanto), si parlano vari dialetti \"modenesi rustici,\" le cui particolatit\u00e0 aumentano man mano che la distanza dal centro urbano aumenta.\nNel resto della provincia sono diffuse tre macrovarianti che, pur presentando chiare affinit\u00e0 con il Modenese, sono troppo caratterizzate da tratti propri per essere considerate sue parlate rustiche:\nQueste varianti sono intelligibili tra loro e, in ogni caso, i confini tra una parlata e l'altra sono sfumati e graduali.\nIl Sassolese-Fioranese.\nQuesta variet\u00e0 \u00e8 parlata nell'area compresa tra Sassuolo e Fiorano. Essa, pur modenese di genesi, possiede elementi che l'accostano al dialetto della vicina area reggiana Scandiano-Rubiera-Castellarano. Tali caratteristiche sono il dittongo ou in finale di parola e il dittongo ei. Dunque diventa \"dounca\" al contrario del \"donca\" nel modenese, fiore diventa \"fiour\" al contrario del modenese \"fior\", amore diventa amour al contrario del modenese \"amor\", sopra diventa \"souver\" al contrario del modenese \"sover\", sole diventa \"soul\" al contrario del modenese \"s\u00f4l\", e giovane diventa \"souven\" al contrario del modenese \"s\u00f4ven\". Allo stesso modo, mese diventa \"meis\" al contrario del modenese \"m\u00eas\", paese diventa \"paeis\" al contrario del modenese \"paes\" e spesa diventa \"speisa\" al contrario del modenese \"spesa\".\nIl mirandolese.\nQuesta variet\u00e0 \u00e8 parlata nella bassa vicino a Mirandola, nel nord della provincia; ha subito qualche influenza dal mantovano e dal ferrarese, rendendo la pronuncia delle vocali pi\u00f9 aperte. Risulta invece assente nel mirandolese la palatalizzazione della vocale latina tonica \"a\" che invece caratterizza il resto della regione.\nScarsa ma importante la produzione letteraria redatta in questo dialetto: si ricorda il celebre Barnardon, uno dei pi\u00f9 antichi lunari d'Italia pubblicato tutt'oggi, \"La divino commedia\", traduzione di Gianni Bellini dell\"'Inferno\" di Dante.\nNote anche le poesie di Brunetta Panzani \"Quand al Sgn\u00f2r al girava pr'il stradi\" (Vilmo Cappi, 1979) e \"La coa dal gatt e alti storii\".\nDi singolare importanza \u00e8 anche \"Il nuovo vocabolario mirandolese-italiano\" di Eusebio Meschieri, pubblicato nel 1932. La prima versione del \"vocabolario Mirandolese - Italiano\" compilato da Eusebio Meschieri (maestro normale superiore) risale al 1876 (Bologna - Regia Tipografia).\nIl carpigiano.\nQuesta variet\u00e0 viene parlata nelle vicinanze di Carpi, nella parte occidentale della provincia; ha subito una forte influenza dal dialetto reggiano e, a sua volta, influenza parecchio il reggiano di Correggio.\nDifferisce dal modenese soprattutto per quanto riguarda le vocali: quando una vocale accentata ha un suono intermedio tra \"a\" ed \"o\" oppure tra \"a\" ed \"e\", in modenese si sceglier\u00e0 (graficamente) di scrivere sempre \"a\" e si tender\u00e0 a pronunciarlo come tale; in carpigiano, invece, si tender\u00e0 a scrivere e pronunciare \"o\" nel primo caso, \"e\" nel secondo.\nDegno di nota \u00e8 il libro \"Poesie in dialetto carpigiano\" di Argia Montorsi.\nIl frignanese.\nIl frignanese \u00e8 il dialetto dell'Appennino Modenese, dai confini con la montagna reggiana e quella bolognese.\nFonologia.\nVocali.\nLo spazio vocalico del dialetto modenese di citt\u00e0 corrisponde a quello dell'italiano, comprendendo le sette vocali: /a/, /\u025b/, /e/, /i/, /\u0254/, /o/, /u/. Esse possono tutte presentarsi in posizione tonica, mentre, per quanto riguarda la posizione atona, l\u2019inventario si riduce a /a/, /e/, /i/, /o/, /u/, in accordo con quanto accade in italiano. La differenza pi\u00f9 significativa rispetto all\u2019italiano \u00e8 legata alla presenza di una opposizione di durata fonologicamente distintiva delle vocali toniche /a/, /\u025b/, /e/, /\u0254/, /o/ (/V/ vs /V:/, cio\u00e8 vocale breve vs. vocale lunga). Le vocali /i/ e /u/, invece, si presentano esclusivamente nelle rispettive versioni lunghe (/i:/ e /u:/) in posizione tonica.. Nell'ortografia, tale differenza viene marcata tramite l'uso di accenti e diacritici sulle vocali toniche, anche se a tutt'oggi non esiste una convenzione di scrittura universalmente accettata. Le vocali atone sono sempre brevi e si scrivono e si leggono come in italiano.\nConsonanti.\nIl sistema consonantico del modenese non si discosta molto da quello italiano, presentando comunque importanti differenze, come l'assenza della fricativa post-alveolare sorda [\u0283]. La differenza pi\u00f9 significativa rispetto all'italiano \u00e8 l'assenza delle consonanti geminate (le cosiddette \"doppie\") nel sistema fonologico del modenese, anche se l'ortografia tende comunque a presentare lettere doppie, in analogia con le corrispondenze in italiano e per ragioni etimologiche.\nG', C', Gh, Ch.\nDal punto di vista dell'ortografia, in finale di parola le lettere /g/ e /c/ aggiungono una h per indicare le occlusive velari, un apostrofo (') per indicare le affricate palatali.\nS , Z.\nLa lettere \"s\" \"z\" indicano le due fricative alveo-dentali [s] e [s\u032a]. Spesso nell'ortografia tradizionale si usa un puntino per indicare le fricative alveo-dentali sonore [z] e [z\u032a].\nNella parlata di citt\u00e0 le due consonanti sono tipicamente realizzate in modo simile alle fricative alveolari [s] e [z], con un punto di articolazione particolarmente dentalizzato. Bisogna notare come la pronuncia vari sensibilmente da zona a zona: ad esempio, dette consonanti possono essere realizzate come fricative alveolari, corrispondenti a [s] e [z], o come affricate alveolari [ts] e [dz].\nS'c.\nIl suono [\u0283] non esiste in modenese, quindi, a differenza dell'italiano, le grafie \"sci\", \"sce\", \"scio\" ecc. corrispondono alle pronunce [s\u02a7i], [s\u02a7e], [s\u02a7o] ecc.. Spesso in questi casi si aggiunge un apostrofo per evitare confusione con la pronuncia italiana.\nJ.\nLa lettera j indica la semivocale [j].\nGrammatica.\nLa grammatica modenese presenta alcune differenze da quella dell'italiano standard. Essa presenta molti costrutti di carattere tipicamente francese e altre influenze galliche.\nMorfologia.\nArticoli.\nPer quanto riguarda gli articoli, il modenese ha una struttura piuttosto simile all'italiano; tuttavia esistono, in aggiunta agli altri, gli articoli \"indeterminativi plurali\", che corrispondono circa al nostro [del/della/degli/delle].\nPronomi.\nI pronomi dimostrativi sono:\nSingolare:\nM\nF\nPlurale:\nM\nF\nPronomi personali.\nPer quanto riguarda i pronomi personali, nel modenese la faccenda si fa pi\u00f9 complessa: al contrario dell'italiano, occorre sempre esplicitare il soggetto in presenza del verbo. Inoltre i pronomi personali esistono in due forme: la \"prima forma\" \u00e8 uguale all'italiano, mentre la \"seconda forma\" \u00e8 una sorta di rafforzativo che si interpone tra la prima ed il verbo.\nLa prima \u00e8 utilizzata in assenza di verbo e quando il pronome non \u00e8 il soggetto, la seconda in caso contrario; le due forme possono ricorrere assieme. Esempio:\nIn certi casi si interpone una I eufonica tra pronome e verbo.\nLa forma impersonale si usa nelle locuzioni di questo tipo:\nAggettivi.\nGli aggettivi in italiano hanno due generi (maschile e femminile) e due numeri (singolare e plurale). Concordano per genere e numero col sostantivo a cui si riferiscono.\nGli aggettivi possessivi sono:\nGli aggettivi dimostrativi sono:\nSingolare:\nM\nF\nPlurale:\nM\nF\nEsempi:\nM\nF\nPreposizioni.\nLe preposizioni semplici sono:\nNOTA: localmente la preposizione \"s\u00f2\" pu\u00f2 diventare \"ed coo\" o, verso il Bolognese, \"in v\u00e0ta\".\nLe preposizioni articolate sono:\nVerbi.\nNel modenese, come in italiano, vi sono quattro modi verbali finiti, l'indicativo, il congiuntivo, il condizionale e l'imperativo, e tre modi infiniti, l'infinito, il gerundio ed il participio.\nModo infinito.\nL'infinito \u00e8 la forma del verbo che si trova nei vocabolari, e ne distingue l'appartenenza, a seconda della desinenza all'infinito, ad una coniugazione.\nNel modenese esistono tre coniugazioni verbali: la prima (desinenza -\u00e8r \"accentata\"), la seconda (desinenza -er \"non accentata\") e la terza (desinenza -ir).\nTuttavia, come in latino, e a differenza dell'italiano, nel modenese esistevano anticamente quattro coniugazioni: la prima coniugazione aveva desinenza -ar; in seguito, causa la palatizzazione della [a] in [e] propria dei dialetti emiliani, essa \u00e8 collassata interamente in -\u00e8r ed \u00e8 scomparsa.\nModo indicativo.\nL'indicativo ha tre tempi, ossia il presente, l'imperfetto ed il futuro; inoltre vi sono i tre tempi composti, che sono passato prossimo (presente + pp), trapassato (imperfetto + pp) e futuro anteriore (futuro + pp).\nEssere:\nAvere:\n1\u00aa Coniugazione: Cant\u00ear (cantare)\n2\u00aa Coniugazione: L\u00e8\u017cer (leggere)\n3\u00aa Coniugazione: Durm\u00eer (dormire)\nModo congiuntivo.\nIl congiuntivo ha due tempi, ossia il presente e l'imperfetto; inoltre vi sono i due tempi composti, che sono il passato (presente + pp) e trapassato (imperfetto + pp).\nEssere:\nAvere:\n1\u00aa Coniugazione: Cant\u00ear (cantare)\n2\u00aa Coniugazione: L\u00e8\u017cer (leggere)\n3\u00aa Coniugazione: Durm\u00eer (dormire)\nModo condizionale.\nIl condizionale ha un solo tempo, il presente, pi\u00f9 un tempo composto, il passato, formato da presente + pp.\nEssere:\nAvere:\n1\u00aa Coniugazione: Cant\u00ear (cantare)\n2\u00aa Coniugazione: L\u00e8\u017cer (leggere)\n3\u00b0 Coniugazione: Durm\u00eer (dormire)\nModo imperativo.\nL'imperativo ha un solo tempo, il presente, e solo due persone, la 2\u00aa singolare e la 2\u00aa plurale.\nEssere:\nAvere:\n1\u00aa Coniugazione: Cant\u00ear (cantare)\n2\u00aa Coniugazione: L\u00e8\u017cer (leggere)\n3\u00aa Coniugazione: Durm\u00eer (dormire)\nModo gerundio.\nIl gerundio ha un solo tempo, il presente, pi\u00f9 un tempo composto formato da presente + pp.\nCome l'infinito, \u00e8 impersonale.\nParole tipiche del dialetto modenese.\nQualche frase in modenese:\nEsempi.\nL'inf\u00e9ren ed Dante\n\"In d'al m\u00eaz d'al cam\u00een d'la nostra v\u00e9tta\"\n\"a-m sun cat\u00ea in d'na fur\u00e8sta bura,\"\n\"c'l'a-s s'\u00e9ra p\u00e8rsa la str\u00e8da dr\u00e9tta. \"\n\"Ahi, ni\u00e0nch a d\u00ecrel, la str\u00eada l'\u00e8 dura\"\n\"ed qu\u00e8st b\u00f4sch, selv\u00e2g' e osc\u00fbr\"\n\"c'al s\u00f4l pins\u00ear al fa gn\u00eer p\u00f2ra! \"\n\"Tant' \u00e9l am\u00ear che p\u00f2ch pi\u00f3 l'\u00e8 la m\u00f2rt;\"\n\"ma per ciacar\u00ear d'al b\u00e8in ch'a g'\u00f2 cat\u00ea,\"\n\"a dr\u00f2 ed qu\u00e1ll c'a-i-\u00f2 v\u00e9st tent\u00e0nd la s\u00f2rt.\"\n\"A-n sun mia b\u00f2un ed rid\u00eer cum a sun entr\u00ea,\"\n\"tant' a-i-\u00e9ra asun\u00ea a quel p\u00f9nt\"\n\"c'la b\u00f2una str\u00e8da a-i-\u00f2 abandun\u00ea\".\n\"Ma po' a sun ariv\u00ea a i p\u00ea ed 'na munt\u00e0gna,\"\n\"l\u00e0, in duv l'\u00e9ra fin\u00ee la v\u00e2l\"\n\"c'la m'av\u00ecva rimp\u00ee al c\u00f4r d'ogni mag\u00e0gna,\"\n\"a-i-\u00f2 guard\u00ea in \u00e8lt e a-i-\u00f2 v\u00e9st al pi\u00e2n\"\n\"vist\u00ee d'i r\u00e2g' d'al s\u00f4l\"\n\"c'i culp\u00ecssen la f\u00e0\u017ca d'ogni cristi\u00e2n... \"\n\"Nel mezzo del cammin di nostra vita\"\n\"mi ritrovai per una selva oscura,\"\n\"ch\u00e9 la diritta via era smarrita\".\n\"Ahi quanto a dir qual era \u00e8 cosa dura\"\n\"esta selva selvaggia e aspra e forte\"\n\"che nel pensier rinova la paura!\"\n\"Tant' \u00e8 amara che poco \u00e8 pi\u00f9 morte;\"\n\"ma per trattar del ben ch'i' vi trovai,\"\n\"dir\u00f2 de l'altre cose ch'i' v'ho scorte\".\n\"Io non so ben ridir com' i' v'intrai,\"\n\"tant' era pien di sonno a quel punto\"\n\"che la verace via abbandonai.\"\n\"Ma poi ch'i' fui al pi\u00e8 d'un colle giunto,\"\n\"l\u00e0 dove terminava quella valle\"\n\"che m'avea di paura il cor compunto,\"\n\"guardai in alto e vidi le sue spalle\"\n\"vestite gi\u00e0 de' raggi del pianeta\"\n\"che mena dritto altrui per ogne calle...\" \nLessicografia.\nNon esiste una grafia certa del dialetto modenese, come accade per molti dialetti. Le convenzioni qui utilizzate sono un mix estrapolato da varie fonti e non hanno alcuna pretesa di essere definitive."}
{"id": "267779", "revid": "2136", "url": "https://it.wikipedia.org/wiki?curid=267779", "title": "Generals", "text": ""}
{"id": "267780", "revid": "647919", "url": "https://it.wikipedia.org/wiki?curid=267780", "title": "Requiem di Mozart", "text": ""}
{"id": "267782", "revid": "1543377", "url": "https://it.wikipedia.org/wiki?curid=267782", "title": "Bob ai IX Giochi olimpici invernali", "text": "Ai IX Giochi olimpici invernali svoltisi nel 1964 a Innsbruck (Austria) vennero assegnate due medaglie, bob a 2 e bob a 4 maschili."}
{"id": "267790", "revid": "300067", "url": "https://it.wikipedia.org/wiki?curid=267790", "title": "Bob ai VII Giochi olimpici invernali", "text": "Ai VII Giochi olimpici invernali svoltisi nel 1956 a Cortina d'Ampezzo (Italia) vennero assegnate due medaglie, bob a 2 e bob a 4 maschili.\nLe gare si svolsero sulla pista olimpica Eugenio Monti."}
{"id": "267792", "revid": "1543377", "url": "https://it.wikipedia.org/wiki?curid=267792", "title": "Bob ai VI Giochi olimpici invernali", "text": "Ai VI Giochi olimpici invernali svoltisi nel 1952 a Oslo (Norvegia) vennero assegnate due medaglie, bob a 2 e bob a 4 maschili."}
{"id": "267795", "revid": "5585", "url": "https://it.wikipedia.org/wiki?curid=267795", "title": "Valeria Golino", "text": "Ha recitato in molti film, tra cui \"Storia d'amore\", \"Lupo solitario\", \"Respiro\", \"Puerto Escondido\", \"Caos calmo\", \"Giulia non esce la sera\", \"La kryptonite nella borsa\", \"Il capitale umano\" e \"Il ragazzo invisibile\". \u00c8 stata tra le protagoniste di molti film di successo americani tra cui \"Rain Man - L'uomo della pioggia\" dove ha recitato a fianco di Tom Cruise e Dustin Hoffman, in \"Lupo solitario\" di Sean Penn, in \"Via da Las Vegas\", \"Four Rooms\", in \"Frida\" e i due \"Hot Shots!\" film, in particolare la scena dell'oliva nell'ombelico.\nNel corso della sua carriera di attrice cinematografica ha inoltre vinto 3 David di Donatello (a fronte di 15 candidature), 4 Nastri d'argento, 3 Globi d'oro, e 3 Ciak d'oro. Per ben due volte \u00e8 stata premiata con la Coppa Volpi alla migliore attrice nel corso della Mostra internazionale d'arte cinematografica di Venezia: nel 1986 per \"Storia d'amore\" e nel 2015 con \"Per amor vostro\", vincendo inoltre il Premio Pasinetti alla migliore attrice.\nNel 2013 ha debuttato nella regia cinematografica con il film \"Miele\", presentato al Festival di Cannes 2013 nella sezione Un Certain Regard.\nBiografia.\nValeria Golino nasce a Napoli il 22 ottobre del 1965, figlia di un germanista italiano e di una pittrice greca di origini in parte francesi ed egiziane. Il cugino, Alfredo Golino, \u00e8 un batterista (a sua volta figlio del musicista Antonio), mentre la zia, Mimma Gaspari, \u00e8 una paroliera e produttrice discografica. \u00c8 cresciuta tra Atene e Napoli.\nCarriera.\nHa iniziato a lavorare ad Atene come modella e successivamente \u00e8 stata scoperta dalla regista Lina Wertm\u00fcller, per cui nel 1983 recita in \"Scherzo del destino in agguato dietro l'angolo come un brigante da strada\" e l'anno seguente in \"Sotto.. sotto.. strapazzato da anomala passione\". Ha ottenuto il suo primo ruolo di attrice protagonista nel 1985 con il film \"Piccoli fuochi\" del regista Peter Del Monte, allora suo compagno, e l'anno successivo ha vinto la Coppa Volpi alla 43\u00aa Mostra internazionale d'arte cinematografica di Venezia con il film \"Storia d'amore\".\nDal 1988 al 2000 ha vissuto a Los Angeles, in California. Negli Stati Uniti ha lavorato ad una ventina di film, dove \u00e8 maggiormente conosciuta per l'interpretazione data in \"Rain Man - L'uomo della pioggia\" (\"Rain Man\", 1988), in \"Lupo solitario\" e per la serie di film comici \"Hot Shots!\" (1991) e \"Hot Shots! 2\" (1993). Nel 1990 \u00e8 arrivata finalista, assieme a Julia Roberts, ai provini di \"Pretty Woman\". L'anno successivo le due attrici si ritrovarono di nuovo a competere per la parte del Dr. Rachel Mannus nel film \"Linea mortale\" ma per la seconda volta la spunt\u00f2 la Roberts. Nel 1994 il regista James Cameron la vuole per la parte di Helen in \"True Lies\" accanto ad Arnold Schwarzenegger, ma Valeria era in partenza per girare il film greco \"I sfagi tou kokora\" (1996), da lei anche prodotto, e dovette rinunciare alla parte, andata poi a Jamie Lee Curtis. Nel 1996 recita nel videoclip dei R.E.M. \"Bittersweet Me\".\nNel 2002, ha vinto il Nastro d'argento al Taormina Film Fest come miglior attrice protagonista per \"Respiro\" (2002). Nel 2006 vince il David di Donatello per la migliore attrice protagonista per \"La guerra di Mario\" (2005) di Antonio Capuano, per il quale vince anche il Globo d'oro della Stampa Estera, il premio Flaiano e viene candidata al Nastro d'argento alla migliore attrice protagonista.\nHa pi\u00f9 volte sperimentato il mondo della musica, prestando la sua voce a quattro brani per altrettanti film. Il primo fu negli anni '80 e si chiamava \"Io racconter\u00f2\", di cui \u00e8 stato tratto anche un 45 giri. Nel 1991 si cimenta in \"The Man I Love\", contenuto nella colonna sonora di \"Hot Shots\". Nel 2001 canta \"Maybe once more\" per \"L'inverno\" di Nina Di Majo. Nel 2009 duetta con i Baustelle nel brano \"Piangi Roma\" per il film \"Giulia non esce la sera\", Nastro d'argento alla migliore canzone originale. La collaborazione \u00e8 trattata anche nel libro \"I Baustelle mistici dell'Occidente\", in cui si parla delle collaborazioni dei Baustelle con le donne della musica, tra cui anche Valeria Golino.\nNel 2013 debutta come regista con il film \"Miele\", interpretato da Jasmine Trinca e che affronta il tema dell'eutanasia. Il film, in concorso al Festival di Cannes nella sezione \"Un certain regard\", le vale una \"Menzione speciale della Giuria Ecumenica\". Inoltre le permette di vincere il Nastro d'argento al miglior regista esordiente, il Globo d'oro alla miglior opera prima e il Ciak d'oro 2014 alla migliore opera prima. Nell'autunno 2013 esce \"Come il vento\" di Marco Simon Puccioni, la tragica biografia di Armida Miserere, donna che fu una delle prime donne direttrici di carcere.\nRiceve tre candidature alla 59\u00aa edizione dei David di Donatello: per la miglior regista esordiente, la migliore sceneggiatura per \"Miele\" e vince il David di Donatello per la migliore attrice non protagonista per il film \"Il capitale umano\" di Paolo Virz\u00ec. Nel giugno 2014 viene candidata al Nastro d'argento alla migliore attrice per \"Come il vento\".\nA dicembre 2014, esce nelle sale cinematografiche italiane \"Il ragazzo invisibile\", storia di un giovanissimo supereroe, nel quale l'attrice interpreta un commissario di polizia che \u00e8 anche la madre adottiva del protagonista. Nel gennaio successivo \u00e8 protagonista assieme ad un nutrito cast de \"Il nome del figlio\" adattamento italiano della \"pi\u00e8ce\" teatrale francese \"Le Pr\u00e9nom\". Nel maggio successivo viene candidata ai Ciak d'oro e ai David di Donatello come attrice non protagonista per il suo ruolo ne \"Il ragazzo invisibile\".\nNel 2015 vince per la seconda volta la Coppa Volpi alla 72\u00aa Mostra internazionale d'arte cinematografica di Venezia per l'interpretazione in \"Per amor vostro\" di Giuseppe M. Gaudino. Per lo stesso film viene candidata ai David di Donatello e ai Nastri d'argento come migliore attrice protagonista e vince il premio Anna Magnani al Bari International Film Festival 2016.\nNel 2017 \"Il colore nascosto delle cose\", il film con Valeria Golino, Adriano Giannini, diretto da Silvio Soldini, \u00e8 presentato fuori concorso alla 74\u00aa Mostra internazionale d'arte cinematografica di Venezia. Nel 2018 presenta il film \"Euforia\", da lei diretto, al Festival di Cannes nella sezione Un Certain Regard.\nNel 2018 viene nominata \"madrina\" del Lovers Film Festival di Torino, una rassegna di cinema a tematica LGBT.\nNel 2020 vince il David di Donatello come migliore attrice non protagonista nel film \"5 \u00e8 il numero perfetto\".\nNel 2021 ritorna sugli schermi di Apple TV nella seconda serie di \"The Morning Show\", dove interpreta il ruolo di una documentarista.\nVita privata.\nValeria Golino \u00e8 stata legata a Benicio del Toro, a Fabrizio Bentivoglio, al regista Peter Del Monte, all'attore Andrea Di Stefano e all'attore e produttore cinematografico italiano Riccardo Scamarcio (dal 2006 al 2018).\nDoppiatrici.\nNelle versioni in italiano dei suoi film girati all'estero, la Golino spesso si \u00e8 ridoppiata con la propria voce, come in \"Rain Man - L'uomo della pioggia\" e \"36 Quai des Orf\u00e8vres\", mentre altre volte hanno provveduto differenti doppiatrici:\nRiconoscimenti.\nDavid di Donatello \nNastro d'argento\nGlobo d'oro\nCiak d'oro\nMostra del cinema di Venezia\nPremio Flaiano\nMuseo nazionale del cinema\nBif&amp;st-Bari International Film Festival\nCentro Sperimentale di Cinematografia"}
{"id": "267797", "revid": "1543377", "url": "https://it.wikipedia.org/wiki?curid=267797", "title": "Bob ai V Giochi olimpici invernali", "text": "Ai V Giochi olimpici invernali svoltisi nel 1948 a Sankt Moritz (Svizzera) vennero assegnate due medaglie, bob a 2 e bob a 4 maschili. Le gare si svolsero sulla pista naturale Olympia Bobrun St. Moritz\u2013Celerina, nella stessa configurazione adottata nell'edizione del 1928."}
{"id": "267799", "revid": "1005847", "url": "https://it.wikipedia.org/wiki?curid=267799", "title": "Elezioni politiche in Italia del 1946", "text": "Le elezioni politiche in Italia del 1946 furono le prime elezioni della storia italiana dopo il periodo di dittatura fascista, che aveva interessato il Paese nel ventennio precedente. Si tennero domenica 2 e luned\u00ec 3 giugno e si vot\u00f2 per l'elezione di un'Assemblea Costituente, cui sarebbe stato affidato il compito di redigere la nuova carta costituzionale, come stabilito con il decreto legislativo luogotenenziale n. 151 del 25 giugno 1944. Contemporaneamente si tenne un referendum istituzionale per la scelta fra Monarchia e Repubblica.\nLe consultazioni videro il successo dei tre grandi partiti di massa del tempo, la somma dei cui voti raggiunse circa il 75%. La Democrazia Cristiana, partito di centro, ottenne la maggioranza relativa col 35% dei voti, e i partiti di sinistra, il Partito Socialista Italiano di Unit\u00e0 Proletaria e il Partito Comunista Italiano raggiunsero insieme quasi il 40% dei voti. Nettamente minoritario si rivel\u00f2 il peso della destra, divisa tra liberali (Unione Democratica Nazionale), qualunquisti (Fronte dell'Uomo Qualunque) e monarchici (Blocco Nazionale della Libert\u00e0). Le elezioni sancirono comunque una \"variegata e plurale presenza di culture politiche\" fra cui, oltre ai partiti precedentemente menzionati, il Partito Repubblicano Italiano e il Partito d'Azione.\nSistema di voto.\nLe elezioni dell'Assemblea Costituente si tennero con il sistema di voto introdotto con il decreto legislativo luogotenenziale n. 74 del 10 marzo 1946, dopo essere stato approvato dalla Consulta Nazionale il 23 febbraio 1946, che dette per la prima volta in Italia il diritto di voto alle donne.\nSecondo la suddetta legge, i partiti presentavano in ogni circoscrizione una lista di candidati. L'assegnazione di seggi alle liste circoscrizionali avveniva con un sistema proporzionale utilizzando il metodo di Imperiali dei divisori con \"quoziente\"; determinato il numero di seggi guadagnati da ciascuna lista, venivano proclamati eletti i candidati che, all'interno della stessa, avessero ottenuto il maggior numero di preferenze da parte degli elettori, i quali potevano esprimere il loro gradimento per un massimo di quattro candidati.\nI seggi e i voti residuati a questa prima fase venivano raggruppati poi nel \"collegio unico nazionale\", all'interno del quale gli scranni venivano assegnati sempre col metodo dei divisori, ma utilizzando ora il \"quoziente Hare\" naturale ed esaurendo il calcolo tramite il metodo dei pi\u00f9 alti resti.\nLa legge elettorale prevedeva l'elezione di 573 deputati, ma le elezioni non si poterono svolgere in Alto Adige (sotto amministrazione alleata, compresi i comuni di Anterivo, Bronzolo, Cortaccia, Egna, Lauregno, Magr\u00e8, Montagna, Ora, Proves, Salorno, Senale-San Felice e Trodena, allora facenti parte della provincia di Trento, i quali poterono per\u00f2 votare al referendum) e in Venezia Giulia (sotto amministrazione alleata e jugoslava) non sotto la piena sovranit\u00e0 italiana, per\u00f2 si svolsero nei comuni (allora piemontesi poi passati alla Francia) di Briga Marittima e di Tenda. Di conseguenza vennero eletti solo 556 costituenti.\nEbbero diritto di voto tutti gli italiani, uomini e per la prima volta, donne, di almeno 21 anni d'et\u00e0. Gli aventi diritto al voto rappresentavano il 61,4% della popolazione.\nCircoscrizioni.\nIl territorio nazionale italiano venne suddiviso in 31 circoscrizioni plurinominali. Le circoscrizioni furono le seguenti:\nSimboli.\nDi seguito sono rappresentate le liste che si presentarono nel Collegio unico nazionale.\nQuadro politico.\nDalla Liberazione al Governo De Gasperi I.\nTerminata la seconda guerra mondiale, l'Italia si trovava economicamente e moralmente prostrata. Il Comitato di Liberazione Nazionale (CLN), composto da tutte le forze antifasciste, si mantenne unito anche dopo la fine della guerra nella formazione del Governo Parri. In questo governo erano riposte le speranze di poter attuare importanti riforme per superare il fascismo e avviare una nuova fase politica. Alle speranze per\u00f2 non seguirono i fatti, poich\u00e9 il governo cadde dopo soli cinque mesi nel dicembre del 1945.\nCon l\u2019esercito degli Stati Uniti ancora sul territorio, furono gli stessi maggiori esponenti della sinistra, Togliatti (PCI) e Nenni (PSIUP) a placare gli animi, convinti comunque che in una futura consultazione avrebbero avuto la maggioranza necessaria per soddisfare il proprio elettorato. Era ormai chiaro, per\u00f2, che la svolta politica non poteva non conseguire da elezioni democratiche. Vennero quindi indette, per il 2 giugno 1946, le elezioni per l'Assemblea Costituente e il referendum sulla scelta tra monarchia e repubblica. Nel frattempo il leader della Democrazia Cristiana, De Gasperi, fu incaricato di formare un nuovo governo, l'ultimo del Regno d'Italia, che ebbe il sostegno di tutto il CLN.\nCampagna elettorale.\nAlcide De Gasperi si impegn\u00f2 fortemente in campagna elettorale per rendere la Democrazia Cristiana, un partito moderno e interclassista, attento non solo alle richieste del ceto medio e dei cattolici ma anche delle classi operaie e contadine. Ottenne infatti il sostegno delle ACLI e della Coldiretti. Questa strategia rese la DC un vero e proprio partito di massa in grado di competere con comunisti e socialisti anche nel loro elettorato di riferimento. Il partito si mantenne comunque strettamente legato al Cattolicesimo e infatti ebbe il pieno sostegno della Chiesa.\nL'evento pi\u00f9 importante della campagna elettorale fu l'abdicazione di Vittorio Emanuele III in favore di Umberto II nel tentativo di risollevare le sorti della monarchia visto il forte sostegno delle forze politiche nel referendum. Erano infatti apertamente schierati per la repubblica le forze della sinistra, gli azionisti, i repubblicani, parte dei liberali e la maggioranza della DC.\nRisultati.\nRisultati complessivi per l'elezione dell'Assemblea Costituente:\nAnalisi territoriale del voto.\nLa Democrazia Cristiana si impone come partito predominante nel Triveneto e nell'alta Lombardia con percentuali superiori alla maggioranza assoluta dei voti. Riscuote molto successo anche in Provincia di Lucca, tra Lazio, Abruzzo e Campania, e nelle isole maggiori dove raggiunge consensi superiori al 40%. In linea con la media nazionale sono le percentuali del rimanente Sud Italia, del Nord Ovest, mentre sono nettamente inferiori alla media in Toscana, Emilia-Romagna, dove ottiene meno del 30%, Umbria e Marche.\nIl PSIUP ottiene risultati notevoli solo nel Centro-Nord Italia mentre nel resto del Paese si ritrova in una posizione molto minoritaria, con l'eccezione del sud della Sicilia . \u00c8 particolarmente forte, con risultati superiori al 30% dei voti, tra Piemonte, Lombardia Occidentale e Meridionale, in Emilia, ma non in Romagna dove risulta piuttosto debole, in Veneto, soprattutto nelle Province di Rovigo, Venezia e Verona, e, infine, nel Friuli. Ottiene invece risultati irrilevanti in Campania e Sardegna dove non raggiunge nemmeno il 10% dei voti.\nIl Partito Comunista Italiano raccoglie la maggior parte dei suoi consensi in Emilia-Romagna e Toscana dove ottiene tra il 35-40% dei voti. Riscuote un discreto successo anche in Piemonte, Liguria, Umbria, Marche, nella bassa Lombardia e sulla costa Veneta e nelle province di Foggia e Agrigento con risultati tra il 25 e il 35%. Nel resto del Paese non riesce a superare il 15% dei voti, trovando molta difficolt\u00e0 soprattutto nel Triveneto, e in Campania e nel nord della Sicilia.\nL'Unione Democratica Nazionale trova consenso soprattutto nel Sud Italia, superando il 10% dei voti in Calabria, Puglia e Sicilia, il 20% in Campania e Basilicata e, addirittura, il 30% nella Provincia di Benevento. Molto debole invece nel Centro-Nord, con l'eccezione del Piemonte occidentale, dove ottiene risultati al di sopra della media nazionale.\nIl Fronte dell'Uomo Qualunque, pur non presentandosi in tutte le circoscrizioni ottiene un discreto successo, soprattutto nel Sud Italia, da cui vengono la maggior parte dei suoi consensi. In Sardegna, Sicilia e Campania ottiene pi\u00f9 del 10% dei voti, con pi\u00f9 del 15% nelle province di Napoli e Bari. Risultati conformi alla media nazionale nel Centro Italia grazie all'ottima prestazione nella Provincia di Roma dove ottiene pi\u00f9 dell'8% dei voti. Nel Nord Italia i risultati sono inferiori alla media nazionale ma si registrano buone percentuali nelle grandi citt\u00e0 come Milano e Bologna.\nIl Partito Repubblicano Italiano si trova risultati che lo radicano fortemente nel Centro Italia, specialmente in Romagna, Marche, Lazio e Umbria dove viaggia sopra il 15%. Altre zone forti sono la costa toscana, soprattutto nelle province di Grosseto e Massa Carrara, e la Provincia di Trapani. Nel resto del Paese ottiene risultati mediocri, comunque migliori nel Sud Italia che nel Nord con alcune sporadiche eccezioni.\nIl Blocco Nazionale della Libert\u00e0 non si presenta in tutte le circoscrizioni ma nonostante questo ottiene un buon risultato. Ci\u00f2 \u00e8 dovuto agli ottimi risultati nel Sud Italia, dove ottiene quasi ovunque risultati molto al di sopra della media nazionale. In particolare, registra valori particolarmente elevati, tanto da collocarlo come secondo partito, nel Salento, dove supera il 20% dei voti, e in Provincia di Catanzaro. Risultati al di sotto della media nazionale nelle regioni centro-settentrionali dove spesso non raggiunge il punto percentuale..\nComplessivamente la DC risulta primo partito nella gran parte delle province. In particolare, conquista quasi tutte le province del Nord e la totalit\u00e0 di quelle del Mezzogiorno. Tuttavia in molte zone del Sud si impone con vantaggi ridotti, seguita spesso da liberali, monarchici o qualunquisti. Molto pi\u00f9 granitiche sono le vittorie conquistate tra Alta Lombardia e Triveneto, mentre tra Lombardia Orientale e Piemonte i vantaggi risultano molto risicati. Tutto il Nord \u00e8 per\u00f2 accomunato dal vedere il PSIUP come secondo partito. Questo spiega il fatto che i socialisti, pur essendo secondi nazionalmente, riescano ad imporsi solo in 4 province, che peraltro non sono quelle in cui ottengono i risultati migliori, ma rappresentano zone di passaggio tra il forte consenso democristiano e quello comunista. Infatti il PCI ha una distribuzione elettorale molto pi\u00f9 locale e si impone in Emilia e in Toscana.\nConseguenze del voto.\nLa conferma dei governi del CLN.\nLe forze politiche del CLN, gi\u00e0 riunite nel Governo De Gasperi I, ottennero la quasi totalit\u00e0 del parlamento quasi equidistribuito tra le forze della sinistra e i moderati democristiani. La vittoria della Repubblica nel referendum istituzionale fece decadere la monarchia, con l'esilio volontario dei Savoia, e come Capo provvisorio dello Stato fu eletto il liberale Enrico De Nicola. A presiedere l'Assemblea fu chiamato invece il socialista Giuseppe Saragat, futuro Presidente della Repubblica. Un mese dopo le elezioni De Gasperi form\u00f2 un nuovo governo composto da DC, PCI, PSIUP e PRI."}
{"id": "267801", "revid": "1442080", "url": "https://it.wikipedia.org/wiki?curid=267801", "title": "Bob ai IV Giochi olimpici invernali", "text": "Ai IV Giochi olimpici invernali svoltisi nel 1936 a Garmisch-Partenkirchen (Germania) vennero assegnate due medaglie, bob a 2 e bob a 4 maschili. Le gare si svolsero su una pista naturale, la \"Riessersee\", lunga 1.525 m e con un dislivello di 129,14 m."}
{"id": "267802", "revid": "124985486", "url": "https://it.wikipedia.org/wiki?curid=267802", "title": "Willis Tower", "text": "La Willis Tower, nota anche come Sears Tower, \u00e8 un grattacielo che sorge a Chicago, nell'Illinois. \u00c8 stato il grattacielo pi\u00f9 alto del mondo dal 1973 al 1998.\nStoria e descrizione.\nCommissionato dalla catena di grandi magazzini Sears Roebuck and Co., fu progettato da Bruce Graham e Fazlur Khan della Skidmore, Owings and Merrill. La costruzione prese il via nell'agosto 1970 e la massima altezza fu raggiunta meno di tre anni dopo, il 4 maggio 1973.\nL'area su cui \u00e8 situato l'edificio confina a nord con la Adams Street, a sud con la Jackson Boulevard, a ovest con la South Wacker Drive e a est con la Franklin Street, e ha una superficie pari a 418.064\u00a0m\u00b2 che negli Stati Uniti, \u00e8 seconda solo al Pentagono.\nLa struttura della torre \u00e8 composta da nove grandi strutture tubolari quadrate affiancate, di varie altezze, che una volta ultimate superarono il record delle Torri Gemelle di New York come grattacielo pi\u00f9 alto del mondo. La costruzione \u00e8 composta da 110 piani effettivi, due dei quali adibiti a piani di manovra dei 104 ascensori presenti, risultando quindi in 108 piani abitabili. Al piano numero 103 \u00e8 possibile visitare la vista panoramica \"Skydeck\", su balconate costruite completamente in vetro e sospese nel vuoto.\nL'altezza totale \u00e8 di 442,10 m dall'entrata est fino alla sommit\u00e0 del grattacielo; se invece si includono anche le antenne televisive installate nel febbraio 1982 l'altezza totale \u00e8 di 520 m (527,30\u00a0m dopo l'ulteriore innalzamento dell'antenna ovest). L'aspetto esteriore \u00e8 caratterizzato da grandi superfici vetrate color bronzo, sostenute da incorniciature in alluminio anodizzato di colore nero.\nAnche se i diritti della Sears sono scaduti nel 2003, la torre ha mantenuto il nome \"Sears Tower\" fino al marzo 2009, quando il broker d'assicurazioni londinese Willis Group Holdings, che occuper\u00e0 vari piani del grattacielo, ne \u00e8 diventato il nuovo proprietario. Dal 16 luglio 2009 il grattacielo \u00e8 stato ribattezzato \"Willis Tower\"."}
{"id": "267804", "revid": "1543377", "url": "https://it.wikipedia.org/wiki?curid=267804", "title": "Bob ai III Giochi olimpici invernali", "text": "Ai III Giochi olimpici invernali svoltisi nel 1932 a Lake Placid (Stati Uniti) vennero assegnate due medaglie, bob a 2 e bob a 4 maschili. Le gare si svolsero su una pista naturale, la \"Mount van Hoevenberg\", lunga 2.366 m e con un dislivello di 228 m."}
{"id": "267805", "revid": "590", "url": "https://it.wikipedia.org/wiki?curid=267805", "title": "Martin Gardner", "text": "\u00c8 stato autore di oltre 65 libri e di innumerevoli articoli nel campo della matematica, scienza, filosofia, letteratura.\nBiografia.\nMartin Gardner nacque a Tulsa, in Oklahoma, figlio di un geologo che lavorava nel campo petrolifero. Fu suo padre a introdurlo al mondo dell'illusionismo, insegnandogli il \"trucco delle bacchette\". Nel giro di poco tempo Gardner inizi\u00f2 a inventare i propri trucchi, e a sedici anni inizi\u00f2 a collaborare alla rivista di magia \"The Sphinx\". Il suo primo articolo concerneva la \"previsione\" di un colore scelto dal pubblico, e comparve sulla rivista nel maggio del 1930. Nel 1935 pubblic\u00f2 \"Match-ic\", il suo primo libro, una raccolta di trucchi magici realizzabili con i fiammiferi.\nGardner si laure\u00f2 in filosofia nel 1936 all'Universit\u00e0 di Chicago (dove divenne membro della Phi-Beta-Kappa Society); per un certo tempo continu\u00f2 a seguire le lezioni come allievo post-laurea. Prima della seconda guerra mondiale cominci\u00f2 a lavorare come giornalista per il Tulsa Tribune e per l'ufficio stampa dell'Universit\u00e0 di Chicago. Nel 1941 si arruol\u00f2 nella Marina degli Stati Uniti, dove prest\u00f2 servizio per quattro anni nel Nord-Atlantico, su una nave ricognitrice che doveva rilevare la presenza di sommergibili nazisti. Finita la guerra ricominci\u00f2 a lavorare come giornalista free-lance, vendendo brevi storie all\"'Esquire\".\nTrasferitosi a New York nel 1947, divenne uno degli editori dell'Humpty Dumpty Magazine. Nei successivi trenta anni (dal 1956 fino al 1986) pubblic\u00f2 articoli nella rubrica \"Giochi matematici\" (\"Mathematical games\") dello \"Scientific American\". Al suo ritiro il suo posto fu preso dalla rubrica \"Metamagical themas\" (anagramma di \"Mathematical games\"), curata da Douglas Hofstadter. In questo periodo pubblic\u00f2 moltissimi libri di illusionismo, giochi, matematica, enigmistica, letteratura. Per un po' (tra la fine degli anni ottanta e l'inizio degli anni novanta) pubblic\u00f2 una rubrica di storie-rompicapo per il giornale di fantascienza \"Asimov's Science Fiction\", diretto da Isaac Asimov.\nNel 1952 si spos\u00f2 con Charlotte Greenwald, con cui rimase fino al dicembre 2000, anno in cui lei mor\u00ec. Ebbero due figli: Jim (diventato professore universitario di psicologia educativa), e Tom (artista). Per un po' i Gardner vissero a Hastings-on-Hudson, nello Stato di New York, in una strada chiamata Euclid Avenue, ma nel 1982 si trasferirono a Hendersonville, a ovest della Carolina del Nord. Dal 2004, all'et\u00e0 di novant'anni, torn\u00f2 a vivere in Oklahoma a Norman. \u00c8 scomparso nel 2010 all'et\u00e0 di 95 anni. In suo onore \u00e8 stato chiamato un asteroide, 2587 Gardner.\nPensiero.\nNel corso della sua lunga vita Martin Gardner ha coltivato interessi profondi e variegati, dalla religione alla matematica, dalla letteratura alla filosofia, passando per l'enigmistica, pubblicando moltissimi testi che hanno dato contributi significativi in diversi di questi settori.\nScetticismo.\nMartin Gardner \u00e8 stato un esponente dello scetticismo scientifico. Faceva parte dello CSICOP, un'organizzazione scettica statunitense che si propone di sottoporre i fenomeni paranormali al vaglio della scienza. Dal 1983 al 2002 ha tenuto una rubrica chiamata \"Notes of a Fringe Watcher\" (in origine \"Notes of a Psi-Watcher\") sul giornale dello CSICOP, lo \"Skeptical Inquirer\". Questi articoli sono stati poi pubblicati in cinque libri:\nIn questi articoli Gardner usa la razionalit\u00e0 per analizzare molte pseudoscienze, come l'omeopatia, la numerologia e la teoria della Terra cava.\nHa anche scritto un libro sulle \"false credenze\" della scienza: \"Fads and Fallacies in the Name of Science\", che \u00e8 stato a lungo un best seller.\nTeismo filosofico.\nMartin Gardner scrisse molti articoli di carattere religioso, descrivendo il suo credo come un \"teismo filosofico\", ispirato alla teologia del filosofo Miguel de Unamuno. Dopo una giovanile affiliazione all'avventismo, Gardner si allontan\u00f2 dalle religioni organizzate e le critic\u00f2 spesso, pur conservando la fede in Dio (un Dio la cui presenza per\u00f2 non pu\u00f2 essere giustificata razionalmente).\nMatematica.\nLa rubrica \"Mathematical Games\" (tenuta dal 1956 al 1981) ha divulgato molti argomenti di carattere matematico, come:\nMartin Gardner ha inoltre fatto conoscere al grande pubblico le opere di coloro che hanno pi\u00f9 contribuito alla matematica ricreativa, fra cui:\nLetteratura.\nMartin Gardner scrisse diversi racconti per la rivista di fantascienza \"Asimov's Science Fiction\", diretta da Isaac Asimov: si trattava per lo pi\u00f9 di un modo originale per presentare i suoi rompicapi, visto che tutte le storie si chiudevano con qualche enigma da risolvere. Martin Gardner ha inoltre divulgato i libri di Lewis Carroll, pubblicando una famosa edizione delle avventure di \"Alice nel Paese delle Meraviglie\" e di \"Attraverso lo specchio e quel che Alice vi trov\u00f2\" con numerose note a margine.\nInoltre Martin Gardner ha anche scritto due libri pi\u00f9 letterari: \"Visitors from Oz\" basato su \"Il meraviglioso mago di Oz\" di Frank Baum, e una raccolta di storie basate su un immaginario numerologo, suo alter ego, chiamato \"Doctor Matrix\" (Dr. Irving Joshua Matrix). Con lo pseudonimo \"Uriah Fuller\" pubblic\u00f2 \"Confessions of a Psychic\" e \"Further confessions of a Psychic\", rispettivamente nel 1975 e nel 1980, nei quali smaschera i trucchi usati da Uri Geller e da altri sedicenti sensitivi.\nGiochi inventati.\nMartin Gardner ha inventato e analizzato matematicamente due giochi: il \"Lewis Carroll's Chess Word Game\" (sulla base di alcuni appunti trovati nei diari di Lewis Carroll) e il Solomon. Il gioco dell'esapedone inoltre appare nel suo libro \"A Matchbox Game-Learning Machine in The Unexpected Hanging and Other Mathematical Diversions\".\nEnigmistica.\nMartin Gardner si interess\u00f2 anche di enigmistica: era convinto, come Borgmann, che la linguistica ricreativa dovesse essere portata allo stesso livello della matematica divertente. In questo campo si interess\u00f2 in particolare di palindromi (da lui ritenuti un ottimo antidoto all'insonnia): Gardner ne scopr\u00ec molti di autori sconosciuti, fra cui uno (di J. A. Lindon) che conterrebbe la pi\u00f9 lunga tra le parole reversibili (\"Named undenominationally rebel, I rile Beryl? La, no! I tan, I'm O NED, nude man\"; la frase \u00e8 molto improbabile, come molti palindromi, e riguarderebbe il marito di una certa Beryl, che protesta di non vessarla e di abbronzarsi tutto nudo).\n\u00c8 famosa la misteriosa dedica per sua moglie che comparve nel libro \"New Mathematical Diversions\", pubblicato nel 1966:\nAlcune persone cercarono di interpretarlo come se fosse una frase in latino, ma in realt\u00e0 si tratta semplicemente di una frase che letta al contrario e riarrangiando gli spazi diventa: \"One more time for Charlotte my love\" e cio\u00e8: \"Ancora una volta per Charlotte, mio amore\" (era il secondo libro che le dedicava, dopo \"Great Essays in Science\"). Gardner \u00e8 anche famoso nel mondo dell'enigmistica per aver divulgato il concetto degli alfagrammi, cio\u00e8 quelle parole le cui lettere vengono riordinate in ordine alfabetico (per esempio l'alfagramma di \"parola\" sar\u00e0 \"aalopr\"), secondo il procedimento che utilizzano i computer per trovare gli anagrammi.\nGardner ne parl\u00f2 nel 1965 sulla sua rubrica dello \"Scientific American\", chiedendosi quale potessero essere il primo e l'ultimo lemma di un eventuale dizionario di alfagrammi, e quale potesse essere il pi\u00f9 lungo lemma che fosse di per s\u00e9 una parola. Gardner si interess\u00f2 inoltre di molti altri tipi di giochi di parole, tra cui gli anagrammi (dal suo nome ricav\u00f2 la definizione anagrammatica di \"Errant grid man\"), e il gioco dei doublets di Lewis Carroll, scrivendo anche articoli teorici sull'argomento, interrogandosi per esempio se fosse possibile istruire un computer affinch\u00e9 crei e risolva giochi enigmistici.\nCelebrazione.\nOgni anno, il 21 ottobre, si celebra in tutto il mondo l\"'Elogio della Mente\" (Celebration of Mind), una giornata in onore di M. Gardner interamente dedicata ai giochi matematici. La prima ebbe luogo in Italia nel 2010."}
{"id": "267806", "revid": "1543377", "url": "https://it.wikipedia.org/wiki?curid=267806", "title": "Bob ai II Giochi olimpici invernali", "text": "Ai II Giochi olimpici invernali svoltisi nel 1928 a Sankt Moritz (Svizzera) venne assegnata una sola medaglia nel bob a 4 maschile (alla gara erano ammessi anche equipaggi da 5). Le gare si svolsero sulla pista naturale Olympia Bobrun St. Moritz\u2013Celerina, allora in una versione pi\u00f9 corta rispetto a quella attuale, lunga 1.570\u00a0m e con un dislivello di 120\u00a0m."}
{"id": "267816", "revid": "327094", "url": "https://it.wikipedia.org/wiki?curid=267816", "title": "Birger Magnusson", "text": "Biografia.\nBirger nacque circa nel 1210 (non conosciamo la data esatta) da Magnus Minnesk\u00f6ld (Scudolunato) di Bj\u00e4lbo e da Ingrid Ylva. Birger, nipote dello \"Jarl\" Birger Brosa, nel 1240, organizz\u00f2 una campagna militare contro Novgorod e fu sconfitto da Aleksandr Nevskij nella Battaglia della Neva. Birger divenne Jarl per mano di re Erik XI nel 1248 e, pi\u00f9 tardi, spos\u00f2 la sorella del sovrano, Ingeborg Eriksdotter.\nPrima di Birger la capitale del regno dei Gotar e degli Svear (i primi abitavano G\u00f6taland nel sud dell'odierna Svezia, gli altri la parte centrosettentrionale) era posizionata a Nas sul lago V\u00e4ttern, dopo la lunga lotta tra la fazione degli Erik e degli Sverker per la corona svedese, che port\u00f2 a numerosi regicidi e instabilit\u00e0 politica, specie per gli interessi danesi - che appoggiavano i rossi Sverker contro i blu Erik - Birger jarl diede compimento all'ascesa al potere dei Folkung, prima alleati degli Erik. \nAl suo insediamento al potere fond\u00f2 l'odierna Stoccolma, alla confluenza tra il lago M\u00e4laren e il Mar Baltico, cos\u00ec da avere una capitale al centro dei traffici commerciali che da l\u00ec si dirigevano verso oriente e verso i siti della lega anseatica e di Lubecca, e vicino al confine tra i domini di influenza Gotar e Svear, le due popolazioni che costituivano l'ossatura della vecchia Svezia. Proprio a Birger jarl la leggenda attribuisce la creazione del nome \"Sverige\" (\"Svezia\" in svedese) dall'antico \"Svear Rike\", \"regno degli Svear\", a sottolineare l'importanza di questi ultimi nonostante la chiara origine gotar di Birger.\nA lui ed ai suoi avi, seppur in maniera piuttosto fantasiosa, sono dedicati i quattro libri del \"romanzo delle crociate\", scritti da Jan Guillou."}
{"id": "267821", "revid": "16843", "url": "https://it.wikipedia.org/wiki?curid=267821", "title": "Ostrogoto", "text": ""}
{"id": "267823", "revid": "1776051", "url": "https://it.wikipedia.org/wiki?curid=267823", "title": "XV legislatura del Regno d'Italia", "text": "La XV legislatura del Regno d'Italia ebbe inizio il 22 novembre 1882 e si concluse il 27 aprile 1886.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 586 sedute.\nSenato del Regno.\nNella legislatura il Senato tenne 211 sedute."}
{"id": "267824", "revid": "125411188", "url": "https://it.wikipedia.org/wiki?curid=267824", "title": "Leonardo Del Vecchio", "text": "La sua ricchezza al 2021 \u00e8 stata valutata dalla rivista \"Forbes\" per circa 25,8 miliardi di dollari, rendendolo il secondo uomo pi\u00f9 ricco d'Italia e il 62\u00b0 al mondo. \nBiografia.\nNato a Milano, \u00e8 l'ultimo di quattro fratelli. Il padre Leonardo, commerciante di frutta proveniente da Trani, muore poco prima della sua nascita, e anche per questo la madre Grazia Rocco sceglie di dargli lo stesso nome. Pochi anni dopo, il giovane Leonardo viene affidato al collegio dei Martinitt, dove resta fino al diploma di scuola media. All'et\u00e0 di 15 anni va a lavorare come garzone alla Johnson, una fabbrica produttrice a tutt'oggi di medaglie e coppe. I proprietari della fabbrica lo spingono a iscriversi ai corsi serali all'Accademia di Brera per studiare design e soprattutto incisione.\nDa Agordo al New York Stock Exchange.\nA 22 anni si trasferisce in Trentino, dove trova lavoro come operaio in una fabbrica di incisioni metalliche. Nel 1958 si trasferisce quindi ad Agordo, in provincia di Belluno, per aprire una bottega di montature per occhiali. Dopo tre anni, nel 1961, la bottega si trasforma in Luxottica S.a.s., con quattordici dipendenti, specializzata nella produzione di minuteria metallica per le occhialerie.\nRiesce a ottenere un enorme garage con capannone proprio ad Agordo, poich\u00e9 il comune regalava il terreno per iniziative industriali.\nRimasto unico proprietario, nel 1967, pur continuando la produzione di semilavorati per conto terzi, l'azienda compie la prima grande svolta strategica: inizia, assemblandone le singole parti, a produrre gli occhiali completi e a commercializzarli con il marchio Luxottica.\nDopo soli quattro anni, nel 1971, Luxottica abbandona il \"business\" della produzione per conto terzi per dedicarsi unicamente alla realizzazione e commercializzazione degli occhiali finiti.\nNel 1981 l'azienda \u00e8 diventata forte e solida, e va all'attacco del mercato statunitense. Si rivolge al Credito Italiano diretto da Lucio Rondelli per ottenere un prestito col quale acquistare \"Avantgarde\", un marchio statunitense di occhiali che gli consente di entrare nel mercato USA. Un anno dopo restituisce alla banca tutto il capitale con gli interessi composti, dopo aver aperto quattro nuovi stabilimenti e assunto 4.500 persone.\nLa Luxottica dal 1990 \u00e8 quotata nella Borsa di New York.\nDal 1995 Luxottica \u00e8 il maggior produttore e distributore sul mercato ottico mondiale. Con i Benetton acquist\u00f2 nel 1995 la SME (\"Societ\u00e0 Meridionale di Elettricit\u00e0\", ex gruppo IRI), che nel 1993 aveva avviato i \"franchising\" Supermercati GS e Autogrill: \u00abFu un affare finanziario, concluso cinque anni dopo con la cessione ai francesi della Carrefour\u00bb.\nAnni duemila.\nDal dicembre 2000 Luxottica \u00e8 quotata nella Borsa di Milano, unendosi all'indice MIB-30 (ora S &amp; P / MIB) nel settembre 2003. La quotazione ha migliorato la capacit\u00e0 dell'azienda di acquisire altri marchi nei settori della produzione e della distribuzione di occhiali da sole e da vista, a partire dal marchio italiano Vogue nel 1990, Persol e US Shoe Corporation (LensCrafters) nel 1995, Ray-Ban nel 1999 e Sunglass Hut Inc. nel 2001. In seguito si \u00e8 indirizzata alla ricerca di altre societ\u00e0 di vendita al dettaglio, acquisendo OPSM con sede a Sydney nel 2003, Pearle Vision nel 2004, Surfeyes nel 2006 e Cole National nel 2004. Luxottica ha acquisito la californiana Oakley, il pi\u00f9 importante marchio al mondo di occhiali da sport con un accordo da 2,1 miliardi di dollari nel novembre 2007. \nDal 27 luglio 2004 Del Vecchio lascia ad Andrea Guerra il ruolo di amministratore delegato di Luxottica oltre che quello di consigliere di amministrazione nelle sue principali societ\u00e0 controllate.\nConferendo la quota di maggioranza relativa dell'immobiliare Beni Stabili, a febbraio 2007 ha stretto un'alleanza col colosso francese Fonci\u00e8re des R\u00e9gions per dar vita al maggior gruppo europeo dell'immobiliare. \nImputato d'\u00abelusione della normativa fiscale italiana\u00bb (fatti risalenti al 1997-1998), nel 2008 la commissione tributaria di Belluno lo condann\u00f2 a risarcire allo Stato 20,4 milioni.\nVita privata.\nSposato tre volte, ha sei figli: Claudio, Marisa, Paola (dal primo matrimonio con Luciana Nervo), Leonardo Maria (dall'attuale moglie Nicoletta Zampillo che ha sposato nel 1997 e, dopo il divorzio del 2000, ha risposato nel 2010), Luca e Clemente (nati nel 2001 e nel 2004, avuti dalla ex-compagna Sabina Grossi).\nLa societ\u00e0 che detiene tutte le partecipazioni azionarie e la liquidit\u00e0 di Leonardo Del Vecchio \u00e8 la \"Delfin S.\u00e0.r.l.\", con sede a Lussemburgo, amministrata da Romolo Bardin. Leonardo Del Vecchio possiede a suo nome il 25% della Delfin, e alla sua morte passer\u00e0 alla moglie Nicoletta Zampillo; il restante 75% \u00e8 diviso equamente tra i sei figli (12,5% a testa). Attualmente anche queste partecipazioni sono sotto il diretto controllo di Leonardo Del Vecchio (ne detiene l'usufrutto fino alla morte).\nPartecipazioni.\nCon la sua societ\u00e0 a responsabilit\u00e0 limitata lussemburghese, \"Delfin S.\u00e0.r.l.\", Del Vecchio controlla il:"}
{"id": "267827", "revid": "767487", "url": "https://it.wikipedia.org/wiki?curid=267827", "title": "Sistema pentaconta", "text": "Il Pentaconta, anche detto Crossbar switch, \u00e8 un sistema di commutazione elettromeccanico, usato in telefonia a partire dalla prima met\u00e0 degli anni cinquanta del XX secolo, surrogando i vecchi sistemi di tipo Rotary. \nGradualmente sostituito dai primi sistemi di commutazione elettromagnetici a rel\u00e8 e, successivamente, dai sistemi pulse-code modulation, il \"Crossbar\" \u00e8 rimasto in funzione fino agli inizi del XXI secolo. \nIl sistema Pentaconta prevede l'impiego di una barra verticale e di una orizzontale, comandate elettromeccanicamente e azionanti il pezzo mobile che si trova sulle coordinate del punto d'incrocio delle barre."}
{"id": "267830", "revid": "633", "url": "https://it.wikipedia.org/wiki?curid=267830", "title": "F.C. Sporting Benevento", "text": ""}
{"id": "267831", "revid": "339392", "url": "https://it.wikipedia.org/wiki?curid=267831", "title": "Unione Sportiva Avellino", "text": ""}
{"id": "267833", "revid": "125989155", "url": "https://it.wikipedia.org/wiki?curid=267833", "title": "Cavese 1919", "text": " La Cavese 1919 S.r.l., meglio nota come Cavese \u00e8 una societ\u00e0 calcistica italiana con sede nella citt\u00e0 di Cava de' Tirreni (SA). Attualmente milita in Serie D, il quarto livello del campionato italiano.\nFondata nel 2011 su un\u2019idea risalente al 1919, i suoi colori sociali sono il bianco ed il blu, il simbolo della squadra \u00e8 l'Aquilotto e disputa le partite casalinghe allo Stadio Simonetta Lamberti di Cava de' Tirreni. Il punto pi\u00f9 alto della storia della societ\u00e0 \u00e8 rappresentato dalla partecipazione a tre campionati di Serie B fra il 1981 e il 1984.\nNell'estate del 2011, in seguito a gravi inadempienze finanziarie, la Cavese \u00e8 esclusa dal campionato di Lega Pro Seconda Divisione, cos\u00ec sorgono due ulteriori realt\u00e0 calcistiche a Cava: l\"A.S.D. Aquilotto Metelliano Cavese\", militante nel girone F di Prima Categoria ed il \"Vis San Giorgio\", gi\u00e0 militante in Eccellenza, che cambia denominazione in \"A.S.D. Citt\u00e0 de la Cava 1934\" e che nella stagione 2011-12 ha disputato il girone B del campionato di Eccellenza Campania.\nIn seguito, la squadra assumer\u00e0 la denominazione di \"U.S.D. Pro Cavese\", e, con il ritorno del presidente Gino Montella, la squadra si fonder\u00e0 con \"A.S.D Aquilotto Cavese\"; dopo aver raggiunto l'accordo con l'amministratore unico della S.S. Cavese 1919 S.r.l., Michele Angelo Sica, la nuova societ\u00e0 acquisisce anche i beni immateriali della vecchia \"Cavese\". Nel 2014 la societ\u00e0 assume la denominazione di \"U.S.D. Cavese 1919\". La Cavese 1919 \u00e8 una societ\u00e0 a responsabilit\u00e0 limitata, da novembre 2017 la carica di amministratore unico \u00e8 ricoperta da Massimiliano Santoriello.\nStoria.\nLe origini.\nCome in altre parti d'Italia, anche a Cava de' Tirreni il calcio nasce come fenomeno prevalentemente borghese che, solo successivamente, trova un consenso pi\u00f9 popolare. Nel maggio del 1919, grazie all'interesse di alcuni giovani borghesi, viene fondata l\"'Unione Sportiva Cavese\". Almeno inizialmente, essa \u00e8 concepita come una sorta di polisportiva in cui viene praticato, oltre al calcio, anche podismo e ciclismo. Le prime partite si disputano su campi di fortuna e rientrano, in genere, fra i tornei con compagini locali.\nAnni 1920.\nIl primo presidente della Cavese \u00e8 Michele Coppola, un illustre e facoltoso cittadino metelliano, che offre alla squadra la possibilit\u00e0 di misurarsi su un vero e proprio campo di gioco, l'impianto \"Arena\", inaugurato nel 1921 con un'amichevole contro il Naples.\nNello stesso anno il club disputa gli spareggi per la qualificazione in Prima Divisione, corrispondente all'attuale Serie A, perdendoli contro la , che poi non sar\u00e0 comunque ammessa a causa di una controversa decisione della Confederazione.\nNella stagione 1921-22 gioca ancora una volta gli spareggi con la Nocerina: gli avversari, per\u00f2, non si presentano in campo per la \"bella\" e la Cavese \u00e8 promossa in Prima Divisione, grazie anche alle mancate iscrizioni alla stessa di Unione Sportiva Puteolana e Unione Sportiva Salernitana. Da evidenziare, oltre a conferme locali, la presenza in squadra di Giovanni Gallina, che aveva militato nel campione d'Italia del 1914 e collezionato due presenze in Nazionale. In agosto il club si fonde con la \"Libertas Sporting Club Cava\", altra squadra locale.\nNella partita del debutto in Prima Divisione, la Cavese perde in casa, per 4 a 2, contro lo Stabia Sporting Club, anche se il riscatto non tarda ad arrivare, con le affermazioni sui campi di FBC Internaples (antenato del Napoli odierno) ed Ilva Bagnolese. Tuttavia la squadra metelliana, eccezion fatta per la gara di ritorno con la Bagnolese, perde tutte le restanti gare di campionato, segnato dalla tragica scomparsa del suo allenatore-giocatore, Pietro Bensi, assassinato in circostanze mai del tutto chiarite. Termina, al fine, quarta nel girone campano dietro Unione Sportiva Savoia, Internaples e Stabia.\nNella stagione 1923-24 la Cavese, manca di un punto la qualificazione alle semifinali di Lega Sud in seguito alla decisione della F.I.G.C. di trasformare l'1 ad 1 casalingo contro lo Stabia in un 2 a 0 a tavolino a favore degli ospiti. Da segnalare, inoltre, i primi derby ufficiali contro la Salernitana, vinti entrambi, .\nLa stagione successiva, la Cavese si ritrova ai nastri di partenza ancora pi\u00f9 ambiziosa, con una serie di acquisti importanti, su tutti l'ungherese Mayer ed il boemo Stejskal, i primi due stranieri mai ingaggiati dalla squadra, e soprattutto, con la scelta del simbolo societario che l'avrebbe accompagnata per il prosieguo della sua storia, l\"'aquilotto\". La Cavese, a causa di una inopinata sconfitta per 2-0 nella trasferta contro i fanalini di coda della Salernitanaudax, chiude inizialmente il girone al terzo posto, ma i dirigenti metelliani scoprono che i salernitani avevano schierato irregolarmente sotto falso nome (Masoero e Serra) due giocatori tesserati per la Vigevanese, e sporgono reclamo presso la Federazione, chiedendo la vittoria a tavolino; la FIGC, ammettendo la buona fede dei salernitani, manda a ripetere la partita il 29 marzo 1925: la Salernitanaudax tuttavia non si presenta in campo e la Cavese, grazie alla conseguente vittoria a tavolino per forfait, sale al secondo posto nel girone campano, riuscendo a qualificarsi alle semifinali di Lega Sud, dove viene inserita nel girone B, che comprende Foot-Ball Club Liberty Bari (ascendente dell'attuale ), Alba Roma (poi Roma) e U.S. Messinese (il corrente Messina); alla fine si classificher\u00e0 seconda dietro l'Alba Roma, qualificata alla finale.\nCol ritiro della famiglia Coppola dall'avventura calcistica, viene meno il principale motore economico della Cavese che deve ridimensionare di molto le proprie aspirazioni. Cosicch\u00e9, nell'autunno del 1925, dopo tre stagioni disputate ai massimi livelli del panorama calcistico, la squadra non riusc\u00ec a iscriversi al campionato successivo. Le norme generali dell\u2019epoca avrebbero permesso in questi casi di prendersi un anno di inattivit\u00e0 senza inficiare necessariamente il titolo sportivo (soprattutto se il tetto massimo di sei squadre per regione non era stato raggiunto, rendendo possibili eventuali riammissioni d'ufficio per meriti sportivi), se non che intervenne una storica riforma del calcio italiano, la Carta di Viareggio, che al Sud trasform\u00f2 la Prima Divisione in un girone unico meridionale a numero chiuso, da cui quindi la Cavese rimase esclusa. Ripart\u00ec quindi nel 1926 dalla Seconda Divisione, l'attuale Serie C, ma con una squadra composta principalmente da giovani, non riuscendo ad evitare la retrocessione, terminando ultima con appena tre punti. Rimasta nel frattempo anche senza campo (lo stadio \"Arena\" \u00e8 sacrificato in nome del progresso), la Cavese esce di scena, con la totale mancanza di fondi che la costringe ad un certo periodo di inattivit\u00e0.\nAnni 1930.\nDopo circa un decennio, in cui la Cavese ha preso parte soltanto a competizioni a carattere ufficioso, nella stagione 1937-38 gli aquilotti riescono a ripartire da zero dalla Seconda Divisione, a quell\u2019epoca il pi\u00f9 basso torneo locale, categoria disputata anche nell'anno seguente. Sono dei campionati, per cos\u00ec dire, \"interlocutori\", in cui gli aquilotti si riaffacciano timidamente sul proscenio, essendo ancora sprovvisti, tra l'altro, di un proprio rettangolo di gioco e costretti a chiedere, talvolta, ospitalit\u00e0 ai comuni limitrofi.\nLa svolta avviene nel 1939, in concomitanza dell'inaugurazione di un nuovo campo sportivo, il \"Francesco Palmentieri\" (intitolato, su pressione del regime fascista, ad un cittadino cavese morto nella guerra civile spagnola), quando le redini societarie sono prese dall'ex aquilotto Pio Accarino e dal presidente Vincenzo Luciano, che riesce a reclutare oltre 400 soci. Per la stagione 1939-40, i dirigenti metelliani riescono ad ingaggiare Virgilio Felice Levratto che, sebbene a fine carriera, si rivela fondamentale nell'aiutare la squadra a vincere il campionato e risalire in Serie C.\nAnni 1940: la Cavese di Virgilio Felice Levratto.\nNella stagione successiva la Cavese paga l'impatto con un campionato molto competitivo, iniziando male la sua avventura e terminando ultima nel girone d'andata. In quello di ritorno, per\u00f2, trascinata da Levratto, riesce a salvarsi senza fatica, giungendo settima in classifica.\nNella stagione 1941-42 gli aquilotti disputano un ottimo campionato arrivando terzi dietro e mentre la stagione seguente si classifica ottava. Nei due anni successivi, 1944 e 1945, vengono interrotte temporaneamente le attivit\u00e0 sportive a causa della guerra. Quando i campionati riprendono, nel 1945-46, la Cavese dovrebbe partecipare al campionato di Serie C .\nLa squadra metelliana torna a disputare un campionato ufficiale soltanto nel 1948-49, quando si iscrive in Seconda Divisione. Nell'occasione, vince il campionato, venendo promossa in Prima Divisione. Anche la stagione successiva la Cavese vince il proprio girone, qualificandosi agli spareggi; la squadra campana vince anche gli spareggi ed \u00e8 promossa in Promozione. Facente parte della rosa, lo slavo Petar Manola, con dei trascorsi nella e nel .\nAnni 1950: la Cavese di Antonio Nonis.\nLa Cavese, in vista della stagione 1950-51, si rinforza ma non riesce ad andare oltre un ottavo posto. Tuttavia la stagione successiva vince il campionato, staccando di sei punti la . A causa di una riforma dei campionati per\u00f2, non \u00e8 promossa in Serie C ma nella neo costituita IV Serie, dove resta fino alla stagione 1954-55.\nIn quella stagione, la Cavese, indebolita dalle partenze di Biondo e Willicich, arriva ultima con soli 13 punti e viene retrocessa in Promozione dove gioca dal 1955-56 al 1968-69. Dopo un campionato anonimo chiuso al sesto posto, nel 1956-57 sfiora la promozione in IV Serie, arrivando seconda a pari merito con la Nocerina, ad una sola lunghezza dalla capolista . Seguono campionati anonimi, sfiorando addirittura la retrocessione nella categoria inferiore nelle stagioni 1958-59 e 1959-60.\nAnni 1960: il ritorno di Nonis.\nDopo un'altra salvezza stentata nel 1960-61, nel 1961-62 la Cavese chiude al terzo posto dietro a Battipagliese e Nocerina. Nella stagione seguente sfiora di nuovo la promozione, arrivando seconda ancora dietro la Battipagliese. Nel 1963-64, nonostante la penalizzazione di tre punti, vince il proprio girone e si qualifica alle finali regionali per la Serie D, perdendole.\nDopo alcuni campionati anonimi, nella stagione 1967-68 la Cavese arriva terza con tre punti in meno del capolista . Il capocannoniere aquilotto \u00e8 Cuomo, che segna 14 reti. Nel 1968-69 termina la regular season al secondo posto dietro il Portici ma la Lega decide di ripescarla in Serie D per meriti sportivi. Bomber della squadra Valerio Franchini, che segna 29 reti. Nella stessa stagione \u00e8 inoltre inaugurato un nuovo stadio, il \"Comunale\", al tempo uno degli stadi pi\u00f9 capienti e moderni della Campania.\nAnni 1970: la Serie D e il ritorno tra i professionisti.\nTornata in IV Serie, la Cavese si rinforza in modo da raggiungere la salvezza, acquistando Varljen, Brivio, Spolaore e Scarano. Grazie a questi nuovi acquisti termina la stagione al decimo posto.\nNel 1970-71 il club, allenato da Antonio Pasinato, nonostante le partenze di Franchini, Raccuglia, Lasaponara e Ferraro e gli innesti di alcuni calciatori del settore giovanile, tra cui il promettente Aiello, arriva ottavo. Nella stagione seguente, invece, arriva ultima in Serie D ma non retrocede grazie alla fusione con la Pro Salerno, . Con un rinnovato gruppo societario, la squadra inizia un nuovo periodo; al sesto e nono posto delle stagioni, rispettivamente, 1974-75 e 1975-76, fa seguito, infatti, nel 1976-77, allenata da Francisco Lojacono, la promozione in Serie C.\nPartito Lojacono e messo sotto contratto Corrado Viciani, il \"profeta del gioco corto\", la Pro Cavese disputa tre campionati da centro classifica (uno in Serie C, due nella neonata Serie C1), partecipando anche al \"Torneo Interleghe 1980 Anglo-Italiano Semiprofessionisti\".\nAnni 1980: la Cavese approda in Serie B.\nL'anno successivo \u00e8 uno dei pi\u00f9 significativi della storia della Cavese. La societ\u00e0 infatti, , vince il campionato ed \u00e8 promossa per la prima volta nella sua storia in Serie B. A guidare i metelliani dalla panchina \u00e8 il tecnico Rino Santin, mentre sul campo si mette in luce soprattutto l'attaccante Claudio De Tommasi, capocannoniere del torneo con 17 reti. Nella stessa stagione, inoltre, la Cavese giunge in semifinale di Coppa Italia di Serie C, perdendola con la .\nLa prima stagione in Serie B per la Cavese si conclude con un sedicesimo posto che permette alla squadra di salvarsi soltanto in base alla classifica avulsa. Quella successiva, invece, \u00e8 indubbiamente la migliore della storia degli aquilotti: la squadra di Santin, infatti, sfiora la promozione in Serie A, vanificata soltanto da un girone di ritorno non all'altezza di quello d'andata, chiuso al terzo posto. Il torneo \u00e8 ricordato soprattutto per la prestigiosa vittoria a San Siro per 2 a 1 contro il Milan. Anche nella sfida di ritorno i meneghini non hanno vita facile, non andando oltre il 2 a 2, cosa che rende la Cavese l'unica squadra, insieme alla , imbattuta in campionato contro il Milan.\nI fasti dell'annata precedente non si ripetono nella stagione successiva, quando la Cavese ritorna in terza serie: decisiva la sconfitta contro la gi\u00e0 retrocessa Pistoiese. Da allora non riuscir\u00e0 pi\u00f9 a risalire in cadetteria. Nel 1986, il club subisce l'onta della retrocessione per illecito sportivo. Al termine della stagione 1989-1990, e comincia la nuova stagione con il nome di \"Pro Cavese\".\nAnni 1990: l'incubo dell'Eccellenza e il ritorno in Serie C2.\nFallita definitivamente nel 1991, la compagine metelliana riparte dall'Eccellenza con il nome di \"Intrepida Cavese\", dopo la fusione con la Intrepida di Lanzara presieduta da Pasquale Sorrentino, riuscendo in poche stagioni a risalire la china.\n\u00c8 della stagione 1993-1994 la vittoria del campionato di Eccellenza con il ritorno in Serie D. Pochi anni dopo, nella stagione 1996-97, con alla societ\u00e0 come presidenti Franco Troiano e Gino Montella e sotto la guida tecnica di Ezio Capuano, riesce a tornare tra i professionisti, vincendo il Campionato Nazionale Dilettanti, girone G. Quella squadra mise a segno 58 reti con il bomber Prisciandaro, venuto a stagione in corso e autore di 10 reti in 21 partite, gol quasi tutti decisivi. Ezio Capuano si contraddistinse per il notevole numero di giocatori che fece acquistare alla societ\u00e0 nei suoi tre anni, ben 71. Lasci\u00f2 Cava nell'estate del 1999. Nel 1997-1998 la Cavese ottenne il dodicesimo posto in classifica mentre nel 1998-1999 ottenne l'ottavo posto.\nNel 1999 mor\u00ec Franco Troiano e la Cavese si trov\u00f2 alla guida il solo Gino Montella che lasci\u00f2 la societ\u00e0 per insostenibili condizioni economiche, dopo la vittoria in casa contro il per 2-0 il 23 dicembre 2000, (con 6 vittorie e 5 pareggi e zero sconfitte a 2 punti dai play-off e 4 dai play-out) nelle mani di Antonio Della Monica che non part\u00ec bene stravolgendo l'intera rosa della Cavese e portandola in zona retrocessione a fine campionato.\nAnni 2000: lo Scudetto di Serie D e la Supercoppa di Serie C2.\nI primi scricchiolii arrivano durante il campionato di Serie C2 2000-2001. La Cavese, dopo aver perso i play-out contro il Sant'Anastasia, retrocede in Serie D, salvo essere poi ripescata in C2 dalla federazione.\nNella stagione successiva, invece, accade praticamente l'inverso: gli aquilotti vincono gli spareggi play-out contro il , ma retrocedono per illecito sportivo, ritornando tra i dilettanti su delibera della CAF. Tuttavia l'anno successivo la compagine biancoblu, allenata dall'emergente Mario Somma, vince il campionato, ritornando in Serie C2. La stagione \u00e8 coronata, tra l'altro, dalla vittoria della \"Poule Scudetto\" contro l'Isernia, laureandosi Campione d'Italia Dilettanti.\nNella stagione 2003-04 conquista la salvezza senza passare per la lotteria dei play-out, vincendo in trasferta all'ultima giornata.\nNel 2004 il presidente Della Monica cede la societ\u00e0, , Ottavio Cutillo; le scelte come ds ed allenatore ricadono, rispettivamente, su Nicola Dionisio e Salvatore Campilongo. La Cavese, con una squadra costruita con pochi soldi e tanti giovani, disputa un discreto campionato ma crolla nel finale scivolando dal primo al quinto posto, piazzamento tuttavia utile per disputare i play-off dove, dopo aver vinto la semifinale con la Juve Stabia, \u00e8 sconfitta dal Gela in finale.\nNell'estate del 2005, in seguito alle dimissioni del presidente Ottavio Cutillo, la Cavese rischia di sparire nuovamente ma, grazie all'intervento di Antonio Della Monica, che presenta proprio nell'ultimo giorno utile la fideiussione bancaria, la compagine biancoblu riesce ad iscriversi in extremis alla Serie C2. La promozione si concretizza nella stagione 2005-06: la Cavese vince agevolmente il campionato e ritorna, dopo 21 anni, in Serie C1. Tuttavia, la sera stessa dei festeggiamenti per il salto di categoria, un tragico evento gela la Cava sportiva mentre ancora si gioisce per il traguardo appena raggiunto. Catello Mari, difensore della Cavese da due stagioni, perde la vita in un incidente stradale all'uscita del casello autostradale di Castellammare di Stabia, sua citt\u00e0 natale. A Cava, successivamente, viene dedicato un graffito al calciatore scomparso, mentre a Castellammare \u00e8 promosso un \"Memorial\" a ricordo della sua figura; inoltre \u00e8 girato il lungometraggio \"Ciao Catello amico, calciatore e fratello\", in gara alla 26\u00aa edizione di \"Sport Movies &amp; Tv - Milano International FICTS Fest\".\nPer la stagione 2006-07, la Cavese \u00e8 inserita nel girone B della C1, dove si ripropone, dopo ventuno anni, il derby con la Salernitana, storica rivale dei metelliani. Un campanilismo tra le due tifoserie vissuto, stavolta, in maniera meno accesa, proprio per la scomparsa di Catello Mari. La Cavese sfiora la promozione in Serie B, perdendo la semifinale play-off contro il Foggia al 95\u00ba minuto, dopo aver recuperato tre gol di svantaggio alla squadra pugliese (l'andata era finita 5 a 2 per i dauni). Nello stesso giorno della sfortunata gara playoff contro il Foggia, la Cavese categoria allievi professionisti di serie C, allenata dal ventottenne Emilio De Leo, si prende la soddisfazione di diventare Campione d\u2019Italia battendo in finale per 2-0 il Cuneo a Notaresco.\nNella stagione 2007-08 Campilongo lascia la Cavese, firmando proprio con il Foggia. Alla guida della squadra \u00e8 chiamato Renato Cioffi, reduce da due campionati (Serie D e Serie C2) vinti consecutivamente col Sorrento; la squadra non riesce a ripetere la stagione dell'anno precedente, racimolando pochi punti nel nuovo campionato. Quest'avvio costa la panchina al giovane Cioffi, che \u00e8 sostituito dal navigato Aldo Ammazzalorso. La situazione, pur senza grossi salti di qualit\u00e0, sembra migliorare, sennonch\u00e9, a met\u00e0 gennaio, l'argentino rassegna le dimissioni, snervato da una politica-mercato cervellotica da parte della societ\u00e0. L'ultima fase del campionato vede la Cavese affidarsi ad Aldo Papagni che la conduce alla salvezza dopo un torneo del tutto anonimo.\nIl campionato 2008-09 parte sotto la guida tecnica di Andrea Camplone ed un'ossatura - almeno inizialmente - quasi intatta rispetto alla stagione precedente. I principali nuovi innesti, al ritiro pre-campionato, provengono dal e sono il portiere Petrocco e gli esterni Bernardo e Schetter (quest'ultimo di ritorno da un prestito annuale); in chiusura di calciomercato, poi, giungono anche le firme del mediano Anaclerio dall', del difensore centrale Ischia in prestito dal Frosinone, del terzino Lacrimini dal Napoli e del portiere Marruocco, svincolatosi dal Cagliari. Da segnalare, infine, nel mercato invernale, la firma dell'attaccante Alessandro Romeo, in compropriet\u00e0 con la Sampdoria. Partita con l'obiettivo della salvezza, la squadra metelliana resta, invece, a lungo in zona play-off, fallendo la qualificazione agli stessi soltanto nel finale di campionato, terminando, poi, sesta. In occasione dei 90 anni di storia della societ\u00e0, inoltre, sono presentate delle divise celebrative, di cui una, la blu, indossata dalla squadra nell'ultima gara della stagione.\nNel 2009-10 la Cavese disputa il suo tredicesimo campionato di Lega Pro Prima Divisione della sua storia, classificandosi decima e mantenendo, dunque, la categoria. In estate non viene rinnovata la fiducia ad Andrea Camplone, sostituito in panchina da Agenore Maurizi, proveniente dalla Scafatese, dopo la firma un contratto annuale. Si concretizzano anche un avvicendamento a livello dirigenziale, con Giuseppe Pavone che prende il posto di Nicola Dionisio, dimessosi dopo un mandato di cinque anni, come direttore sportivo, e l'arrivo di due nuovi soci: Giovanni Lombardi, gi\u00e0 presidente della Scafatese, e Pasquale Casillo, imprenditore, che con il ds Pavone, va a ricomporre un duo che fu la \"mente\" del cosiddetto \"Foggia dei miracoli\". Gli stessi nuovi soci, per\u00f2, lasciano dopo pochi mesi, probabilmente per divergenze in merito ad alcun scelte tecniche. La stessa societ\u00e0, inoltre, in risposta ad alcuni comportamenti lesivi della tifoseria, comunica la decisione, a fine campionato, di rimettere il titolo sportivo nelle mani del sindaco. Sul piano tecnico, pur senza una vera e propria rivoluzione, la societ\u00e0 punta a ringiovanire la rosa lasciando partire alcuni membri della \"vecchia guardia\". L'inizio di campionato non \u00e8 positivo e l'allenatore Maurizi viene sostituito da Paolo Stringara. Questi riesce a ottenere la salvezza all'ultima giornata: il decimo posto finale \u00e8 il frutto di un girone di ritorno positivo, dopo l'ultimo posto di quello d'andata. Da menzionare, inoltre, l'eliminazione al primo turno di Coppa Italia per mano del e quella al secondo turno di Coppa Italia di Lega Pro contro il .\nAnni 2010: il secondo fallimento, la risalita nel calcio professionistico e la celebrazione del Centenario.\nNella stagione 2010-11, dopo aver concluso il campionato all'ultima posizione, la Cavese si ritrova esclusa dai campionati per dissesto economico-finanziario. Non perde, per\u00f2, l'affiliazione alla FIGC e si iscrive al \"Campionato campano di Attivit\u00e0 Mista\".\nIn seguito all'esclusione della Cavese, sorgono due ulteriori realt\u00e0 calcistiche a Cava, l\"A.S.D. Aquilotto Cavese\", militante nel girone C della Terza Categoria squadra allenata da Emilio De Leo (oggi allenatore al fc Bologna 1909)che stravincer\u00e0 il girone di competenza con 24 vittorie su altrettante gare giocate ed addirittura 172 goal realizzati ed appena 6 subiti, Salerno, e il Vis San Giorgio, gi\u00e0 militante in Eccellenza Campania, che cambia denominazione in \"A.S.D. Citt\u00e0 de la Cava 1934\", che nella stagione 2011-12 si classifica al terzo posto nel girone B, riuscendo comunque a conquistare la promozione in Serie D vincendo dapprima i play-off regionali, battendo la Palmese in semifinale ed il Montecorvino Rovella in finale, e poi quelli nazionali, battendo l'Audace Cerignola in semifinale e l'Akragas in finale. In seguito, la squadra assumer\u00e0 la denominazione in \"Unione Sportiva Dilettantistica Pro Cavese\".\nLa societ\u00e0 ha per\u00f2 difficolt\u00e0 ad iscriversi alla Serie D, perch\u00e9 il presidente Di Marino non dispone della somma di 31.000 euro per l'iscrizione al campionato, e, dopo svariati tentativi di vendere la societ\u00e0, le speranze sembrano svanire quando, con il contributo dei soci e con l'intervento avvenuto in extremis di Gino Montella, si \u00e8 potuto provvedere all'iscrizione al campionato, ritornando alla presidenza del club dopo la guida della Cavese dal 1995 al gennaio 2001, in seguito alle dimissioni del presidente Alessandro Di Marino.\nIl 31 luglio 2012 l'U.S.D. Pro Cavese raggiunge l'accordo con l'amministratore unico della S.S. Cavese 1919 srl, Michele Angelo Sica, per l'utilizzo dei beni immateriali di quest'ultima. Il presidente Gino Montella, infatti, \u00e8 giunto ad un accordo con Riccardo Tanimi, presidente dell'Aquilotto Metelliano Cavese, il quale, ha accettato il progetto unitario propostogli e pertanto la compagine sociale dell'Aquilotto Metelliano Cavese confluir\u00e0 all'interno del sodalizio metelliano. Convince, inoltre, le tifoserie della citt\u00e0 di ritornare allo stadio per incitare la propria squadra che per un anno hanno deciso di tenere la curva Sud \"Catello Mari\" chiusa. I vice-presidenti di questa nuova societ\u00e0 sono: Francesco Montella, e Riccardo Tanimi. Consigliere della societ\u00e0 Peppe Di Lorenzo. La squadra invece \u00e8 allenata in un primo momento da mister Tommaso Volpi e il nuovo direttore sportivo \u00e8 Mario Cianciulli, poi con l'ingresso in societ\u00e0 di Giuseppe Giugliano con la carica di presidente insieme a Montella arrivano come allenatore Vincenzo Di Maio e come direttore sportivo Francesco Vitaglione.\nLo sforzo del presidente Montella di riunire i tifosi, di dare alla citt\u00e0 una squadra, di portare giocatori di categoria superiore come Gerardo Alfano e Sergio Ercolano non viene premiato: infatti per impossibilit\u00e0 di operato dovuta al mancato passaggio delle carte tra la societ\u00e0 vecchia e quella nuova, il 13 ottobre Montella e il nuovo socio Giugliano lasciano la societ\u00e0 anche su invito della tifoseria metelliana per mancanza di risultati dovuta alla tardiva preparazione fisica dei giocatori. Al loro posto ritornano gli ex dirigenti del Citt\u00e0 de la Cava, con presidente Alessandro Di Marino. I calciatori dopo quest'improvviso cambio di vertice giocano fino alla nuova sessione di mercato che li vede partire quasi tutti, tra cui Gerardo Alfano che in seguito conquister\u00e0 lo Scudetto Dilettanti con l'Ischia Calcio, mentre rimane fino al suo infortunio la giovane promessa classe 1994, Vincenzo De Luca.\nRitorna Pietropinto come allenatore e il 13 dicembre 2012 la presidenza passa da Alessandro Di Marino all'imprenditore partenopeo Salvatore Manna mentre diventano Tonino Simonetti direttore sportivo, Gennaro Artigiano vicepresidente e dirigente Luca Ciminiello. Nel gennaio 2013 mister Pietropinto e Simonetti vengono esonerati e al loro posto arrivano mister Francesco Chietti e il direttore sportivo Salvatore Casapulla alla loro prima esperienza. Dopo aver cambiato in una sola stagione calcistica ben tre presidenti, quattro allenatori e tre direttori sportivi, la Cavese riesce a strappare i punti necessari per la salvezza.\nDopo 2 stagioni tribolate in Serie D, la prima 2013-2014 sotto la gestione Manna e la seconda 2014-2015 con il duo Monorchio/Vertolomo, la Cavese si trova in grosse difficolt\u00e0 economiche rischiando di non iscriversi al campionato di quarta serie; quando a luglio 2015 viene acquistata dall'imprenditore Domenico Campitiello che rilancia le ambizioni della squadra di Cava de' Tirreni di un pronto ritorno tra i professionisti.\nNel 2017, dopo due stagioni fallimentari in Serie D, la Cavese viene acquistata da una cordata di imprenditori locali. Nel mese di novembre dello stesso anno, Massimiliano Santoriello acquista il 90% del pacchetto societario (il 10% rimane al presidente Antonio Fariello), diventando nuovo amministratore unico. Il campionato viene chiuso al secondo posto del girone H dietro alla corazzata Potenza che sbanca il \u201c Simonetta Lamberti \u201c con un roboante 3-0. successivamente, i campani vincono i play-off del proprio girone battendo in finale il . il 3 agosto la Federazione comunica ufficialmente il ripescaggio in Serie C della Cavese, che dunque torna in un campionato professionistico a distanza di sette anni.. 11 settembre 2018, Massimiliano Santoriello rileva il restante 10% del pacchetto societario diventando proprietario di tutte le quote della Cavese 1919 Srl. Il 24 maggio 2019 la societ\u00e0 ha festeggiato il centenario di fondazione.\nAnni 2020: Il ritorno in Serie D.\nIl 25 aprile 2021, dopo la sconfitta esterna per 3-2 rimediata sul campo del Palermo, la societ\u00e0 degli Aquilotti retrocede matematicamente in Serie D con due giornate d'anticipo.\nColori e simboli.\nColori.\nDal 1919 i colori della Cavese sono il bianco e il blu.\nSimboli ufficiali.\nStemma.\nLo stemma ufficiale della Cavese \u00e8 l\"'Aquilotto\". il primo logo utilizzato, rappresenta un'aquila che poggia le sue zampe su un pallone e uno scudo con sopra scritto Cavese e 1919.\nDagli anni ottanta, viene adottato un nuovo simbolo, composto da un'aquila che abbraccia un pallone, e tale rester\u00e0 fino al fallimento del 2011. Dopo il fallimento, viene creato un nuovo simbolo in attesa del fallimento della \"S.S. Cavese 1919\": esso ricorda il primo simbolo, \u00e8 presente analogamente un'aquila che tiene tra le zampe un pallone, e in alto compare la scritta \"Citt\u00e0 de la Cava\" e in basso \"Cava de' Tirreni\".\nDal 2012, in nuovo presidente Gino Montella riacquister\u00e0 i vecchi beni immateriali tramite l'accordo con l'amministratore unico della S.S. Cavese 1919 fallita nel 2011.\nDal 2017, il logo e stemma ufficiale della Cavese 1919 \u00e8 rappresentato da un scudo in colore Oro con l'interno in colore blu. Al centro dello scudo il pallone da calcio che poggia sulla scritta Cavese 1919 mentre l'Aquilotto stilizzato si erge su di esso.\nStrutture.\nStadio.\nLa Cavese gioca le partite casalinghe allo Stadio Comunale Simonetta Lamberti di Cava de' Tirreni. A fronte di una capienza effettiva di di cui sono certificati solamente posti. \u00c8 formato da un unico anello, tranne il settore tribuna che ne dispone di due, di cui quello superiore coperto.\nLo stadio \u00e8 dotato di un impianto di illuminazione per le manifestazioni in notturna e di una pista di atletica (l'unica nella provincia di Salerno ad 8 corsie insieme a quella presente nello stadio \"Dirceu\" di Eboli), oltre ad una pedana per il salto in alto di recente costruzione.\nIl Lamberti \u00e8 poi dotato di: sala stampa e riprese video, palestra, sala interviste, quattro spogliatoi per atleti, due per gli arbitri, sala antidoping e parcheggio atleti.\nSociet\u00e0.\nLa squadra nasce il 25 maggio 1919 con la prima denominazione come \"Unione Sportiva Cavese\". Nel 1922 si fonde Con il \"Libertas Sporting Club Cava\", e nella stagione 1960-1961 cambia la denominazione in Gruppo Sportivo \"Tirrenia\", ma gi\u00e0 nella stagione successiva assume la denominazione \"Polisportiva Cavese\". Nel 1974, la Polisportiva Cavese cambia nuovamente denominazione in \"Associazione Sportiva Pro Cavese S.p.a.\", ma assume gi\u00e0 nella stagione 1979-1980 la denominazione di \"Societ\u00e0 Sportiva Cavese S.p.a.\" Ma gi\u00e0 nella stagione 1989-90 assume la denominazione definitiva in \"Pro Cavese Calcio S.r.l\".\nIn seguito al fallimento del 1991 si fonde con l'Intrepida Lanzara di Castel San Giorgio e assume la denominazione di \"S.S Intrepida Cavese\". La denominazione cambia nuovamente nel 1993 in \"S.S. Cavese Calcio\", e ancora dal 1997 al 2011 in \"Societ\u00e0 Sportiva Cavese Calcio 1919 S.r.l.\"\nDopo il fallimento del 2011 viene fondata la \"A.S.D. Citt\u00e0 de la Cava 1934\" e iscritta nel girone B di Eccellenza Campania. In seguito alla promozione della nuova squadra in Serie D, il presidente Gino Montella affitta per tre anni i vecchi simboli, permettendo cos\u00ec il ritorno alla denominazione di U.S.D. Cavese.\nNel 2012 rileva la societ\u00e0 in qualit\u00e0 di presidente Gino Montella, coadiuvato dai vicepresidenti Francesco Montella, Riccardo Tanimi, Giuseppe Giugliano e Peppe Di Lorenzo. L'avvocato Gino Montella subentra dopo che il neo presidente del \"U.S.D. Pro Cavese\", Alessandro Di Marino, non era riuscito a versare la fidejussione di 31.000 euroSerie D. Il 31 luglio 2012 La Pro Cavese, dopo aver conseguito l'accordo con l'amministratore unico della S.S. Cavese 1919 srl, Michele Angelo Sica, per l'utilizzo degli storici beni immateriali di quest'ultima, \u00e8 giunto ad un accordo con Riccardo Tanimi, presidente dell'Aquilotto Metelliano Cavese, il quale ha accettato il progetto unitario propostogli e pertanto la compagine sociale dell'Aquilotto Metelliano Cavese confluir\u00e0 all'interno del sodalizio metelliano.\nIl 13 ottobre 2012, il presidente Gino Montella e Giuseppe Giugliano danno le dimissioni e, al loro posto, ritornano gli ex dirigenti del Citt\u00e0 de la Cava e Alessandro Di Marino come presidente.\nIl 13 dicembre 2012 la presidenza passa da Alessandro Di Marino all'imprenditore partenopeo Salvatore Manna. Tonino Simonetti direttore sportivo; Gennaro Artigiano vicepresidente; dirigente Luca Ciminiello. Sono solo alcune delle persone da cui parte la nuova societ\u00e0 metelliana, dopo l'acquisizione di tutto il pacchetto ad opera della cordata napoletana, che ha voluto fortemente cimentarsi nel calcio partendo dalla D. Tuttavia nel luglio 2014 la societ\u00e0 passa all'imprenditore Giovanni Monorchio. L'anno successivo, luglio 2015, la propriet\u00e0 della USD Cavese 1919 passa nelle mani dell'imprenditore paganese Domenico Campitiello titolare dell'azienda Jomi.\nDa novembre 2017, la societ\u00e0 a responsabilit\u00e0 limitata Cavese 1919 \u00e8 di propriet\u00e0 di Massimiliano Santoriello che detiene il 90% delle quote, mentre il restante 10% resta al presidente Antonio Fariello.\nL'11 settembre 2018, Massimiliano Santoriello rileva il restante 10% del pacchetto societario diventando cos\u00ec unico proprietario e presidente.\nOrganigramma societario.\nDal sito ufficiale della societ\u00e0. http://www.cavese1919.it/\nSettore giovanile.\nIl settore giovanile della Cavese, prima del fallimento del 2011, era formato da squadre che giocano nei campionati \"Berretti\", \"Allievi Nazionali\", \"Allievi Regionali\", \"Giovanissimi Nazionali\" e \"Giovanissimi Regionali\". Dopo il fallimento, la S.S. Cavese presentava la rosa solo del settore giovanile, infatti la juniores nell'anno 2011-12 ha partecipato al campionato di attivit\u00e0 mista, allenata da Mario Saulle. Con l'arrivo del nuovo presidente Gino Montella la Juniores \u00e8 diventata nazionale e, dopo un cambio d'organico, \u00e8 passata sotto la guida tecnica di Pietro Matafora.\nCon l'avvento del presidente Domenico Campitiello, luglio 2015, il settore giovanile della Cavese \u00e8 stato profondamente rinnovato affidandone la responsabilit\u00e0 ad Antonio Ruggiero.\nLa nuova politica aziendale condotta dal patron Massimiliano Santoriello prevede il Settore Giovanile al centro del progetto sportivo, cos\u00ec come si evince dal ruolo di Supervisore dell'intero Settore Giovanile che Santoriello ha ritenuto opportuno svolgere in prima persona monitorando tutte le squadre dalla selezione Esordienti fino alla Berretti.\nLa Cavese nella cultura di massa.\nIn coincidenza con il suo approdo al secondo livello calcistico nazionale, nella prima met\u00e0 degli anni ottanta, la societ\u00e0 di Cava de' Tirreni venne citata in alcune commedie cinematografiche italiane del tempo, soprattutto a sfondo sportivo: oltre a una fugace battuta in \"Yuppies - I giovani di successo\" a opera di Christian De Sica, la Cavese venne rappresentata in film quali \"Eccezzziunale... veramente\" , \"Il ras del quartiere\", \"Al bar dello sport\" e \"L'allenatore nel pallone\" \u2013 in questo ultimo, nelle prime sequenze, appare un gagliardetto del club a casa del protagonista, Lino Banfi.\nLa Cavese balz\u00f2 agli onori della cronaca quando, nel campionato di Serie B 1982-1983, batt\u00e9 il Milan a San Siro col risultato di due reti a una: quello finir\u00e0 per rimanere l'unico stop casalingo dei rossoneri nell'arco del torneo, e ci\u00f2 valse ai metelliani il soprannome di \"Real Cavese\".\nAllenatori e presidenti.\nDi seguito le liste degli allenatori e dei presidenti della storia societaria.\nCalciatori.\nBiagio Antonacci gioc\u00f2 l'ultima partita della Serie D contro il Vittoria.\nMaglie ritirate.\nN\u00b0 6 - Ritirata in onore del difensore della Cavese \u00abCatello Mari\u00bb nato a Castellammare di Stabia, scomparso il 16 aprile 2006.\nStatistiche e record.\nStatistiche di squadra.\nLa Cavese ha ottenuto nella sua storia una promozione in Serie B, ed ha disputato 3 campionati consecutivi nella serie cadetta. In pi\u00f9, ha disputato due campionati di massima serie, prima che si creasse la serie A. Inoltre ha disputato sia il primo campionato della neonata Serie C1 che il suo ultimo campionato prima che diventasse Lega Pro Prima Divisione.\nPrima Divisione\nSerie B\nSerie C1\nSerie C2\nSerie D\nSeconda Divisione Campania: 3\nPrima Divisione Campania: 1\nEccellenza Regionale Campana\nLe partite pi\u00f9 importanti\nTifoseria.\nStoria.\nI principali gruppi ultras che colorano la curva Sud \u201cCatello Mari\u201d sono gli \"1919\", \"NDC\", \"Nucleo Mods\" e gli \"Ultra94\". Recentemente \u00e8 stato costituito il gruppo Aquile del Nord che raggruppa i tifosi residenti nel nord Italia. La tifoseria non ha gemellaggi bens\u00ec amicizie come Lecce, Atalanta, Fasano. Invece, si registrano cattivi rapporti con la maggior parte delle squadre campane, soprattutto con i rivali storici della , da sottolineare l'accesissima rivalit\u00e0 con la data anche per la vicinanza dei due comuni. Si registrano cattivi rapporti anche con il , , (per via del gemellaggio con i cugini salernitani), e molti altri.\nSi segnalano attriti anche con la tifoseria Sambenedettese, a seguito dei ripetuti scontri e il culmine con la chiusura in un cinema dei blufonc\u00e8 da parte dei tifosi Rossobl\u00f9, che si sparpagliarono in seguito dopo l'arrivo della polizia, mentre attendevano l'uscita dei cavesi bloccati dentro. "}
{"id": "267834", "revid": "1776051", "url": "https://it.wikipedia.org/wiki?curid=267834", "title": "XIV legislatura del Regno d'Italia", "text": "La XIV legislatura del Regno d'Italia ebbe inizio il 26 maggio 1880 e si concluse il 25 settembre 1882.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 395 sedute.\nSenato del Regno.\nNella legislatura il Senato tenne 149 sedute."}
{"id": "267835", "revid": "125693697", "url": "https://it.wikipedia.org/wiki?curid=267835", "title": "Giugliano Calcio 1928", "text": "LAssociazione Sportiva Dilettantistica Giugliano Calcio 1928, meglio noto come Giugliano, \u00e8 una societ\u00e0 calcistica italiana con sede nella citt\u00e0 di Giugliano in Campania.\nIl periodo pi\u00f9 florido della societ\u00e0 \u00e8 stato a cavallo degli anni 1990 e 2000, quando ha disputato 9 campionati di Serie C2 sfiorando pi\u00f9 volte la promozione in Serie C1. Milita in Serie D.\nStoria.\nLa fondazione.\nIl gioco del calcio, a Giugliano, fece la sua comparsa nel 1928. Da approfondite e accurate ricerche si \u00e8 appurato, per\u00f2, che le prime partite di calcio venivano disputate gi\u00e0 all'inizio degli anni '20. Tra i pionieri del calcio giuglianese figurano don Luigi Taglialatela Scafati, cappellano del vecchio ospedale di piazza Annunziata e il cavaliere Giuseppe Camerlingo, che sar\u00e0 anche il primo presidente del Giugliano. La prima societ\u00e0 fu denominata \"Unione Sportiva Fascista Giuglianese\"\"; \"i colori sociali erano giallo e blu che richiamavano quelli dello stemma della citt\u00e0.\nDagli albori agli anni trenta.\nIl primo anno (1928) l\"Unione Sportiva Fascista\" fu iscritta al campionato ULIC (Unione Libera Italiana Calciatori) di prima categoria sezione di Aversa. L'anno dopo, con la denominazione sociale \"Aurelio Padovani Giugliano\", viene iscritta al campionato di terza divisione regionale della F.I.G.C. e inserita nel girone B. Il tecnico \u00e8 Armando Favi, ex portiere del , ma rimarr\u00e0 sulla panchina giuglianese solo per alcune gare.\nIl 7 ottobre 1930, alla presenza del Podest\u00e0 di Giugliano, colonnello Domenico Micillo e del Segretario Politico, prof. Giuliano Taglialatela, viene inaugurato il campo \"Littorio\", uno dei pi\u00f9 belli e accoglienti della provincia di Napoli.\nNel 1931 la societ\u00e0 non viene iscritta a nessun campionato, ma svolger\u00e0 solo attivit\u00e0 a carattere episodico. L'anno dopo, con il comunicato ufficiale n. 10 del 18 ottobre 1932, \"il Dopolavoro A. Padovani Giugliano\", viene radiato dai ruoli federali della F.I.G.C. Dopo un anno di inattivit\u00e0 la squadra, con la nuova denominazione \"Fascio Sportivo Giugliano\", viene iscritta al campionato ULIC di Prima Categoria sezione di Frattamaggiore.\nNel 1934 partecipa al campionato di Terza Divisione Regionale e ritorna a giocare al campo \"Littorio\" che dopo una stasi forzata riapre i battenti. Il Giugliano si aggiudica il proprio girone e passa alla fase finale. Dopo 10 giornate di gare, la classifica vede appaiate in testa con 16 punti il Napoli C e il Giugliano. E cos\u00ec per decretare la squadra vincitrice si deve ricorre ad uno spareggio che sar\u00e0 ad appannaggio del Napoli C (4-0), ma sar\u00e0 il Giugliano ad essere promosso in quanto il Napoli C era fuori classifica.\nL'anno successivo (1935), per la prima volta, partecipa al campionato di Prima Divisione Regionale. A guidare la squadra sar\u00e0 chiamato Jen\u0151 Dietrich in sostituzione di Armando Favi. La squadra sar\u00e0 rinforzata con gli acquisti di: Cassese, Cacciapuoti, D'Amico, Ferrandini, Rispoli e Soldaini. A campionato in corso vengono prelevati l'ala sinistra Giuseppe Rizza (ex Napoli) e il giovane e promettente attaccante Pietroluongo. Il 4 novembre 1935, nella gara di esordio contro lo \"Stabia \" (1-0), c'\u00e8 la cerimonia della benedizione della nuova tribuna; madrina la signora Taglialatela moglie del Podest\u00e0 di Giugliano che consegna al portiere Guardascione, capitano della squadra, un orologio quale premio del suo attaccamento alla compagine giallobl\u00f9. Indimenticabile la vittoria contro il Napoli B per 1-0 con rete di Zita. Il giorno successivo, il 2 febbraio 1936, il quotidiano napoletano \"\"Il Mezzogiorno Sportivo\" \" titolava cos\u00ec l'articolo della partita: \"La magnifica vittoria del Giugliano sul Napoli B\".\nPoi dal 1936 al 1939 partecipa a tre campionati di Seconda Divisione Regionale, classificandosi rispettivamente al quinto, quarto e secondo posto. Nel 1939, in un primo momento, il C.D. della G.I.L. Giugliano aveva deciso di iscrivere la squadra al campionato di Prima Divisione Regionale. Purtroppo, le contingenze e il precipitare degli eventi bellici, costringono la societ\u00e0 a rinunciare e ad optare per il campionato Sezione Propaganda. Alla base della rinuncia il richiamo alle armi di parecchi calciatori e dello stesso Presidente Gabriele Grisolia, Ufficiale del Genio. Nel 1940 la G.I.L. Giugliano, a causa degli eventi bellici della Seconda Guerra Mondiale, sospende tutte le attivit\u00e0 sportive.\nDal dopoguerra agli anni cinquanta.\nSono trascorsi pi\u00f9 di tre anni dall'ultimo incontro di calcio. In tutto il paese incominciano a riprendere le attivit\u00e0 sportive. Anche a Giugliano la voglia di partecipare ad un campionato \u00e8 grande, ma vi sono tanti problemi da superare. \u00c8 cambiato il quadro politico del paese, quindi c'\u00e8 da formare una nuova societ\u00e0 con nuovi diigenti. Poi c'\u00e8 il problema del campo da gioco. Prima dello scoppio della 2\u00aa guerra mondiale a Giugliano c'era una dei pi\u00f9 attrezzati e bei campi della provincia. Esso costituiva un vanto per l'intera popolazione. Con lo scoppio della guerra aveva cambiato destinazione, e ora si doveva trovare un nuovo campo da gioco. Era il 1944 quando alcuni appassionati, con mezzi economici limitati, mette su una squadra di calcio. E cos\u00ec, in un rinnovato regime di libert\u00e0, viene eletto presidente Santolo Aprovitola; alla segretaria viene chiamato il giovane ragioniere Andrea Di Girolamo. Cambia anche la denominazione sociale: il nuovo nome \u00e8 Virtus Giugliano. La squadra nei campionati 1944-'45 e 1945-'46 prende parte alla Seconda Divisione Regionale, poi per motivi economici rinuncia ai campionati indetti dalla F.I.G.C. e fino al 1949 svolger\u00e0 attivit\u00e0 a carattere episodico. Alla fine del 1949, grazie soprattutto alla passione per il calcio di Peppino Pirozzi e del dottore Francesco Saverio Taglialatela, la squadra viene iscritta al campionato di Seconda Divisione Regionale e inserita nel girone \"E\". La nuova compagine \u00e8 formata in gran parte da giovanotti locali. In panchina sieder\u00e0 Osvaldo Sacchi. La squadra si classifica al 2\u00ba posto, alle spalle dell'Amorosi, ed \u00e8 promossa in Prima Divisione. Nella riunione del 12 luglio 1950 Vincenzo Di Napoli viene eletto presidente, mentre alla guida della squadra viene riconfermato Osvaldo Sacchi. La compagine \u00e8 potenziata con gli acquisti di: Perrone, Feliciati, De Fazio, Capuano, Montepiccolo Del Ferro e Goglia. Poi c'\u00e8 il ritorno del fortissimo attaccante Alberto De Cristofaro. Ad ottobre, con l'amichevole con il Napoli B, viene inaugurato il campo dei Fratelli Maristi. Il Giugliano disputa uno splendido campionato e, dopo essersi laureato campione regionale, viene promosso nella Promozione Interregionale.\nIl 1951 \u00e8 una data storica per il club giallobl\u00f9; il 14 ottobre, con la gara Giugliano - Turris (0-1), viene inaugurato il nuovo campo comunale. Poi, per la prima volta nella sua storia, la squadra varca i confini della regione. La compagine, completamente rinnovata con gli acquisti di: Piccolo, Cerciello, Buccioli, Lombardi, Pisa, Morra, Paudice, Marotta e D'Alia, viene affidata a Giuseppe Gerbi. In questo campionato il Giugliano avr\u00e0 come direttori di gara due arbitri che qualche anno pi\u00f9 tardi fischieranno in serie A. Si tratta di Luigi Grillo di Afragola che diriger\u00e0 Cavese - Giugliano e Concetto Lo Bello di Siracusa designato per il derby Giugliano - Avellino. Il Giugliano pur disputando un dignitoso campionato (10\u00ba posto) alla fine, a causa della riforma dei campionati, retrocede nella lega regionale di Promozione. Gli anni Cinquanta saranno ricordati anche per la prematura scomparsa di Alberto De Cristofaro. \u00c8 il campionato di Promozione 1954-1955 quando il Giugliano in una domenica nevosa (19 dicembre 1954) \u00e8 impegnato in trasferta sul campo dell'Aurora Ururi. Alla fine della gara, vinta per 2 a 0 dal Giugliano, scoppiano degli incidenti per l'ennessima sconfitta. I tifosi locali costringono i calciatori ospiti a rimanere per lungo tempo sul campo di gioco, coperto abbondantemente di neve. A seguito di questo increscioso episodio, Alberto De Cristofaro si ammaler\u00e0 di nefrite cronica. E dopo poco pi\u00f9 di due anni, il 13 febbraio 1957, si spegneva. La morte di De Cristofaro verr\u00e0 riportata dai maggiori quotidiani regionali e nazionali. Nello stesso anno l'Amministrazione comunale gli intitoler\u00e0 il campo comunale. Nel campionato di Promozione 1956-1957, il Giugliano si classifica all'ultimo posto e retrocede in Prima Divisione. Attanagliata da una profonda crisi societaria, la squadra non viene iscritta al campionato. Dopo un anno di inattivit\u00e0 il Giugliano viene iscritto al campionato di Prima Divisione. Sar\u00e0 un campionato sofferto, ma alla fine il Giugliano riuscir\u00e0 a salvarsi.\nNel campionato 1959-1960, il presidente Giuseppe Pirozzi e i pochi dirigenti che erano rimasti, per\u00f2, non hanno i mezzi economici per sostenere le spese di un campionato oneroso come quello appena concluso e cos\u00ec sono costretti ad iscrivere la squadra al campionato di Seconda Categoria.\nAnni sessanta.\nSono anni difficili per il sodalizio giallobl\u00f9. La squadra in questo decennio partecipa solo a campionati di Prima e Seconda Categoria. Si deve attendere il campionato 1967-1968, quando la Lega Dilettanti decide di inserire un nuovo campionato, per vedere il Giugliano partecipare al campionato di Promozione. Riuscir\u00e0 a mantenere questa categoria per tre anni, poi retrocede nuovamente in Prima Categoria.\nAnni settanta.\nAl primo tentativo il Giugliano, dopo un estenuante duello con la compagine napoletana dei Vigili Urbani, il Giugliano viene promosso in Promozione. Dopo due campionati di transizione, arriva la svolta. \u00c8 la stagione 1973-1974 quando la societ\u00e0, retta dal presidente Giuseppe Cacciapuoti, tenta la scalata alla serie D. La squadra viene potenziata con gli acquisti di calciatori di provata esperienza come Del Vecchio, Voltura, Busino, Fanti, Russo, Reccia, Pennino e Figli\u00e8 che vanno ad aggiungersi ai riconfermati Pane, Pennacchio, Cannavaro, Maieli e Marigliano. Avvincente la lotta, per l'intero campionato, tra il Giugliano e la Grumese. Alla fine sar\u00e0 la compagine giallobl\u00f9 ad essere promossa in serie D. In questa stagione il Giugliano, battendo il Nola per 2 a 0, si freger\u00e0 anche del titolo di campione regionale.\nAnni novanta.\nLa stagione 1994-1995 \u00e8 importante per l'Associazione Calcio Giugliano, alla cui direzione subentra un nuovo gruppo dirigenziale affiancandosi al vecchio presidente avv. Giovanni Nardelli: Donato Poziello, Felice Poziello, Giuseppe Palma, Luigi Russo e altri. La squadra, allenata da Sas\u00e0 Amato, vince il campionato di Eccellenza, senza subire sconfitte. Alla costanza dei dirigenti fanno seguito il contributo dell'amministrazione locale e l'appoggio del pubblico.\nNel 1997-1998 la squadra ha vinto lo scudetto e il campionato Dilettanti riuscendo ad accumulare il maggior numero di punti in classifica della Serie A alla Terza Categoria, conquistando cos\u00ec una promozione in Serie C2. Dopo questi risultati la societ\u00e0 si \u00e8 dovuta adeguare al salto di categoria dovendo in primo luogo trasformare la propria ragione sociale, passando cos\u00ec da \"Associazione\" a \"Societ\u00e0\", acquisendo la denominazione di \"Societ\u00e0 Sportiva Calcio Giugliano S.r.l.\". Nel 1998 fa anche il suo esordio nella Coppa Italia Serie C disputando la prima partita con la squadra del Sora.\nAnni duemila.\nNella stagione 2001-2002 la squadra perde ai play-off l'accesso alla Serie C1. Il campionato successivo, 2002-2003, diretto dal tecnico Marco Cari si \u00e8 dato il via al progetto giovani sotto la guida del direttore generale Francesco Maglione. Nel 2003-2004 i play-off promozione sono stati agguantati solo all'ultimo minuto della 34\u00aa giornata. Nel campionato 2004-2005 i giallobl\u00f9 sono stati diretti dal tecnico Antonio Porta; la compagine \u00e8 riuscita a raggiungere i nuovamente i play-off, senza promozione in Serie C1. La possibilit\u00e0 di un'ammissione di ufficio sfuma con la graduatoria del ripescaggio, che ha visto il Giugliano stare di 0,28 punti rispetto al San Marino, ripescato in Serie C1.\nNel 2005 per la prima volta sfida in una partita ufficiale un club di serie A, approdando in Coppa Italia dove affronta la Reggina a cui cede solo nei tempi supplementari. Nei due anni successivi, il Giugliano retrocede per due volte consecutive, fino ad arrivare a militare in Eccellenza, dove disputa due campionati nelle zone basse della classifica.\nAnni duemiladieci.\nNell'estate del 2010 la societ\u00e0 rinuncia all'iscrizione in Eccellenza e ripartendo sotto la denominazione di Calcio Atletico Giugliano dalla Prima Categoria dove arriva primo conquistando l'accesso al Campionato Promozione.\nNel giugno del 2013 il presidente Sestile con una cordata di imprenditori acquisice il titolo sportivo per gareggiare in Eccellenza ceduto dall'Ercolano.\nIl 23 marzo 2014 durante la gara di campionato contro la Virtus Volla valida per il campionato di Eccellenza, tifosi del Giugliano invasero il campo provocando una maxi-rissa in cui vennero assaliti dirigenti e calciatori avversari, provocando due feriti tra questi ultimi e la conseguente sospensione della partita. In seguito a questo episodio, il presidente Sestile prese la decisione di ritirare il Giugliano dal campionato.\nNel 2017 il presidente Sestile, acquista il titolo sportivo del Sibilla per disputare il campionato Eccellenza, riportando cos\u00ec il calcio in citt\u00e0 dopo tre anni di assenza. Tuttavia, a causa dell'indisponibilit\u00e0 dello stadio locale, le partite casalinghe sono state giocate allo stadio Alberto Vallefuoco di Mugnano di Napoli. Il 2 agosto 2018 il cambio di denominazione in \"A.S.D. Football Club Giugliano 1928\" diventa ufficiale.\nA gennaio 2019, la squadra, dopo esser approdata alla finale di Coppa Italia Dilettanti Campania viene sconfitta ai rigori dall'Audax Cervinara. Nel 2019, dopo 11 anni di assenza, la squadra ritorna in Serie D vincendo lo spareggio di Eccellenza Campania contro la Frattese.\nIl 4 ottobre 2019 la societ\u00e0 \u00e8 protagonista di un triste fatto di cronaca, il presidente della rinascita, Salvatore Sestile, muore dopo una lunga malattia all'et\u00e0 di 53 anni (era sposato con Tina e aveva 2 figli, Gaetano e Rosilaria), la presidenza viene affidata una settimana dopo al figlio Gaetano e al fratello Luigi.\nAnni duemilaventi.\nNella stagione 2019-20, la squadra raggiunge il suo massimo risultato ottenuto in un campionato di quarto livello, conquistando il terzo posto nel girone I della Serie D ed eguagliando il medesimo risultato raggiunto nella stagione 1976-77.\nDopo un periodo di crisi di risultati, e diverse divergenze interne alla societ\u00e0, che avevano portato a numerosi cambi di allenatore, l'11 gennaio 2021 la propriet\u00e0 della squadra viene ceduta all'avvocato Giovanni Palma, terminando cos\u00ec, dopo 11 anni, il periodo di presidenza della famiglia Sestile. Il giorno seguente arrivano le dimissioni del direttore generale Giovanni Garofalo e dell\u2019allenatore Roberto Carannante, sostituito da Eduardo Imbimbo.\nNonostante il cambio di propriet\u00e0 e di allenatore i risultati non migliorano e a seguito di alcune contestazioni dei tifosi, il presidente Giovanni Palma decide di vendere la societ\u00e0 dopo soli quattro mesi di gestione. La societ\u00e0 passa il 21 maggio 2021 ad una cordata di imprenditori guidati da Mario Pellerone e Roberto Espl\u00e0 Garcia. La disastrosa stagione termina con l'ultimo posto in campionato.\nA met\u00e0 luglio un'altra cordata di imprenditori si interessa a creare una squadra a Giugliano, cos\u00ec si vocifera sulla possibilit\u00e0 di due squadre in citt\u00e0. Il 25 luglio 2021, con un comunicato stampa, la propriet\u00e0 annuncia la fine del progetto nella citt\u00e0 di Giugliano, in conseguenza alla concessione, da parte dell'amministrazione comunale, dello stadio Alberto De Cristofaro anche ad una seconda societ\u00e0 calcistica pronta ad investire in citt\u00e0. Il 28 luglio la propriet\u00e0 trasferisce il titolo in un altro comune.\nIl 4 agosto 2021 viene presentato il nuovo sodalizio, che porta il titolo sportivo (trasferito dal ) che consente la permanenza della compagine gialloblu in Serie D.\nColori e simboli.\nColori.\nI colori della societ\u00e0 sono il giallo e il blu tratti dal vessillo comunale.\nStrutture.\nStadio.\nIl Giugliano disputa le proprie gare casalinghe allo Stadio Alberto De Cristofaro. L'impianto, intitolato ad un attaccante della squadra giallobl\u00f9 locale, venne inaugurato nell'agosto del 2000, con un'amichevole disputata tra la compagine locale e il Napoli di Zeman, prendendo il posto del \"vecchio Stadio Alberto De Cristofaro\", situato in via Giambattista Basile e successivamente demolito.\nNel gennaio del 2006 ospit\u00f2 la partita di Coppa Italia di Serie C Napoli-Teramo. Inoltre in occasione dell'evento \"Giugliano cuore grande\", nel maggio del 2006, ospit\u00f2 anche Diego Armando Maradona che partecip\u00f2 alla partita di beneficenza disputata nello stadio.\nAllenatori e presidenti.\n\"Di seguito sono riportate le cronologie degli allenatori e dei presidenti, dalla fondazione del club:\"\nCalciatori.\nHanno militato in questa squadra calciatori che sono poi arrivati alla massima serie nazionale, per citarne alcuni: Giorgio Corona, Giuseppe Vives, Giulio Migliaccio e Massimo Gobbi.\nStatistiche e record.\nStatistiche di squadra.\nIl Giugliano ha militato per 28 stagioni nei campionati di Serie C2 e Serie D. In particolare dalla stagione 1995-1996 alla stagione 2007-2008 in maniera consecutiva. In Serie C2 ha militato ininterrottamente per 9 stagioni, dal 1998-1999 al 2006-2007. Ha inoltre militato per 19 stagioni in Serie D. La permanenza pi\u00f9 lunga si \u00e8 avuta dalla stagione 1979-1980 alla stagione 1985-1986 per un totale di 7 campionati.\nTifoseria.\nStoria.\nI gruppi ultras tuttora attivi sono quattro e costituiscono la \"Curva Liternum\": i \"Kumani\" (fondati nel 1997), i \"Briganti\" (2009), gli \"A difesa della citt\u00e0\" (2017) e la \"Brigataboys\" (la fazione pi\u00f9 antica, sorta nel 1984). Quest'ultimo gruppo \u00e8 rappresentato allo stadio dalla sigla \"Vecchia Guardia 1984\". In passato i gruppi portanti furono le \"Brigate gialloblu\" (fondate nel 1984) e i \"Boys\", che nel 1999 decisero di unire le proprie forze dando vita alla stessa \"Brigataboys\" (inizialmente \"Brigateboys\"). Questi, insieme ai \"Kumani\" e agli oramai sciolti \"Bulldogs\", si raggrupparono nel 2001 in un'unica entit\u00e0 chiamata \"Collettivo Ultras Giugliano\" (\"C.U.G.\"), poi dismessa e sostituita dalla attuale \"Curva Liternum\". Altre fazioni che si sono succedute nel corso degli anni e poi sciolte sono state la \"Falange\" negli anni Novanta e il \"Nucleo\" nel decennio successivo.\nGemellaggi e rivalit\u00e0.\nL'unico gemellaggio ufficiale della tifoseria giuglianese \u00e8 quello con gli ultras siciliani del , instauratosi a cavallo degli anni Novanta e Duemila durante la militanza delle rispettive squadre in Serie C2. Negli stessi anni si strinsero anche dei rapporti di amicizia tra i giallobl\u00f9 e i tifosi di , e , tuttavia il rapporto con questi ultimi si incrin\u00f2 nel 2006 sfociando in un'accesa rivalit\u00e0. Con il tempo, soprattutto nel periodo di inattivit\u00e0 della squadra tra il 2014 e il 2017 e negli anni immediatamente successivi, furono allacciati anche altri rapporti di amicizia e reciproco rispetto con molte altre curve. Buoni rapporti nacquero infatti con i supporters di , Gravina, Serradifalco e le vicine , e .\nLa rivalit\u00e0 pi\u00f9 sentita in assoluto dai tifosi giuglianesi \u00e8 quella nei confronti della . Le due compagni si sono spesso sfidate in derby molto accesi nei quali non sempre le autorit\u00e0 hanno dato il permesso di assistere alle tifoserie ospiti. A seguire, molto forti anche le rivalit\u00e0 con , e . Con i nerostellati la rivalit\u00e0 \u00e8 molto antica e fondata sul campanilismo, essendo Giugliano in Campania e Frattamaggiore due comuni poco distanti. Quella con i palmesi invece nacque nel 2006 dalla rottura di un'amicizia, causata dal gemellaggio che essi strinsero con i puteolani e che comport\u00f2 scontri in una partita giocata a Palma Campania. L'astio con i metelliani (tifosi della Cavese) infine sorse durante la militanza in Serie C2 nei primi anni Duemila. Rivalit\u00e0 minori quelle con e Mondragone, schermaglie anche con i tifosi del Sant'Arpino."}
{"id": "267836", "revid": "125977200", "url": "https://it.wikipedia.org/wiki?curid=267836", "title": "Societ\u00e0 Sportiva Juve Stabia", "text": "La Societ\u00e0 Sportiva Juve Stabia S.r.l., meglio nota come Juve Stabia, \u00e8 una societ\u00e0 calcistica italiana con sede nel comune di Castellammare di Stabia. Milita in Serie C, terza divisione del campionato italiano di calcio.\nLa Juve Stabia gioca le proprie partite interne allo stadio Romeo Menti, inaugurato nel 1984. Il calcio in citt\u00e0 si pratica da tempi molto antichi rispetto alle altre localit\u00e0 sia della Campania che del Mezzogiorno d'Italia. Nella sua storia ha disputato 5 campionati di Serie B.\nIl simbolo del club \u00e8 la vespa, mentre i colori sociali sono il giallo e il blu.\nStoria.\nDallo Stabia Sporting Club (1907-1930) al Football Club Stabiese (1930-1933).\nLa storia calcistica di Castellammare di Stabia ebbe origine nel 1907, quando nacque lo \"Stabia Sporting Club\", societ\u00e0 fondata dai fratelli Romano e Pauzano Weiss. Dopo alcuni anni di attivit\u00e0 in ambito locale, il club si affili\u00f2 alla FIGC Campania nel 1914 e inizi\u00f2 l'attivit\u00e0 ufficiale disputando dei campionati di Terza Categoria.\nFu ricostituito nel dopoguerra: infatti nel 1919 riprese le attivit\u00e0 grazie all'avv. Vincenzo Bonifacio, e nel 1920 attraverso una fusione con lo \"Sport Club War\" (club stabiese fondato l'anno prima) ottenne l'accesso al campionato di Promozione 1919-1920.\nIn seguito, ader\u00ec al C.C.I. e partecip\u00f2 al campionato di Prima Divisione 1921-1922, massimo livello dell'epoca. Nel 1924 retrocesse in Seconda Divisione per problemi economici, ma torn\u00f2 al primo livello dopo appena un anno. Tuttavia, retrocesse nuovamente nel 1925-1926 e rest\u00f2 in Seconda Divisione fino al 1929. Nel frattempo, economicamente dissestata retrocesse ancora una volta, stavolta in modo volontario nel 1930, cambiando anche denominazione in \"Football Club Stabiese\". Questa societ\u00e0 infine fall\u00ec nel 1933.\nStagione 1943-1944 lo Stabia viene nominata campione d'Italia ma la FIGC non riconosce questo scudetto in quanto era in esecuzione la seconda guerra mondiale\nIl periodo dell'Associazione Calcio Stabia (1933-1953).\nL\"'A.C. Stabia\", il nuovo club dovette ripartire da zero, come una neoaffiliata. Pertanto inizi\u00f2 la sua storia dalla Terza Divisione. Nel 1945 vinse il Campionato campano, dopo un avvincente testa a testa con la Salernitana. In quegli anni la compagine di Castellammare di Stabia aveva tra le proprie fila il celebre calciatore Romeo Menti, a cui \u00e8 dedicato lo stadio cittadino.\nIl 17 giugno 1951 lo Stabia raggiunse la Serie B, operazione compiuta vincendo per 2-0 (doppietta di Cereseto) nello spareggio contro il sul campo neutro di Firenze. Tuttavia concluse la stagione 1951-1952 all'ultimo posto e di conseguenza retrocedette dalla cadetteria, incontrando, per\u00f2, squadre blasonate come e (quest'ultima vincitrice del campionato). Infine, a seguito di un'altra retrocessione, nella fine della Serie C 1952-1953, fall\u00ec per inadempienze finanziarie, non iscrivendosi dunque alla IV Serie 1953-1954.\nDalla Societ\u00e0 Sportiva Juventus Stabia (1953-1996) all'Associazione Calcio Juve Stabia (1996-2001).\nA seguito del fallimento dello Stabia, a Castellammare una societ\u00e0 minore, la \"S.S. Juventus Stabia\" fondata gi\u00e0 nel 1935 da Salvatore Russo ed affiliatasi alla federazione nel 1945, divenne cos\u00ec la prima squadra cittadina, e per tale occasione cambi\u00f2 i colori della propria maglia: dalle strisce bianconere pass\u00f2 alle strisce giallobl\u00f9. Anche i colori del precedente Stabia erano il blu ed il giallo, e tali colori sono gli stessi del gonfalone comunale.\nLa Juventus Stabia, nel 1953 milit\u00f2 nella Promozione Campania (quinto livello del calcio italiano). Nel 1971 fu promossa in Serie C, ma retrocesse due anni dopo, ritornando in Serie D. Fino al 1993 oscill\u00f2 tra Serie D e Serie C2, fino a quando non fu promossa nuovamente nel terzo livello, che nel frattanto era stato rinominato Serie C1.\n Nel 1994 sfior\u00f2 addirittura la Serie B, ma fu fermata in finale nel derby con la Salernitana.\nNel 1996 modific\u00f2 la propria ragione sociale in \"A.C. Juve Stabia\", e nel 1999 sfior\u00f2 di nuovo la promozione in cadetteria, non raggiunta a causa della sconfitta contro il . L'anno seguente invece retrocesse, prima di fallire definitivamente nel 2001.\nDal Comprensorio Stabia (2002-2003) alla Societ\u00e0 Sportiva Juve Stabia (2003-oggi).\nNel 2001 la citt\u00e0 di Castellammare di Stabia, privata di quella che era stata a lungo la squadra cittadina pi\u00f9 rappresentativa, visse un vuoto calcistico della durata di una stagione (anche se in realt\u00e0 in citt\u00e0 era presente la Libertas Stabia, militante nelle categorie inferiori).\nNel 2002 fu affiliato un nuovo titolo sportivo in Terza Categoria che, fondendosi con quello del Comprensorio Nola origin\u00f2 il \"Comprensorio Stabia\". Tale operazione consent\u00ec al neocostituito sodalizio di partire dalla Serie D. Nel 2003-2004 divenne \"Societ\u00e0 Sportiva Juve Stabia\", e fu promossa in Serie C2, vincendo inoltre la Coppa Italia Serie D. Fino al 2011 oscill\u00f2 tra terzo e quarto livello nazionale, e in questo periodo partecip\u00f2 ad un triangolare valido per la vittoria della Supercoppa di Lega Pro Seconda Divisione, che tuttavia non ottenne. Nel 2011 fu promossa in Serie B battendo in finale play off l'Atletico Roma.\nGuidati dall'allenatore Piero Braglia, anche grazie alle 21 reti di Marco Sau nel campionato 2011-2012 gli stabiesi ottennero un importante traguardo: il 9\u00ba posto in cadetteria, il miglior risultato assoluto dal 1907. La squadra rest\u00f2 nella seconda serie nazionale per tre anni consecutivi: nell'ultima stagione in B, a seguito della sconfitta per 3-0 contro il , la squadra retrocesse matematicamente dalla serie cadetta.\nNella stagione 2014-2015, grazie ai 70 punti ottenuti, la Juve Stabia si classific\u00f2 quarta e raggiunse i play-off per accedere alla serie cadetta. Fu, per\u00f2, eliminata al primo turno dopo aver perso ai tiri di rigore per 5-4 contro il . Nella stagione successiva le vespe conclusero al 10\u00ba posto con 42 punti, riuscendo ad evitare i play-out verso le ultime giornate. Nella stagione 2016-2017 si classificarono al quarto posto in Lega Pro (venendo poi eliminati ai play-off dalla ), cos\u00ec come nel 2017-2018, nella nuova Serie C: dopo aver eliminato la nel secondo turno dei play-off, uscirono di scena agli ottavi, nuovamente contro la Reggiana, dopo due pareggi (0-0 in casa e 1-1 in trasferta), penalizzati dal peggior piazzamento in classifica nella stagione regolare nel proprio girone. La stagione di Serie C 2018-2019 vide la squadra disputare un ottimo campionato: battendo la Vibonese per 2-1 tra le mura amiche la squadra ottenne con due giornate d'anticipo la promozione in Serie B, dopo aver condotto la classifica dall'inizio del torneo.\nLa stagione successiva nella serie cadetta la squadra campana disputa un buon torneo fino alla sosta forzata per la pandemia, ma alla ripresa del campionato con soli 5 punti conquistati nelle restanti 10 partite precipita fino al penultimo posto e ritorna nella categoria inferiore.\nColori e simboli.\nColori.\nFin dalla sua fondazione, sono sempre stati adottati i colori giallo e blu in tonalit\u00e0 scura ed inizialmente la maglia era a strisce verticali poi divenne a tinta unita blu scuro con pantaloncini gialli. Ma soltanto nel 1953, anno in cui la diviene il principale club calcistico di Castellammare di Stabia, ritorna la maglia a strisce verticali giallo e blu con pantaloncini bianchi oppure sempre in blu scuro. Per quanto riguarda la maglia da trasferta, \u00e8 sempre stata di colore bianco, cos\u00ec come i pantalocini.\nI primi sponsor ufficiali, stampati sulle maglie della formazione stabiese, si ebbero soltanto ad inizio anni novanta, quando ad essere il presidente della fu l'indimenticato Roberto Fiore.\nNell'estate del 2012, con opportuni lavori di restyling, gli spalti dello stadio Romeo Menti sono stati dipinti con i colori della societ\u00e0 calcistica.\nSimboli ufficiali.\nStemma.\nLo stemma dell'A.C. Stabia, nata nel 1933, era costituito da un ovale con una vespa sulla sinistra e un pallone da calcio sulla destra contornato dalle iniziali della denominazione sociale stabiese: \"A.C.\" (\"Associazione Calcio Stabia\"), il tutto su sfondo celeste. Fu lo stemma della societ\u00e0 stabiese per vent'anni.\nLa Juve Stabia assunse uno stemma di forma trapezoidale con al centro una vespa in possesso di uno scettro, in alto a sinistra le iniziali \"S.S.\" e in basso il nome \"Juve Stabia\" su sfondo giallo e corona esterna di colore blu con la scritta \"Castellammare di Stabia\" posta in alto.\nNel 2020, il logo ha subito un lieve restyling: sono state modificate le proporzioni dello stemma e reso leggermente pi\u00f9 scuri i colori.\nStrutture.\nStadio.\nLa Juve Stabia disputa le sue partite interne allo stadio Romeo Menti, situato a Castellammare di Stabia nel quartiere San Marco.\nFu inaugurato nel 1985 con la partita amichevole Juve Stabia - finita con il risultato di 3-1 per gli stabiesi. L'impianto possiede una capienza complessiva di 13.000 posti a sedere. Gli ultimi lavori di restyling sono stati eseguiti nel 2019, per omologare l'impianto alle norme imposte dalla Lega Serie B.\nSociet\u00e0.\nOrganigramma societario.\nL'organigramma societario della Juve Stabia.\nSettore giovanile.\nIl settore giovanile della Juve Stabia \u00e8 composto da una formazione Primavera da una formazione Under 17 Nazionale e da una Under 16 e 15 Nazionale- In pi\u00f9 tre categorie Under 16, Under 15 e Under 14 regionali e diverse categorie che fanno parte dell'Attivit\u00e0 di Base. Questo l'organigramma della stagione 2019/20:\nAllenatori e presidenti.\nDi seguito la cronologia degli allenatori e dei presidenti.\nCalciatori.\nLa Juve Stabia e le Nazionali di calcio.\nDi seguito \u00e8 riportata la lista dei calciatori della Juve Stabia, che durante il loro periodo di militanza nel club, sono stati convocati in nazionale.\nStatistiche e record.\nStatistiche di squadra.\nLa Juve Stabia non ha mai disputato un campionato di massima serie, tuttavia ha esordito in Serie B il 9 settembre 1951 con la denominazione di \"A.C. Stabia\". Quindi il campionato 2013-2014 che ha disputato \u00e8 stato la sua 77\u00aa stagione sportiva. Nel corso della sua storia ha preso il via a 5 campionati di Serie B. Mentre per i campionati professionistici inferiori, le partecipazioni della Juve Stabia si suddividono in 12 campionati di Serie C1/Prima Divisione, 11 di Serie C2/Seconda Divisione, e 21 della vecchia Serie C. Tra i dilettanti le partecipazioni sono 29, e l'esordio risale al 1955, dopo il fallimento dell'AC Stabia.\nStatistiche individuali.\n Nella centenaria storia del sodalizio stabiese, il giocatore che detiene il record di presenze totali nei campionati \u00e8 Gianfranco Lusuardi con 200 partite giocate. Adriano Mezavilla detiene il record di presenze in Serie B (100) davanti a Stefano Dicuonzo (73) e Fabio Caserta (70)..\nPer quanto riguarda i giocatori che hanno indossato la fascia di capitano, al momento \u00e8 difficile elencare una statistica ben precisa. Comunque il capitano attuale \u00e8 Alessandro Mastalli, dalla stagione 2017-2018, il quale indossa la maglia numero 24. Tuttavia non vanno dimenticati i vari personaggi che hanno indossato la fascia durante le annate sportive. Gianfranco Lusuardi fu capitano delle vespe per sette stagioni negli anni settanta, che poi pass\u00f2 lui stesso la fascia da capitano ad Angelo Carrano, il quale fu capitano delle vespe negli anni ottanta. Negli anni novanta ci furono i vari Gaetano Musella e lo stesso Roberto Amodio. Il difensore Carmine Di Napoli, \u00e8 stato capitano all'inizio del nuovo sodalizio di Paolo D'Arco negli anni duemila. Inoltre, non va dimenticato il calciatore belga Donovan Maury, che ha indossato la fascia di capitano nelle ultime battaglie della storia recente delle vespe, negli anni dal 2008 al 2012.\nIl massimo cannoniere in campionato nella storia della Juve Stabia \u00e8 Giovanni Fumarola con 63 gol. Marco Sau detiene il record di segnature in Serie B, forte delle 21 reti messe a segno nella stagione 2011-2012, e precede Tomas Danilevi\u010dius e Fabio Caserta, entrambi a 12. Sau \u00e8 anche il calciatore che ha messa a segno pi\u00f9 gol in un singolo campionato (21) e precede Marcello Prima che nel 1985-1986 grazie a 20 reti fu capocannoniere, unico calciatore stabiese ad essersi fregiato di questo titolo.\nIn grassetto i calciatori attualmente in rosa \n\"Aggiornato al 3 Marzo 2021\"\nTifoseria.\nStoria.\nIl primo gruppo con mentalit\u00e0 ultras a nascere nel panorama del tifo stabiese furono gli \"Ultras\", la cui origine si deve a cavallo fra gli anni sessanta e settanta, seguiti dai \"South Boys\", dalle \"Brigate\" e dai \"Vecchi Fedayn\", che ben presto cambieranno denominazione semplicemente in \"Fedayn\", e successivamente si scioglieranno, i \"Boys\", \"Teddy Swarm\", i \"Lunatici\", il \"Nucleo\", e gli \"Skonvolts Heads\".\nAll'inizio degli anni ottanta, causa un brutto periodo per la formazione stabiese culminato con la retrocessione nel Campionato Interregionale al termine della stagione 1980-1981, i gruppi organizzati e la maggior parte del tifo cominciarono a seguire le vicende sportive della squadra di pallacanestro femminile, ai tempi partecipante al massimo campionato nazionale. Al termine della stagione il titolo sportivo della Juve Stabia fu ceduto e, nonostante gli stabiesi dovettero disputare un intero campionato giocando a Scafati, i gruppi organizzati tornarono al seguito della squadra.\nNel 1984, in concomitanza con la costruzione dello stadio Romeo Menti, nascono gli \"Swarm Supporters\", destinati a prendere le redini della curva stabiese. Il gruppo, negli anni del proprio apice, raggiunger\u00e0 quota duecento militanti con sezioni sparse per l'Italia, tra le quali si ricordano Cassino, Petraro e Varano. Tendenzialmente di sinistra, il gruppo espone allo stadio bandiere sovietiche e raffiguranti l'effigie di Che Guevara, distribuendo anche due fanzine.\nDopo il 1987, con il miglioramento delle vicende sportive della squadra, nascono numerosi altri gruppi, tra i quali si ricordano i \"Bronx Faito\", il quale nome deriva dal quartiere di provenienza, la \"Brigata Ciceron Street\", rappresentante il quartiere Cicerone e di chiara ispirazione ai \"Vecchi Lions\" del Napoli. Nel 1992 riprendono forma i disciolti Fedayn, con una mentalit\u00e0 apertamente di sinistra.\nNel 1994, dall'unione dei precedenti gruppi dei Lunatici e dei Boys, prendono vita le \"Vespe Matte\"; l'anno successivo invece, nascono i \"Ghost\", la \"Borgata Pozzano\", la \"Brigata Santa Caterina\" e gli \"Original Fans\", mentre si sciolgono gli \"Skonvolts Heads\". Tutti i gruppi decidono di identificarsi dietro lo striscione \"Ultras stabiae\", dovendo far capo anche ad incomprensioni interne fra fazioni.\nNel 1996 nascono gli \"Hamas\" Successivamente dovranno abbreviare il nome in \u201cHCJS\u201d.\nNel 1997 nascono gli \"Hell Side\" ed i \"Tupac Amaru\".\nDurante la presentazione della societ\u00e0 stabiese per la stagione calcistica 2011-2012, i due patron annunciano il ritiro della maglia numero 12 in onore della tifoseria della Curva Sud. Gesto che viene ripetuto l'anno successivo, stagione calcistica 2012-2013, nonostante la lega di Serie B abbia modificato le regole riguardanti le numerazioni di maglia.\nFra gli esodi da ricordare, particolare rilievo ha la trasferta a Napoli in occasione della finale dei play-off del 1993-1994, valida per la promozione in serie cadetta. Per l'occasione il San Paolo fu gremito da oltre ventimila stabiesi.\nGemellaggi e rivalit\u00e0.\nIl rapporto di fratellanza con la tifoseria del Siracusa nacque nel campionato di Serie C2 1978-1979, quando il calciatore stabiese Nicola De Simone, in forza agli aretusei, fu colpito al volto in un'azione di gioco e cadde esanime a terra. Fu subito ricoverato all'ospedale Cardarelli di Napoli ma dopo diciassette giorni mor\u00ec. Da allora il tifo aretuseo e quello stabiese si sono uniti in \"SiraStabia\" nel ricordo del calciatore e ancora oggi i sentimenti di rispetto e fratellanza sono ancora presenti nel rapporto tra le due tifoserie.\nLa forte rivalit\u00e0 con la nacque il 21 gennaio 1929 quando i rossoneri sconfissero per 2 a 1 i gialloblu, e i giornalisti stabiesi li soprannominarono \"molossi\". Altre rivalit\u00e0 ci sono con il Verona, , Salernitana, Paganese, , , Turris, con queste ultime due ci sono stati anche episodi di veri e propri scontri tra tifoserie, ed infine con il , rivalit\u00e0 nata quando i tifosi del si scontrarono con quelli del , gemellati con gli stabiesi, nel 2010.\nDerby.\nNel corso della sua storia, la Juve Stabia ha disputato molti incontri con altre formazioni calcistiche della Campania. Infatti i derby calcistici pi\u00f9 importanti che le vespe stabiesi hanno disputato sono contro Napoli, , Salernitana, Benevento, , Cavese, , Turris ed altre formazioni campane.\nMa i derby che caratterizzano i gialloblu da sempre, e che sono molto sentiti da ambedue le tifoserie, sono quelli contro la e il .\nOrganico.\nRosa 2021-2022.\n\"Rosa e ruoli sono aggiornati al 31 gennaio 2022\".\nStaff tecnico.\nLo staff tecnico della Juve Stabia."}
{"id": "267842", "revid": "486946", "url": "https://it.wikipedia.org/wiki?curid=267842", "title": "Associazione Sportiva Sorrento", "text": ""}
{"id": "267843", "revid": "1776051", "url": "https://it.wikipedia.org/wiki?curid=267843", "title": "XIII legislatura del Regno d'Italia", "text": "La XIII legislatura del Regno d'Italia ebbe inizio il 20 novembre 1876 e si concluse il 2 maggio 1880.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 526 sedute.\nSenato del Regno.\nNella legislatura il Senato tenne 265 sedute."}
{"id": "267844", "revid": "648716", "url": "https://it.wikipedia.org/wiki?curid=267844", "title": "Striscia di Aozou", "text": "La Striscia di Aozou (anche Striscia Aouzou) (in francese \"Bande d'Aozou\", in arabo \u0642\u0637\u0627\u0639 \u0623\u0648\u0632\u0648) \u00e8 un territorio prevalentemente desertico, che si trova nel nord del Ciad (regione di Borkou-Ennedi-Tibesti), lungo il confine con la Libia.\nLarga circa e lunga circa , la striscia si estende su una superficie di . A causa della presenza di depositi di uranio, sorse una disputa tra il Ciad e la Libia per il controllo di quest'area, che port\u00f2 alla guerra tra i due paesi. Nel 1973 la Libia inizi\u00f2 operazioni militari nella striscia di Aozou per ottenere accesso ai minerali ed influenzare la politica del Ciad.\nLe dispute per il territorio.\nLa Libia basava la sua rivendicazione di questa area su un trattato del 1935 tra l'Italia e la Francia, rispettivamente potenze coloniali in Libia e in Ciad: si tratta del cosiddetto \"Trattato Mussolini-Laval\". Il trattato prevedeva la cessione della striscia di Aozou da parte della Francia all'Italia come premio per la partecipazione italiana alla prima guerra mondiale. Nel 1955 il governo libico di re Idris I cedette nuovamente la striscia alla Francia. \nDopo la conquista del potere da parte del colonnello Gheddafi la Libia invase nuovamente la striscia di Aozou, e, dopo aver consolidato la sua stretta su questo territorio, lo annesse ufficialmente nel 1976. La frontiera reclamata dal governo del Ciad era invece basata su quanto sancito dal suddetto trattato di re Idris di Libia con la Francia del 1955, il quale, a sua volta, si riferiva ad un precedente accordo del 1899 tra Regno Unito e Francia sulle reciproche \"sfere di influenza\" nella zona. Quest'ultimo poneva il confine fra territori britannici e francesi proprio sulla striscia di Aozou, che rimaneva in territorio francese. Tale rivendicazione era appoggiata da tutti i partiti e fazioni del Ciad, nonostante le marcate divisioni in altri campi.\nIl conflitto libico-ciadiano.\nLe forze del Ciad (appoggiate dai Francesi) condussero nel 1987 una campagna militare contro le forze libiche, per ottenere il loro ritiro dalla striscia di Aozou. Aozou cadde a fine agosto 1987 dopo aspri combattimenti. Un contrattacco libico venne respinto e l'esercito del Ciad penetr\u00f2 a sua volta in territorio libico distruggendo tre basi aeree nel deserto libico meridionale (4 settembre 1987). Un cessate il fuoco tra Ciad e Libia si ebbe tra il 1987 ed il 1988, seguito da negoziati che tuttavia terminarono senza successo negli anni seguenti.\nLa situazione dagli anni '90 ad oggi.\nNel 1994 la Corte internazionale di giustizia si pronunci\u00f2 a favore della sovranit\u00e0 del Ciad sopra la striscia di Aozou, mettendo fine all'occupazione libica.\nSubito dopo la sentenza della Corte internazionale fu mandata nella striscia la missione di \"peacekeeping\" delle Nazioni Unite UNASOG per verificare il rispetto della sovranit\u00e0 del Ciad sulla zona."}
{"id": "267845", "revid": "1632387", "url": "https://it.wikipedia.org/wiki?curid=267845", "title": "Mirko Vu\u010dini\u0107", "text": "Biografia.\n\u00c8 sposato con Stefania, con cui ha avuto due figli.\n\u00c8 stato protagonista, nell'agosto 2008, di uno spot pubblicitario per la compagnia telefonica Wind, insieme ai comici Aldo, Giovanni e Giacomo.\nCaratteristiche tecniche.\nAttaccante di talento, le sue qualit\u00e0 tecniche gli permettevano di offrire prestazioni positive in ogni zona del reparto offensivo, sia come ala sia come centravanti; in particolare era abile nel fornire assist ai compagni.\nCarriera.\nClub.\nEsordi.\nCresce a Nik\u0161i\u0107, dove giocando nelle giovanili del Sutjeska, arriva ad essere il pi\u00f9 giovane giocatore del campionato serbomontenegrino a 16 anni e un giorno, segnando anche un gol all'esordio. In totale colleziona 10 presenze e 4 gol.\nLecce.\nNotato da Pantaleo Corvino, \u00e8 acquistato dal Lecce nell'estate del 2000. Il 18 febbraio 2001, 17enne, esordisce in Serie A, in occasione della sconfitta per 1-0 contro la Roma. Dopo aver difeso i colori salentini anche tra i cadetti e nel Campionato Primavera, segna il primo gol in Serie A contro l' nella partita vinta per 3-1 il 14 settembre 2003. In questa annata sar\u00e0 anche vittima di un infortunio al ginocchio, che tuttavia non conclude in anticipo la sua stagione.\nNel 2004-2005 si afferma definitivamente: in campionato, grazie anche al gioco offensivo di Zden\u011bk Zeman, \u00e8 autore di 19 reti, tra cui la tripletta alla Lazio. Il numero di reti segnate gli permette di eguagliare il primato stabilito da Chevant\u00f3n l'anno precedente, facendolo risultare il miglior marcatore della squadra pugliese in un singolo torneo. Il 22 aprile 2006 marca la 29\u00aa rete in massima serie: raggiunge cos\u00ec il record di Pasculli quale miglior marcatore della societ\u00e0 salentina in campionato.\nRoma.\n2006-2008.\nIl 30 agosto 2006 viene ufficializzata la sua cessione in prestito alla Roma, squadra che riscatter\u00e0 la met\u00e0 del suo cartellino l'anno dopo per una cifra totale vicina ai 19,5 milioni di euro. Dopo una lunga serie di problemi fisici, Vu\u010dini\u0107 decide di farsi operare al menisco e, rientrato in campo, segna il primo gol in maglia romanista il 28 gennaio 2007 in Roma- 1-0. Il 4 aprile segna il primo gol in Champions League, marcatura decisiva visto che consente alla Roma di battere per 2-1 in casa il Manchester United nei quarti di finale di andata.\nIl 19 agosto 2007 vince la Supercoppa italiana contro l'Inter, scendendo in campo da titolare. Il 27 novembre successivo segna la sua prima doppietta con la maglia della Roma e allo stesso tempo la sua prima doppietta in Champions League, in Ucraina ai danni della nella partita vinta dalla Roma per 4-1. Il 5 marzo 2008, negli ottavi di finale di Champions League, segna il gol che fissa il risultato sull'1-2 condannando il Real Madrid all'eliminazione e portando la squadra giallorossa ai quarti di finale della massima competizione europea. Anche in campionato risulta importante nel cammino della squadra, che sfiora lo scudetto: a fine torneo conta all'attivo 9 gol, segnati alternandosi nei ruoli di ala (sorpassando nelle gerarchie il brasiliano Mancini) e di centravanti, come sostituto dell'infortunato Francesco Totti. Il 18 maggio 2008 nell'ultima partita di questa competizione contro il Catania segna il gol che rende la Roma virtualmente campione d'Italia per circa un tempo. Gioca dal primo minuto nella formazione che ha battuto in finale di Coppa Italia l'Inter (2-1), aggiudicandosi il trofeo.\n2008-2011.\nIl 24 agosto 2008 segna il 2-2 contro l'Inter in Supercoppa italiana, trasformando poi il primo rigore della sequenza finale: i giallorossi vengono per\u00f2 sconfitti dal dischetto. Il 4 novembre \u00e8 protagonista nella vittoria in Champions League contro il Chelsea, a cui segna una doppietta. Il 14 dicembre, dopo aver marcato il gol della vittoria (3-2) contro il Cagliari, si rende autore di un'esultanza con \"striptease\" mentre corre verso la Curva Sud dell'Olimpico: il gesto gli costa la denuncia ad opera di un tifoso, per atti osceni.\nDurante l'annata successiva, il 20 marzo 2010, sigla la sua prima tripletta con la maglia della Roma (la seconda in Serie A) nella gara contro l'Udinese. Risulta nuovamente decisivo con una doppietta nel derby contro la Lazio il 18 aprile 2010 terminato 2 a 1. Termina la stagione con 14 reti e come capocannoniere della squadra insieme a Francesco Totti.\nNella stagione 2010-2011, l'ultima in maglia giallorossa, si palesa una situazione di tensione con l'allenatore Ranieri da parte del giocatore, che dopo essere stato sostituito scalcia un contenitore delle bibite, ma questo episodio non \u00e8 casuale, dato che pochi giorni prima aveva avuto un pesante scambio di parole con il tecnico.\nJuventus.\nIl 1\u00ba agosto 2011 la Juventus ufficializza l'acquisto a titolo definitivo del montenegrino per 15 milioni di euro. Gioca la sua prima partita in campionato in maglia bianconera subentrando ad Alessandro Matri nella prima partita di Serie A contro il (4-1 per la Juve). Segna il suo primo gol con la maglia bianconera il 21 settembre 2011 nella gara interna contro il Bologna (finita poi 1-1) su assist di Andrea Pirlo, ma pochi minuti dopo rimedia anche la prima espulsione juventina per somma di ammonizioni. Il 20 marzo 2012 segna da fuori area nei tempi supplementari del ritorno della semifinale di Coppa Italia contro il Milan, gol che vale l'accesso alla finale. Realizza la sua prima doppietta in maglia bianconera il 29 aprile, nel successo esterno sul Novara per 4 a 0. Il 6 maggio segna il gol dell'uno a zero al Cagliari, che contribuir\u00e0 con l'autogol di Michele Canini a portare lo scudetto alla Juventus.\nLa stagione seguente inizia con la conquista della Supercoppa italiana, l'11 agosto 2012 allo Stadio Nazionale di Pechino, grazie alla vittoria contro il Napoli, dove segna la rete del definitivo 4-2. Per Vu\u010dini\u0107 si tratta della seconda Supercoppa italiana dopo quella dell'edizione 2007, vinta con la maglia della Roma. Il 23 ottobre segna la prima rete in Champions League con la maglia della Juventus, che vale il pareggio per 1-1 in casa del Nordsj\u00e6lland al Parken Stadium. Il 9 gennaio 2013 risulta decisivo siglando la rete del definitivo 2-1 nei tempi supplementari dei quarti di Coppa Italia disputati contro il Milan, ripetendo cos\u00ec quanto successo gi\u00e0 l'anno passato, quando il montenegrino con un suo gol elimin\u00f2 i rossoneri sempre ai supplementari nel ritorno della semifinale di Coppa Italia. Il 5 maggio seguente, grazie alla vittoria casalinga per 1-0 sul Palermo, vince \u2013 con tre giornate d'anticipo \u2013 il secondo scudetto consecutivo.\nChiude la stagione come miglior marcatore bianconero del campionato, con 10 reti, alla pari di Arturo Vidal.\nIl 31 agosto 2013 realizza il gol numero 100 nei campionati professionistici italiani mettendo a segno il 3-1 nella sfida valida per la seconda giornata di Serie A contro la (4-1 per la Juventus il risultato finale della gara). Il 3 aprile 2014 debutta con i colori \"bianconeri\" in Europa League, nei quarti di finale di andata, quando nella partita contro il Lione subentra al posto dell'infortunato Tevez, risultando importante con la sua prestazione per la vittoria (0-1). Il 4 maggio 2014, grazie alla sconfitta della Roma contro il Catania (4-1), vince, con tre giornate di anticipo, il suo terzo scudetto consecutivo con la Juventus.\nAl-Jazira.\nIl 4 luglio 2014 l'Al-Jazira lo preleva dalla Juventus in cambio di 6,3 milioni di euro. All'esordio, il 15 settembre, fornisce un assist e segna un gol su calcio di rigore, contribuendo alla vittoria finale sull'Ajman per 2-3. Il 25 settembre \u00e8 protagonista della partita disputata contro l'Emirates Club, decidendo con una tripletta la vittoria della sua squadra. Il 5 ottobre per la prima volta in carriera realizza quattro reti in un incontro, risultando decisivo alla vittoria della sua squadra per 4-3 ai danni dell'Al-Ain. Con 25 reti realizzate conquista il suo primo titolo di capocannoniere del campionato emiratino. Il 14 maggio, con la doppietta segnata nella partita di Coppa del Presidente degli Emirati Arabi Uniti, valevole per i quarti di finale e persa 2-3 contro l'Ajman, raggiunge quota 27 reti, realizzando cos\u00ec il record personale di gol fatti in una singola stagione.\nApre la stagione successiva segnando, il 28 agosto 2015, il suo primo gol stagionale nella partita d'esordio di UAE Arabian Gulf Cup terminata con il punteggio di 2-2 contro l'Al-Ain. Termina la stagione con largo anticipo dopo aver subito un infortunio al legamento crociato anteriore destro, che ne caratterizza anche la stagione seguente (ultima della sua carriera) dove non scende mai in campo.\nNazionale.\nInsieme a Dragoslav Jevri\u0107, \u00e8 uno dei due montenegrini convocati della per il campionato del mondo del 2006, ma \u00e8 costretto a saltare il torneo per via di un infortunio. Dopo l'indipendenza del Montenegro e la nascita della Nazionale di calcio montenegrina, Vu\u010dini\u0107 ha scelto di farne parte e ne \u00e8 divenuto il capitano. Il 24 marzo 2007, in occasione della prima partita del Montenegro (un'amichevole contro l'), ha realizzato su calcio di rigore il primo gol nella storia della sua nazionale. \u00c8 andato a segno in ognuno dei percorsi di qualificazione per il campionato mondiale del 2010 (anche nella partita casalinga contro l'Italia) e del 2014 e per il campionato europeo del 2012 e del 2016, competizioni alle quali il Montenegro non \u00e8 riuscito a qualificarsi.\nAllenatore.\nIl 21 gennaio 2022, a distanza di alcuni anni dal ritiro, annuncia di essere entrato nello staff della Nazionale montenegrina.\nStatistiche.\nPresenze e reti nei club.\n\"Statistiche aggiornate al 17 novembre 2015.\""}
{"id": "267850", "revid": "124469654", "url": "https://it.wikipedia.org/wiki?curid=267850", "title": "XII legislatura del Regno d'Italia", "text": "La XII legislatura del Regno d'Italia ebbe inizio il 23 novembre 1874 e si concluse il 3 ottobre 1876.\nGoverni.\nGoverni formati dai Presidenti del Consiglio dei ministri su incarico reale.\nParlamento.\nCamera dei Deputati.\nNella legislatura la Camera tenne 243 sedute.\nSenato del Regno.\nNella legislatura il Senato tenne 133 sedute."}
{"id": "267852", "revid": "767487", "url": "https://it.wikipedia.org/wiki?curid=267852", "title": "Bob ai I Giochi olimpici invernali", "text": "Ai I Giochi olimpici invernali svoltisi nel 1924 a Chamonix (Francia) vennero assegnate tre sole medaglie e nel bob a 4 maschile (alla gara erano ammessi anche equipaggi da 5). La gara si svolse sulla pista di bob dei P\u00e9lerins."}
{"id": "267869", "revid": "697352", "url": "https://it.wikipedia.org/wiki?curid=267869", "title": "Action", "text": ""}
{"id": "267878", "revid": "767487", "url": "https://it.wikipedia.org/wiki?curid=267878", "title": "Mario Mazza", "text": "Fu uno dei fondatori - nel 1916, dell'Associazione Scautistica Cattolica Italiana (ASCI), in seguito rinominata \"Associazione Scouts Cattolici Italiani\".\nPrima dello Scautismo.\nNel 1905 il direttore di scuola e pedagogista Mario Mazza fonda a Genova l'associazione \"Juventus Juvat\", nota anche come le Gioiose. Con la collaborazione di don Capanera, si propone di offrire alla giovent\u00f9 genovese un ambiente sano di crescita e di formazione, sia in senso professionale che spirituale.\nL'esperienza con i Ragazzi Esploratori Italiani.\nNel 1910 viene a conoscenza della nascita del primo gruppo di Scout in Italia, a Bagni di Lucca. Contatta il loro fondatore, Sir Francis Vane, il quale gli consiglia di mettersi in contatto con sir James Spensley, medico inglese che aveva fondato a Genova la prima squadra di calcio in Italia, ed aveva molto a cuore l'educazione dei giovani.\nMazza e Spensley invitano Vane a Genova per una conferenza il 13 novembre 1910. In seguito a questa conferenza, due giorni dopo, Mazza e Spensley costituiscono la sezione genovese dei Ragazzi Esploratori Italiani (REI).\nPresidente viene nominato il conte Ottavio Reghini, mentre Mazza \u00e8 eletto Segretario di Sezione. Spensley diviene Commissario Delegato per la Liguria. Le \"gioiose\" confluiscono cos\u00ec nel REI.\nGi\u00e0 verso la fine del 1911 sorgono contrasti fra il Mazza ed il Reghini. Mazza esce dal REI e con il contributo della Curia Arcivescovile di Genova, le Gioiose vengono fondate nuovamente, ma in chiave scout. La cerimonia si svolse nel Chiostro Millenario delle Vigne.\nAnche Spensley esce dal REI con un gruppo di esploratori che, in alcune occasioni, faranno attivit\u00e0 assieme alle Gioiose.\nNel 1912 il prof. Carlo Colombo fonda a Roma il Corpo Nazionale Giovani Esploratori Italiani (CNGEI). Molti dei gruppi del REI confluiscono nella nuova associazione, mentre Mario Mazza rimane ad attendere gli sviluppi, ed ottiene un riconoscimento dalle autorit\u00e0 ecclesiastiche genovesi, tanto che nel 1915 le Gioiose confluiscono nei Ragazzi esploratori cattolici italiani (RECI), associazione fondata dallo stesso Mazza. A questa associazione \u00e8 da attribuire la primogenitura dello Scautismo Cattolico Italiano.\nFino a questo punto la Chiesa cattolica aveva guardato con sospetto allo scautismo. Ma a met\u00e0 degli anni dieci il clima inizia a mutare, e si studia la possibilit\u00e0 di avere all'interno del CNGEI alcune unit\u00e0 di esploratori cattolici, sul modello inglese.\nNel 1916 grazie all'opera del conte Mario di Carpegna nasce l'Associazione Scoutistica Italiana - Esploratori d\u2019Italia (ASCI), in seguito ridenominata Associazione scouts cattolici italiani. La nuova associazione ottiene l'approvazione pontificia. La RECI cessa di esistere e confluisce nell'ASCI. Quattro dei primi sei \"Riparti\" sono genovesi, e provengono dalle \"Gioiose\".\nNel 1920 partecipa al primo Jamboree mondiale a Londra, e porta con s\u00e9 15 esploratori genovesi.\nNel 1927 il regime fascista scioglie le associazioni scout presenti per far confluire tutti i ragazzi nei Balilla. Mario Mazza tenta una sorta di mediazione col regime, e per un breve periodo collabora con i Balilla, tentando inutilmente di mutarne lo spirito.\nIl Dopoguerra.\nDopo l'arrivo delle truppe anglo-americane a Roma, si impegna per la rinascita dell'ASCI, insieme a Monsignor Didier Nobels e a Salvatore Salvatori.\nContemporaneamente, si dedica anche alla nascita in Italia dello \"scautismo adulto\", attraverso le \"Compagnie dei Cavalieri di San Giorgio\", composte da soci adulti dell'ASCI.\nNel 1954 molte compagnie confluiscono nel Movimento Adulti Scout Cattolici Italiani (MASCI).\nMuore il 22 novembre 1959.\nIl MASCI ha intitolato a lui il \"Centro studi e documentazione scout Mario Mazza\", sito in Genova. A lui \u00e8 stata anche dedicata una piazza a Verona, nella zona dei Molini, con un monumento raffigurante la sua effigie.\nIl 4 maggio 1974 l'ASCI e l'AGI, Associazione Guide Italiane fondata nel 1943, si riunirono nell\u2019AGESCI, (Associazione Guide e Scouts Cattolici Italiani)."}
{"id": "267884", "revid": "307923", "url": "https://it.wikipedia.org/wiki?curid=267884", "title": "Azione a distanza", "text": ""}
{"id": "267899", "revid": "287204", "url": "https://it.wikipedia.org/wiki?curid=267899", "title": "Mirko Vucinic", "text": ""}
{"id": "267927", "revid": "121712492", "url": "https://it.wikipedia.org/wiki?curid=267927", "title": "Chokeslam", "text": "Con il termine chokeslam si indica una particolare tipologia di mossa nel mondo del wrestling. Si esegue portando una mano al collo dell'avversario (in inglese \"choke\" significa \"soffocare\"), spostando il braccio pi\u00f9 vicino di questo sulla propria spalla e poi sollevando il malcapitato, aiutandosi anche con l'altra mano per poi scaraventarlo al tappeto con una spinta.\n\u00c8 una manovra tipica di wrestler di grosse dimensioni e di grosso peso.\nBack drop chokeslam.\n\u00c8 una chokeslam \"ibrida\" che nasce dalla fusione con un back drop: si carica l'avversario in posizione come in un back drop, ma prima di schiantarlo a terra lo si prende per la gola con la mano libera.\nChokebreaker.\nIl wrestler esegue la mossa stando in piedi e leggermente a sinistra dell'avversario che la subisce. Il wrestler quindi afferra la gola e il fianco dell'avversario, sollevandolo in aria come se stesse eseguendo una chokeslam. Tuttavia il wrestler, mentre si appresta a portare al tappeto l'avversario, si inginocchia protendendo un ginocchio in avanti e facendo impattare la schiena dell'avversario su di esso.\nChokebomb/Double-handed chokeslam.\nNota anche come neck hanging chokeslam, si prende l'avversario al collo entrambe le mani e lo si alza in aria, quindi lo si scaraventa al tappeto. Da non confondere con la chokebomb, nella quale si cade seduti.\nPop up Chokeslam.\nConsiste nel sollevamento in aria con movimento Pop-up per poi colpire l'avversario con una normale Chokeslam.\nReverse chokeslam.\nL'esecutore solleva l'avversario afferrandolo per la parte posteriore del collo e lo getta a terra di pancia.\nSit down chokeslam.\nUna chokeslam molto alta con schianto in posizione seduta.\nSitout chokebomb.\nIbrido tra una chokeslam e una powerbomb, si esegue con due braccia e cadendo seduti.\nSuper chokeslam o turnbuckle chokeslam.\nCome dice il nome, \u00e8 una normale chokeslam eseguita con l'avversario posizionato sul paletto."}
{"id": "267928", "revid": "125870221", "url": "https://it.wikipedia.org/wiki?curid=267928", "title": "Civitavecchia Calcio 1920", "text": "L'A.S.D. Civitavecchia Calcio 1920 \u00e8 una societ\u00e0 calcistica di Civitavecchia. Milita in Eccellenza, quinta serie del campionato italiano di calcio.\nStoria.\nTra le due guerre mondiali.\nEra il 1920 ed il calcio iniziava ad affacciarsi alla ribalta nazionale, quando a Civitavecchia uno sparuto numero di appassionati diede vita alla Societ\u00e0 Sportiva Civitavecchiese.\nLa neonata societ\u00e0 riusc\u00ec ad iscriversi ad un campionato di Terza Divisione.\nIl battesimo avvenne al Campo Gargana, un campo di gioco posto in fondo a via dell'Immacolata. Di stagione in stagione la popolarit\u00e0 del calcio aumenta, e la Civitavecchiese vince il campionato nella stagione 1921/1922 e in seguito nel campionato 1931/1932 \u00e8 ammesso alle finali e si aggiudica il diritto di giocare in Prima Divisione.\nIn tutto questo lasso di tempo la squadra aveva anche trovato una buona sistemazione al Campo Marconi.\nLa compagine che conquist\u00f2 il passaggio in Prima Divisione era abitualmente formata da: Cresta, Mattioli, Tirindelli, Pittaluga, Altieri, Fiorucci, Antola, Del Pino, Melchiorri G., Tossio, Melchiorri M.\nNegli anni 1933/1935, lo stadio Marconi \u00e8 chiuso per lavori e la Civitavecchiese disputa tutti gli incontri casalinghi al Campo Gargana. Il campo era adibito agli usi pi\u00f9 disparati, vi si svolgeva ogni tipo di manifestazione.\nNel 1936 venne inaugurato il nuovo stadio \u201cComunale\u201d (ribattezzato in seguito Stadio Giovanni Maria Fattori in memoria di uno dei pi\u00f9 attivi presidenti della Civitavecchiese) con un incontro tra i nerazzurri ed il Cosenza finito in parit\u00e0. Nella stagione di Serie C 1938-1939 i nerazzurri si avvicinano alla Serie B ma vennero battuti dalla Maceratese.\nIl passaggio in Prima Divisione.\nDopo una breve interruzione per gli anni di guerra, la Civitavecchiese torna ad affrontare il campionato di serie C ma, arrivando terza nella stagione (1947-1948) e perdendo una partita di spareggio con il Carbonia, retrocede in Promozione.Nella stagione 1957-1958, la Civitavecchiese vince il proprio girone del Campionato Dilettanti e consegu\u00ec il risultato pi\u00f9 prestigioso della sua storia, battendo in finale il Leffe allo Stadio Olimpico di Roma, diventando Campione d'Italia Dilettanti per la stagione 1957-1958. Il Presidente di quella grande stagione era Gaudenzio Parenti; poi ci sono una stagione in IV serie (serie D), la crisi ed il ritorno in Prima categoria regionale.\n\u00c8 il 1970 e dopo 19 anni di storia la Mancini Civitavecchia (vincitrice del campionato Promozione 1969-1970 acquisendo il diritto alla Serie D) opera la fusione con la Civitavecchiese (che nella stagione 1967-1968 torn\u00f2 in serie D). La nuova societ\u00e0 prese il nome di \"A.C. Civitavecchia 70\" e i colori divennero nero-verdi (i colori societari della Mancini erano il rosso e il verde). Successivamente, nel 1973, la denominazione fu definitivamente cambiata in \"A.C. Civitavecchia 1920\" e i colori tornarono ad essere nero-azzurri.\nNel 1979 la squadra partecipa al neonato campionato di serie C2, per 10 stagioni consecutive, abbandonandolo (ultima fra le compagini \"fondatrici\") nel 1988, quando retrocede in Interregionale (Serie D).\nIn seguito ad un'altra retrocessione subita nel 1993 nel CND, il Civitavecchia partecipa al campionato di Eccellenza per la stagione 1993-1994 dove riesce non solo a vincere il campionato, ma a conquistare la Coppa Italia Dilettanti (di Eccellenza), e quindi la promozione nel CND.\nFino al 1999 il Civitavecchia tenta invano la promozione in C2, sfiorata solo nella stagione 1994-1995; nel 2000 arriva la forte crisi societaria che porter\u00e0 la squadra al fallimento (2004).\nLa nuova era.\nDopo il fallimento, nel 2005, Umberto Tersigni \"rifonda\" l'attuale A.S.D. Civitavecchia 1920. In seguito alla promozione ottenuta per la vittoria del campionato terza categoria, e ad un campionato di basso profilo in seconda categoria, nel 2007 Tersigni acquista il titolo della U.S.Civitavecchiese, appena retrocessa dalla Serie D. Finalmente Tersigni riesce a rispettare il volere dei tifosi civitavecchiesi che volevano un Civitavecchia che rispettasse 3 regole fondamentali:\nLa stagione 2007-2008 \u00e8 positiva: il 6 aprile 2008, battendo il Cecchina per 2 a 0, al \"Fattori\", la squadra neroazzurra, guidata da Paolo Caputo, si aggiudica il primo posto, con quattro turni d'anticipo, del girone A del campionato di Eccellenza celebrando il ritorno in Serie D dopo 8 anni di assenza. Inoltre il Civitavecchia il 17 maggio 2008 si aggiudica la Supercoppa di Eccellenza contro il Gaeta (squadra vincitrice del girone B), proprio nello stadio della squadra biancorossa con una rimonta: sotto di 2 reti a 0 a 18 minuti dal termine, riesce a segnare 4 gol in pochi minuti ai lagunari portando il trofeo a casa davanti a quasi 100 tifosi giunti da Civitavecchia.\nNella stagione 2008-2009 viene inserito nel girone G della conquistata Serie D, con altre squadre laziali e con le sarde. Dopo un positivo inizio (12 punti nelle prime 6 gare) la stagione prosegue in maniera decisamente negativa, con pareggi e sconfitte, fino alla sconfitta in casa contro il Budoni, preludio all'esonero dell'allenatore Paolo Caputo, avvenuto l'8 dicembre 2008 in favore di Marco Mariotti.\nIl 25 gennaio in seguito alla sconfitta contro il Castelsardo che porta il Civitavecchia in zona retrocessione diretta, la societ\u00e0 richiama Paolo Caputo in panchina esonerando Mariotti.\nLa stagione si chiude con 36 punti al 17\u00ba posto che fa s\u00ec che il Civitavecchia retroceda in Eccellenza.\nPer la stagione 2009-2010 viene ingaggiato il giovane allenatore Matteo Masini che tuttavia, a seguito degli scarsi risultati, nel novembre 2009 viene esonerato in favore di Davide Cacciatori, che guider\u00e0 la squadra alla salvezza.\nNel luglio 2010 il presidente Tersigni decide, dopo settimane di trattativa, di affidare ufficialmente la societ\u00e0 all'imprenditore Adriano Clemeno. Quest'ultimo si dimostra immediatamente deciso ad allestire una squadra competitiva per la nuova stagione 2010-2011. La nuova stagione, seppur non iniziata sotto una buona stella, vede la squadra concludere il campionato al 2\u00ba posto. Eliminata in semifinale ai play-off nazionali, viene poi ripescata in Serie D. Durante la stagione avviene il cambio giuridico in s.r.l..\nPer la stagione di Serie D 2011-2012 la squadra viene guidata dal tecnico Sergio Pirozzi. Dopo un inizio non positivo, il 24 novembre 2011 quest'ultimo viene esonerato dal presidente Clemeno; gli subentra il tecnico Alessandro Romano, che nonostante i buoni risultati viene a sua volta esonerato, dopo la 21\u00aa giornata, in favore dello stesso Pirozzi che guider\u00e0 la squadra alla salvezza.\nLa stagione Serie D 2012-2013 inizia con una difficile situazione societaria, i cui problemi sono noti dalla stagione precedente e la squadra inizia il campionato in maniera non positiva, con sconfitte e risultati altalenanti. In panchina si avvicendano vari allenatori e nonostante a dicembre si insidia la nuova societ\u00e0 presieduta dal signor Folgori, la squadra rimane stabilmente in zona play-out. A complicare le cose pesa la penalizzazione di 6 punti inflitta per carenze economiche risalenti alla passata stagione. Con due sconfitte nelle ultime due giornate la squadra piomba al penultimo posto in classifica e retrocede in Eccellenza dopo solo due stagioni di Serie D.\nLa stagione 2014-2015 si conclude con un deludente 14\u00ba posto nel campionato di Eccellenza, che costringe la formazione civitavecchiese a disputare i play-out con il Montefiascone. Play-out che vengono persi e che relegano la squadra in Promozione. Tuttavia viene successivamente ripescata a completamento di organico in Eccellenza. \nAl termine della stagione 2018-2019, dopo aver disputato e vinto i play-out contro il Montalto, avviene la fusione con l'altra squadra cittadina, la Compagnia Portuale Civitavecchia 2005, neo promosso in Eccellenza, dando vita al nuovo sodalizio A.S.D. Civitavecchia Calcio 1920.\nGiocatori.\nAntonio Bruno\nStatistiche e record.\nPartecipazione ai campionati.\n\u00a0\nTifoseria.\nStoria.\nLa tifoseria di Civitavecchia \u00e8 sempre stata considerata come una delle piazze pi\u00f9 calde dell'alto Lazio, con un pubblico relativamente numeroso se si considera la partecipazione della squadra, ormai da pi\u00f9 di 30 anni, ai soli campionati dilettantistici.\nGemellaggi e rivalit\u00e0.\nLa tifoseria di Civitavecchia stringe ottimi rapporti di amicizia con i tifosi del e dell'Ostia Mare. In passato vi furono buoni rapporti di amicizia anche con i tifosi della Lucchese e del Cerveteri, che si sono persi nel tempo.\nPer quanto riguardale rivalit\u00e0, la pi\u00f9 accesa \u00e8 senza dubbio quella contro i \"cugini\" della , rivalit\u00e0 storica. \nAltra rivalit\u00e0 sentita \u00e8 quella con i tifosi del Ladispoli. Di minore importanza \u00e8 invece l'inimicizia con i supporters della Casertana.\nLe rivalit\u00e0 con , Campobasso, e Terracina risalgono agli anni novanta e sono ormai sopite."}
{"id": "267929", "revid": "125730162", "url": "https://it.wikipedia.org/wiki?curid=267929", "title": "Virginiana Miller", "text": "I Virginiana Miller sono un gruppo alternative rock italiano originario di Livorno e formatosi nel 1990. Il nome del gruppo si ispira a quello di una pianta dell'Orto botanico di Pisa.\nBiografia.\nInizi.\nI Virginiana Miller nascono a Livorno nel 1990.\nDopo alcuni concorsi (Premio Ciampi e Indipendenti di Fare Musica tra i pi\u00f9 importanti), nel 1996 la band entra in contatto con Baracca e Burattini, etichetta discografica e management che negli anni precedenti si era occupata di C.S.I., Marlene Kuntz ed altri importanti gruppi della scena rock italiana.\n\u00c8 proprio con B&amp;B che nel 1997 esce \"Gelaterie sconsacrate\" (B&amp;B/Sony), il primo CD dei Virginiana Miller, prodotto artisticamente da Marc Simon (leader dei Corman e Tuscadu) coadiuvato da Giorgio Canali dei C.S.I. Entrambi suonano in alcuni brani del disco, che vede anche la partecipazione degli Yo Yo Mundi e di Massimo Fantoni.\n\"Gelaterie sconsacrate\" riscuote grande entusiasmo da parte della critica e vale al gruppo numerosi riconoscimenti e tanta visibilit\u00e0: (la band sar\u00e0 tra l'altro supporter dei Simple Minds nel concerto del Foro Italico a Roma). Nel frattempo i Virginiana Miller sono ospiti in numerosi programmi televisivi (\"Magazzini Einstein\" su Rai 3, condotto da Sandro Veronesi; \"Supergiovani\" su RAI 2, \"Help e Hit it\" su TMC2, \"Il Muro\" su Odeon TV) e radiofonici (\"Quelli che la radio\" su Rai Radio 2, condotto da Giorgio Conte e Giorgio Comaschi; live set a \"Suoni e Ultrasuoni\" su Rai Radio 2 e \"Patchanka\" su Radio Popolare).\nNel 1999 esce il secondo lavoro, \"Italiamobile\" (B&amp;B/Sony).Il disco \u00e8 interamente registrato nella fattoria di Scacciapolli, nella campagna pisana, sfruttando gli ambienti naturali per ottenere un ottimo amalgama sonoro. Responsabile del progetto tecnico \u00e8 Tony Soddu. A nobilitare le 11 tracce del disco, oltre alle chitarre di Massimo Fantoni, c'\u00e8 la presenza di Vittorio Nocenzi del Banco del Mutuo Soccorso. La produzione artistica \u00e8, come nel precedente, di Marc Simon.\nNello stesso anno viene pubblicato il libro di Giampaolo Simi \"Direttissimi Altrove\", un noir dichiaratamente ispirato alle atmosfere di \"Gelaterie sconsacrate\". I Virginiana Miller seguono cos\u00ec l'autore in una serie di reading di presentazione, allestendo per l'occasione un set acustico.\nAnni 2000.\nNel 2002 l'esperienza acustica viene suggellata in \"Salva con nome\" (B&amp;B/Edel), un live acustico registrato al Banale di Padova. Su questo disco suona il basso Valerio Fantozzi degli Snaporaz, dopo che il vecchio bassista Andrea Fusario - membro fondatore dei Virginiana Miller - ha lasciato il gruppo.\n\"Salva con nome\" \u00e8 l'ultimo disco dei Virginiana Miller per Baracca&amp;Burattini, dopo 5 anni di collaborazione.\nIl gruppo lavora cos\u00ec per proprio conto al terzo disco in studio. Entra a far parte dei Virginiana Miller nel ruolo di bassista Daniele Catalucci. La band gira il videoclip del brano \"Malvivente\" (regia di Simone Manetti), che arriva in finale al concorso della Fandango. Protagonista del video \u00e8 un sorprendente Giorgio Canali.\nNel 2003 i Virginiana Miller presentano \"Terrarossa\", singolo che anticipa l'uscita del nuovo album \"La verit\u00e0 sul tennis\". Il singolo contiene, oltre al brano \"La verit\u00e0 sul tennis\", anche il videoclip di \"Malvivente\" e due cover: i Virginiana Miller interpretano infatti \"Pesci nell'acqua\" di Giorgio Canali (tratto dall'album \"Rossofuoco\"), mentre Canali rivisita \"Venere Nettuno Belvedere\", tratta da \"Gelaterie sconsacrate\".\n\"La verit\u00e0 sul tennis\" esce nel febbraio 2003 su etichetta Sciopero Records con distribuzione Mescal/Sony Music. Realizzato con la produzione artistica di Amerigo Verardi, con la partecipazione di Francesco Bianconi e Rachele Bastreghi dei Baustelle come coristi in \"Malvivente\", \"La verit\u00e0 sul tennis\" si presenta come un atto d'amore per quello che Gianni Clerici definisce lo sport dei \"gesti bianchi\".\nDopo l'uscita di \"La verit\u00e0 sul tennis\", i Virginiana Miller cominciano ad allestire il loro Hanimo Studio spinti dall'esigenza di lavorare con calma ai nuovi progetti.\nNel settembre 2006, siglato l'accordo con Radiofandango (costola musicale della nota casa di produzione cinematografica di Domenico Procacci) esce il quinto lavoro \"Fuochi fatui d'artificio\". A curare la produzione artistica \u00e8 chiamato Marco Lenzi e il fonico \u00e8 Rino Sassi.\nNel 2009 i Virginiana Miller sono di nuovo in studio per la realizzazione di un nuovo album. Durante una breve pausa registrano, con la produzione di Ale Bavo, una versione di \"\u00c8 la pioggia che va\" dei The Rokes per il film \"Cosmonauta\" di Susanna Nicchiarelli, vincitore del Premio Controcampo Italiano alla 66\u00aa Mostra internazionale d'arte cinematografica di Venezia.\nMarco Casini lascia il gruppo. Matteo Pastorelli \u00e8 il nuovo chitarrista dei Virginiana Miller.\nAnni 2010.\nNel 2010 esce per ZAHR/Edel \"Il primo luned\u00ec del mondo\", quinto album di inediti dei Virginiana Miller. Fra le 11 nuove tracce, \"L' angelo necessario\" compare nella colonna sonora del film di Paolo Virz\u00ec \"La prima cosa bella\". Da alcune scene inedite del capolavoro del regista livornese \u00e8 tratto anche il video di \"Acque Sicure\". Altri due brani estratti dall'album \"Il primo luned\u00ec del mondo\" compaiono come colonna sonora del film \"Questo mondo \u00e8 per te\" del regista Francesco Falaschi.\nIl videoclip di \"La carezza del papa\" \u00e8 girato da Paolo e Marco Bruciati ed interpretato da Simone Lenzi nelle insolite vesti di un prete. Nel settembre 2011 viene diffuso il video del secondo estratto, ossia \"L'angelo necessario\", che ha per protagonista Platinette.\nIl 29 maggio 2012 \"Gelaterie sconsacrate\" viene ristampato in CD, vinile in edizione limitata a 300 copie e in digitale dall'etichetta Gibilterra Management e la distribuzione di Venus con una nuova copertina, realizzata dal batterista Valerio Griselli. Viene inoltre aggiunta la bonus track \"You &amp; me inc.\", brano registrato durante il periodo di \"Gelaterie sconsacrate\" ma che non vene incluso nella tracklist, successivamente venne inserita come traccia fantasma nell'album \"A.F.C.\" dei L'Upo.\nNello stesso periodo viene intrapreso il tour dedicato all'esecuzione dell'album traccia per traccia con arrangiamenti differenti. Sempre nel 2012 il brano inedito \"Tutti i santi giorni\" viene inserito nella colonna sonora del film omonimo di Paolo Virz\u00ec, ispirato al romanzo di Simone Lenzi, frontman dei Virginiana Miller, \"La generazione\". Questa canzone viene candidata nel maggio 2013 ai David di Donatello per la migliore canzone originale. Il 14 giugno la canzone si aggiudica il premio, avendo la meglio sugli altri candidati.\nIl 21 giugno 2013 viene pubblicato il singolo \"Una bella giornata\", accompagnato da un videoclip diretto da Tomas Uolli Marcuzzi. La canzone anticipa l'uscita del sesto album del gruppo \"Venga il regno\" (Ala Bianca). Dal 9 al 13 settembre la band pubblica una serie di \"one shot films\", piccoli video di presentazione del disco diffusi attraverso i social network. Dal 3 ottobre la band intraprende un tour promozionale. Il 17 settembre 2013 viene pubblicato il sesto album in studio della band, intitolato \"Venga il regno\" e pubblicato da Ala Bianca. Il disco \u00e8 stato registrato a Lari e prodotto da Ale Bavo. Il 3 ottobre seguente viene diffuso il video di \"Anni di piombo,\" diretto dal regista trentino Matteo Scotton.\nVideo.\nTratto da filmati di repertorio degli anni '30 e '40 che mostrano Hitler in villeggiatura a D\u00f6tlingen. Purtroppo, alla fine tornava al lavoro.\nInterpreti: Simone Lenzi e Babbo Natale.\nInterpreti: Virginiana Miller.\nIgnari turisti vengono condotti da una guida improbabile in un'improbabile Firenze ricostruita in una disfattura, popolata di commercianti quasi pi\u00f9 grotteschi di quelli veri.\nInterpreti: Giorgio Canali \u00e8 il malvivente.\nInterpreti: Pietro Sermonti e Stefania Di Marco \nInterpreti: Lisa Doll e il suo cane.\nInterpreti: giovani nel 1977 \nInterpreti: Valerio Mastandrea, Virginiana Miller.\nInterpreti: Simone Lenzi e il suo cane \nInterpreti: Platinette, Virginiana Miller.*\nInterpreti: Virginiana Miller.*\nInterpreti: Virginiana Miller, Giancarlo Freschi, Lorenza Bortolussi, Liliana Tonizzo, Szilvia Ap\u00e0ti-Kiss *\nInterpreti: Cristina Rosi *\nInterpreti: Virginiana Miller, Giorgio Dalpiai*\nInterpreti: Federico Dimitri, Elisa Canessa , Agata Pichi "}
{"id": "267936", "revid": "2175", "url": "https://it.wikipedia.org/wiki?curid=267936", "title": "Eric Satie", "text": ""}
{"id": "267942", "revid": "110157", "url": "https://it.wikipedia.org/wiki?curid=267942", "title": "Geldrop", "text": "Geldrop \u00e8 una localit\u00e0 e un'ex-municipalit\u00e0 dei Paesi Bassi situata nella provincia del Brabante Settentrionale. Soppressa il 1\u00ba gennaio 2004, il suo territorio, assieme al territorio del comune di Mierlo \u00e8 andato a formare la nuova municipalit\u00e0 di Geldrop-Mierlo."}
{"id": "267950", "revid": "181699", "url": "https://it.wikipedia.org/wiki?curid=267950", "title": "Oh Holy Night", "text": "Minuit, chr\u00e9tiens, nella versione inglese O Holy Night, \u00e8 un canto natalizio composto da Adolphe Adam nel 1847 con parole di Placide Cappeau. \u00c8 conosciuto anche come Cantique de No\u00ebl.\nNel canto viene richiamata la nascita di Ges\u00f9 Bambino. Venne tradotto in inglese, nel 1855, dal ministro unitario John Sullivan Dwight.\nSi noti il riferimento abolizionista nella terza strofa (\"For the slave is our brother\", ossia \"poich\u00e9 lo schiavo \u00e8 nostro fratello\"). \"Oh Holy Night\" potrebbe essere stato il primo pezzo di musica ad essere trasmesso via radio.\nRegistrazioni.\nIl canto \u00e8 stato registrato da innumerevoli artisti, tra cui [Nat King Cole], Il Divo, Jos\u00e9 Feliciano, Renata Tebaldi, Jussi Bj\u00f6rling (\"O helga natt\"), Pl\u00e1cido Domingo, Rosemary Clooney e George Michael (duetto), Aretha Franklin, Dionne Warwick, Luciano Pavarotti, Whitney Houston, Christina Aguilera, C\u00e9line Dion, Ellie Goulding, Michael Bolton, Jon Anderson, Nana Mouskouri, David Phelps, Charlotte Church, Lonestar, Avril Lavigne, Linda Eder, Jewel, Glenn Medeiros, Clay Aiken, Josh Groban, Sufjan Stevens, Taylor Swift, Lea Michele, Ted Neeley, Il Volo, Valerio Scanu e dai Bastille. \u00c8 stato cantato anche dal personaggio di Eric Cartman di Trey Parker in un episodio sul tema del Natale della serie animata \"South Park\"; i fan furono cos\u00ec divertiti che questa registrazione \u00e8 spesso trasmessa per radio, intorno al periodo natalizio.\nLa versione di Mariah Carey di \"Oh Holy Night\" venne registrata per il suo quinto album \"Merry Christmas\", del 1994, pubblicato dalla Columbia Records. Riprodotto e arranggiato anche con Walter Afanasieff, venne pubblicato come il quinto singolo dall'album del 1996, ma fu una pubblicazione trasmessa solo via radio. Per la pubblicazione originale della canzone, non venne girato nessun video musicale. Nel 2000 Carey ha ripubblicato la canzone con nuovi live vocali. Venne creato, per questa versione, un video che mostra Carey, in un abito rosso, che canta con un coro di una chiesa. Diretto da Sanaa Hamri, il video \u00e8 incluso sul Doppio CD della ripubblicazione di \"Merry Christmas\". La versione indie-folk di Sufjan Stevens \u00e8 invece contenuta nell'album \"Ding Dong! Songs for Christmas vol.\u00a03\" del 2006.\nUna versione di \"Oh Holy Night\" \u00e8 stata anche eseguita varie volte in live dalla band progressive metal statunitense dei Dream Theater. Essa \u00e8 riportata su alcuni dei bootleg consegnati dalla band ai membri del fanclub. Alicia Keys ha eseguito una sua versione voce e piano live della canzone. \u00c8 stata inoltre interpretata da David Phelps durante un concerto. Nel 2009 il brano \u00e8 stato inciso da Cristina D'Avena per il suo CD \"Magia di Natale\" (la cantante riproporr\u00e0 questa sua interpretazione anche nell'edizione deluxe dell'album, pubblicata nel 2014). Sempre nel 2009 Andrea Bocelli l'ha registrato nel suo album \"My Christmas \"come \"Cantique de No\u00ebl\".\nNel dicembre 2011 \u00e8 uscita una versione in chiave rock della pop-punk band statunitense Hey Monday inclusa nel loro \"Christmas EP\". Nel 2012 \u00e8 uscita una versione pop di Elisabetta Viviani (con testo italiano, adattamento e arrangiamento di Gerardo Tarallo); nello stesso anno Claudio Baglioni ha inserito il brano nell'album \"Un piccolo Natale in pi\u00f9\". Nel 2013 il cantante Valerio Scanu, ha inciso il brano per il suo primo album dal vivo, \"Valerio Scanu Live in Roma\". Nel 2013 Il Volo pubblica la versione internazionale di \"Buon Natale - The Christmas Album\", che include \"Oh Holy Night.\" Quello stesso anno esce per l'Italia un'edizione speciale. Nel 2014 Ted Neeley ne ha dato una sua versione nell'album \"Rock Opera\"."}
{"id": "267952", "revid": "8897", "url": "https://it.wikipedia.org/wiki?curid=267952", "title": "O Holy Night", "text": ""}
{"id": "267954", "revid": "834", "url": "https://it.wikipedia.org/wiki?curid=267954", "title": "...And you will know us by the trail of dead", "text": ""}
{"id": "267955", "revid": "729019", "url": "https://it.wikipedia.org/wiki?curid=267955", "title": "F\u00f6hr", "text": "L'isola di F\u00f6hr (frisone: Feer; danese: F\u00f8r) \u00e8 una delle isole Frisone Settentrionali. Si trova poco lontano dalle coste tedesche a sud-est dell'isola di Sylt e fa parte del circondario della Frisia Settentrionale nello Stato federale dello Schleswig-Holstein.\nGeografia.\nL'isola \u00e8 lunga circa 12\u00a0km, larga 6,8\u00a0km, ha un'area complessiva di 82\u00a0km\u00b2 e conta una popolazione di circa 8800 abitanti, il che la rende l'isola pi\u00f9 grande e popolosa della Germania non raggiungibile tramite automobile o collegamento ferroviario.\nF\u00f6hr \u00e8, come le altre isole dell'arcipelago, una meta turistica piuttosto popolare e su questo basa gran parte della sua economia. La parte settentrionale dell'isola \u00e8 una zona protetta facente parte del Parco nazionale Wattenmeer dello Schleswig-Holstein che tutela l'ecosistema del mare dei Wadden. F\u00f6hr \u00e8 chiamata anche \"isola verde\" in quanto \u00e8 piuttosto protetta dalle mareggiate del mare del Nord trovandosi dietro le isole di Amrum e Sylt e per questo si \u00e8 potuta sviluppare una rigogliosa vegetazione ed una intensa attivit\u00e0 agricola.\nIl centro pi\u00f9 abitato sull'isola \u00e8 Wyk auf F\u00f6hr (conosciuto per le sue terme), ma sono presenti altri sedici centri di minore importanza alcuni dei quali presentano chiese risalenti al XII e XIII secolo. L'isola \u00e8 divisa in undici comuni.\nSull'isola viene parlato un dialetto del frisone settentrionale, conosciuto come \"Fering\".\nUna peculiarit\u00e0 locale \u00e8 il nome dei centri abitati che spesso terminano con il suffisso \"-um\" (per esempio i villaggi di \"Nieblum\", \"Utersum\" e \"Wrixum\")\nL'isola \u00e8 raggiungibile tramite traghetti che collegano il porto di Dageb\u00fcll sulla terraferma con Wyk.\nL'isola \u00e8 divisa in 11 comuni:\nStoria.\nLa presenza di terreni sabbiosi, i \"Geest\", lungo la costa del Mar del Nord, che caratterizzano F\u00f6hr come le altre isole frisoni, ha attirato gruppi umani ad insediarsi su queste aree nel momento in cui il livello del mare si era abbassato durante il Neolitico.\nLa presenza di sepolture megalitiche e di altri artefatti documentano la colonizzazione dell'isola a partire dal Neolitico in poi. Numerosi sono i tumuli risalenti all'Et\u00e0 del Bronzo.\nL'arrivo dei Frisoni \u00e8 documentato a partire dal VII secolo. A partire da questa fase la popolazione sull'isola crebbe ed aumentarono anche i contatti commerciali con la Scandinavia con il conseguente arrivo di Vichinghi.\nNel 1231 l'isola di F\u00f6hr compare suddivisa in due entit\u00e0 amministrative, le centene, nel Liber Census Dani\u00e6 del re danese Valdemaro II, di cui una parte, quella orientale apparteneva al ducato di Schleswig. L'altra parte, invece, quella occidentale, venne annessa ai domini del regno di Danimarca dalla regina Margherita I. Questa zona rimase enclave del regno danese fino al 1864.\nNel 1326 l'isola venne sconvolta in parte dall'Inondazione di San Marcello.\nNel 1526 arrivano sull'isola sacerdoti luterani e nel 1530 tutta l'isola aderiva alla Riforma Protestante.\nCon la caccia alle balene F\u00f6hr raggiunge durante il XVII e XVIII secolo la sua \"et\u00e0 d'oro\". Infatti sull'isola avevano sede molte scuole di navigazione che preparavano i marinai alle traversate atlantiche. Alla fine del XVIII secolo vivevano a F\u00f6hr pi\u00f9 di 1000 marinai e circa 150 capitani di nave.\nNel 1842 il re Cristiano VIII decise di trascorrere del tempo in villeggiatura a F\u00f6hr, inaugurando una tradizione turistica che continua tutt'oggi.\nDurante la seconda guerra tedesco-danese, nel 1864 l'isola venne assediata e occupata da truppe austriache, alleate della Prussia. Con la guerra austro-prussiana del 1866 l'isola pass\u00f2 sotto controllo prussiano, divenendo parte della provincia dello Schleswig-Holstein.\nLuoghi d'interesse.\nL'isola \u00e8 stata abitata fin dall'antichit\u00e0 e tuttora \u00e8 possibile ammirare lungo la linea costiera i resti di molte sepolture a tumulo risalenti probabilmente all'et\u00e0 del Bronzo.\nLe abitazioni dell'isola hanno un'architettura caratteristica, ossia sono in mattoni e la copertura dei tetti in paglia. Questa peculiarit\u00e0 rende le abitazione di F\u00f6hr molto amate come attrazione turistica.\nPresso il villaggio di Borgsum, nella localit\u00e0 di \"Lembecksburg\", si trova una fortificazione, probabilmente di origine vichinga, di cui si preserva un terrapieno circolare su modello della motta castrale. Sempre a Borgsum \u00e8 presente un vecchio mulino a vento.\nInoltre nell'isola sono presenti due piccoli musei. Quello che si trova nel capoluogo Wyk sulla civilt\u00e0 e cultura frisone (\"Friesenmuseum\") e il secondo nel paese di Alkersum, il \"Museum Kunst der Westk\u00fcste\" (il museo dell'Arte della costa occidentale), dove sono custodite alcune opere di Edvard Munch, Emil Nolde e Max Liebermann."}
{"id": "267957", "revid": "1305772", "url": "https://it.wikipedia.org/wiki?curid=267957", "title": "Plastificazione", "text": "La plastificazione \u00e8 un processo durante il quale una materia plastica viene riscaldata fino a portarla alla fusione mentre \u00e8 contemporaneamente sottoposta ad un'azione di rimescolamento continuo in modo da ottenere un fuso omogeneo.\nQuesto processo avviene normalmente all'interno di un cilindro riscaldato da resistenze elettriche, all'interno del quale \u00e8 posizionata un'apposita vite dotata di opportuno profilo; la rotazione della vite produce il mescolamento che porta alla plastificazione della materia plastica durante la fase di fusione.\nPlastificazione mediante estrusore.\nIn questo processo il materiale termoplastico viene fornito ai trasformatori sotto forma di granuli. Tali granuli vengono posti in una tramoggia (contenitore simile ad un imbuto) che alimenta una camera cilindrica riscaldata esternamente entro cui ruota una vite, dal profilo particolare che con la sua rotazione permette l'avanzamento dei granuli attraverso le varie zone riscaldate. La zona in cui i granuli entrano a contatto con la vite di plastificazione viene spesso raffreddata con un collettore ad acqua, per impedire che una eccessiva temperatura fonda immediatamente i granuli compromettendo l'avanzamento del materiale nel cilindro.\nNelle zone successive verso cui i granuli sono sospinti, la temperatura viene regolata su valori crescenti prossimi alla temperatura di plastificazione (temperatura in cui il materiale termoplastico fonde). Ad esempio nel caso di un polipropilene dove si vuole ottenere una temperatura del fuso di 240\u00a0\u00b0C, se le zone di regolazione di temperatura sul cilindro sono 4, potranno venire impostate nell'ordine di avanzamento del granulo a 180\u00a0\u00b0C la prima, 200\u00a0\u00b0C la seconda 220\u00a0\u00b0C la terza e 240\u00a0\u00b0C l'ultima. I granuli procedendo all'interno del cilindro di plastificazione, spinti dalla rotazione della vite iniziano in processo di fusione controllata in stato di continuo rimescolamento.\nTutte le materie plastiche aumentando di temperatura diminuiscono la loro densit\u00e0, per cui tendono ad aumentare il proprio volume. Bisogna per\u00f2 considerare che il granulo quando \u00e8 freddo occupa molto spazio perch\u00e9 fra un granulo e l'altro esiste uno spazio di aria. La densit\u00e0 apparente del granulo in tramoggia ha in genere valori attorno a 0,45 g/cm\u00b3; quella del polipropilene compatto a 20\u00a0\u00b0C \u00e8 circa 0,915, ma quella del polipropilene fuso \u00e8 circa 0,73.\nLa pressione che viene esercitata sul materiale durante la fase di plastificazione \u00e8 determinata dal profilo interno della vite di plastificazione, che porta una diminuzione di volume per compattare bene il materiale mentre i granuli si fondono. Quando il materiale plastico ha percorso tutta la vite \u00e8 completamente fuso ed ha le caratteristiche di un fluido visco-elastico. A questo punto la materia plastica \u00e8 idonea per l'iniezione nello stampo oppure per essere estrusa."}
{"id": "267958", "revid": "1305772", "url": "https://it.wikipedia.org/wiki?curid=267958", "title": "Dirt (Alice in Chains)", "text": "Dirt \u00e8 il secondo album del gruppo musicale statunitense Alice in Chains, pubblicato il 29 settembre 1992.\nIl disco.\nConsiderato il lavoro pi\u00f9 rilevante del gruppo nonch\u00e9 uno dei migliori del periodo d'oro del grunge, l'album fu realizzato quando il cantante Layne Staley era ormai totalmente dipendente dall'eroina: le atmosfere cupe e i testi influenzati dalla dipendenza, tuttavia, trovarono un enorme riscontro nel pubblico dell'epoca e il disco arriv\u00f2 al sesto posto nella classifica dei duecento pi\u00f9 venduti stilata da Billboard. \u00c8 inoltre l'ultimo lavoro in cui compare il bassista originario Mike Starr, che sar\u00e0 sostituito da Mike Inez.\nLe canzoni \"Sickman\", \"Junkhead\" e \"Dirt\" sono basate sulla tossicodipendenza di Staley mentre \"Rooster\" \u00e8 basata sull'esperienza nella guerra del Vietnam del padre del chitarrista Jerry Cantrell (il titolo era il nomignolo con il quale veniva chiamato durante il conflitto). Il pezzo \"Untitled (Iron Gland)\", composto da un insieme di rumori accompagnati da un urlo, vede la partecipazione del cantante degli Slayer Tom Araya: l'amicizia tra i due gruppi nacque durante il Clash of the Titans del 1990 e quando Cantrell chiese ad Araya di eseguire un urlo tipico degli Slayer da inserire nell'album lui accett\u00f2 con piacere. La frase pronunciata \u00e8 \"I'm Iron Gland!\".\nDall'album vennero estratti cinque singoli (\"Would?\", \"Them Bones\", \"Angry Chair\", \"Rooster\" e \"Down in a Hole\") e dal punto di vista stilistico segna l'abbandono delle sonorit\u00e0 del precedente \"Facelift\" (caratterizzato da influenze dell'heavy metal classico e dell'hard rock) per accostarsi ad uno stile pi\u00f9 cupo, malinconico e lento di influenza sludge metal e stoner metal.\nRiconoscimenti.\n\"Dirt\" \u00e8 stato inserito all'ottavo posto nella lista dei cinquanta album pi\u00f9 influenti di tutti i tempi stilata dalla rivista \"Kerrang!\" nel 2003; la stessa testata lo ha piazzato al primo posto nella classifica dei migliori album del 1992.\n\u00c8 stato inoltre classificato al quinto posto come miglior album degli ultimi due decenni da \"Close-Up\" ed \u00e8 stato incluso nel libro \"1001 Albums You Must Hear Before You Die\" del 2005.\nNel giugno 2017 \"Rolling Stone\" ha collocato l'album alla ventiseiesima posizione nella classifica dei cento migliori album metal di tutti i tempi."}
{"id": "267960", "revid": "547034", "url": "https://it.wikipedia.org/wiki?curid=267960", "title": "Giovanni Sartori", "text": "\u00c8 considerato uno dei massimi esperti di scienze politiche a livello internazionale e il pi\u00f9 importante scienziato politico italiano. In Italia si deve a lui la nascita della scienza politica come disciplina accademica. Autore di fondamentali volumi tradotti in una molteplicit\u00e0 di lingue, Sartori ha scritto di democrazia, di partiti e di sistemi di partito, di teoria politica e di analisi comparata, di ingegneria costituzionale. \u00c8 stato insignito di otto lauree \"honoris causa\" e nel 2005 ha ricevuto il prestigioso Premio Principe delle Asturie, considerato il Nobel delle scienze sociali. Dal 1979 al 1994 ha ricoperto la prestigiosa cattedra \"Albert Schweitzer Professor in the Humanities\" alla Columbia University ed \u00e8 stato professore emerito di Scienza politica all'Universit\u00e0 di Firenze. \u00c8 stato editorialista per il \"Corriere della Sera\".\nBiografia.\nNacque a Firenze, figlio unico di Dante Sartori ed Emilia Quentin. Frequent\u00f2 il liceo classico conseguendo la maturit\u00e0 nel giugno 1942; venne chiamato alle armi nel settembre del 1943 dalla RSI e pass\u00f2 un anno e mezzo nascosto in una stanza. In quel periodo lesse tutti i libri che riusc\u00ec a procurarsi: Croce, Gentile, Hegel, Kant; queste letture costituirono la base dei suoi successivi corsi universitari di Storia della Filosofia Moderna.\nSi iscrisse alla Facolt\u00e0 di Scienze Politiche Cesare Alfieri dell'Universit\u00e0 di Firenze. Nel 1946, dopo la laurea: \u00abSartori trascorse un periodo di studio negli Stati Uniti; l\u00ec venne a contatto con la nascente \"rivoluzione comportamentista\" che stava ripensando radicalmente il metodo delle scienze politiche in nome di una ricerca empirica e, bench\u00e9 di formazione crociana e nonostante la condanna che Croce aveva pronunciato contro Vilfredo Pareto, tornato in Italia divenne dagli anni Cinquanta ai Settanta il paladino di tale nuova scienza politica\u00bb.\nAll'Universit\u00e0 di Firenze, dove Sartori inizi\u00f2 la sua carriera accademica, insegn\u00f2 come professore incaricato del \"Cesare Alfieri\" tra il 1950 e il 1956. Nel frattempo aveva conseguito la libera docenza in Storia della Filosofia Moderna (1954), e poco dopo di Dottrina dello Stato (1955).\nNel 1956 pass\u00f2 all'insegnamento di Scienza della Politica, una nuova materia appena inserita nello statuto della Facolt\u00e0 fiorentina; \"forte degli studi di logica fatti in giovent\u00f9 e della sua conoscenza delle scienze sociali contemporanee, sviluppa a pi\u00f9 riprese, e in pi\u00f9 pubblicazioni, un \u00abdiscorso sul metodo\u00bb la cui influenza sui politologi \u00e8 stata per lo meno pari a quella esercitata dai suoi lavori sulla democrazia e sui partiti\" che gi\u00e0 lo avevano qualificato come il rinnovatore di \"una tradizione di studi che risale a Max Weber e a Joseph Schumpeter\". Gi\u00e0 nel settembre 1959, in occasione del quarto Congresso mondiale di sociologia a Stresa, Sartori seppe contrapporre la sua concezione, dell'utilit\u00e0 empirica del concetto di \"\u00e9lite\", alla posizione del maggior esperto statunitense della materia, Robert Dahl.\nFu anche Preside della Facolt\u00e0 di Scienze Politiche di Firenze nel triennio \"rivoluzionario\" 1969-1971. In quel periodo riusc\u00ec a far funzionare la sua Facolt\u00e0 con voti, esami e lezioni regolari: il che gli merit\u00f2 ancora da giovane, nel 1971, la Medaglia d'oro per meriti culturali ed educativi del Presidente della Repubblica. \nTra i suoi allievi e assistenti, durante gli anni di insegnamento a Firenze, si annoverano Stefano Passigli, Gianfranco Pasquino, Domenico Fisichella, Giuliano Urbani, Roberto D'Alimonte e Leonardo Morlino. \nL'anno 1976 segn\u00f2 una svolta nella sua vita: da un lato il suo testo \"Parties and Party Systems\" lo lanci\u00f2 nel panorama politologico internazionale a livello dei massimi teorici della materia. Dall'altro lato, \"infastidito dalla demagogia protestataria degli studenti e soprattutto dalla mediocrit\u00e0 sindacalese dei docenti italiani, l'asinocrazia, decise di trasferirsi in America nel '76, dove ha insegnato gran parte della sua vita\". \nDopo un periodo a Stanford, ricevette la carica di \"Albert Schweitzer Professor in the Humanities\" alla Columbia University (USA) dal 1979 al 1994.\nNel 1971 fond\u00f2 la \"Rivista italiana di scienza politica\", di cui rest\u00f2 direttore fino al 2004, quando ne cedette la propriet\u00e0 alla Societ\u00e0 italiana di scienza politica.\nDall'inizio degli anni novanta \u00e8 stato editorialista de \"Il Corriere della Sera\", con il quale aveva gi\u00e0 collaborato durante la direzione di Giovanni Spadolini (1968-1972).\nDal 2002 ha fatto parte dei garanti dell'associazione Libert\u00e0 e Giustizia, dalla quale si \u00e8 dimesso nel 2005, in polemica con l'intenzione (poi ritirata) di Carlo De Benedetti, promotore dell'associazione, di aprire a Silvio Berlusconi un fondo d'investimento da lui progettato.\nSartori pu\u00f2 essere oggi considerato uno dei principali autori nel campo della Teoria della Democrazia, dei sistemi di partito e dell'ingegneria costituzionale nel mondo accademico internazionale.\n\u00c8 stato sposato con la nobildonna Giovanna di San Giuliano, e, dall'autunno 2008, \u00e8 stato fidanzato con l'artista italiana Isabella Gherardi, con la quale si \u00e8 unito in matrimonio nell'ottobre del 2013.\nDal 12 maggio 2016 gli \u00e8 stata dedicata una sala nella biblioteca del Senato, alla quale ha donato un importante fondo librario.\n\u00c8 morto il 4 aprile 2017 a causa di complicazioni respiratorie, ma per sua stessa volont\u00e0 la notizia del suo decesso \u00e8 stata comunicata tre giorni pi\u00f9 tardi ad esequie avvenute.\nPensiero.\nTeoria dei sistemi partitici.\nMolto importante \u00e8 la sua teoria riguardante la classificazione dei sistemi partitici.\nTale classificazione si basa sulla differenza tra il formato del sistema partitico e la meccanica funzionale.\nNon sempre a un dato formato partitico corrisponde l'equivalente meccanica.\nQuest'ultima pu\u00f2 essere dei seguenti tipi:\nPer determinare il livello di pluralismo partitico, ovvero per \u201ccontare i partiti che contano\u201d (G. Pasquino), Sartori individua due possibili criteri di rilevanza, legati alla meccanica della costruzione delle coalizioni:\nQuesti due criteri si affiancano ad altri criteri di conteggio utilizzati nella teoria dei sistemi di partito:\nOsservazioni sul sistema politico italiano.\nAl ritorno dagli Stati Uniti, nel 1994, \u00abcon i suoi editoriali, con i suoi interventi, torn\u00f2 a vivere nella realt\u00e0 italiana. Da allora e fino all'ultimo si \u00e8 battuto per una democrazia rappresentativa e competitiva, nella quale il ruolo e le prerogative del Parlamento fossero ancora importanti\u00bb. \nPur amando definirsi un \u00abingegnere costituzionale\u00bb, Sartori \"era convinto che il vero male dell'Italia non stava in una Costituzione vecchiotta ma rispettabile, quanto nel cinismo di una classe politica, incapace di sacrificare il proprio interesse personale al bene comune, senza pari in Europa\". \nUna delle sue pi\u00f9 famose analisi riguarda il sistema politico italiano, gi\u00e0 in Prima Repubblica \"definito un \u00abpluralismo polarizzato\u00bb contro la tesi del \u00abbipartitismo imperfetto\u00bb.\nIn riferimento alla Seconda Repubblica, rilevava che \u201cun sistema uninominale a un turno innestato su un preesistente pluripartitismo non riduce ma invece moltiplica i partiti perch\u00e9 si fonda sul ricatto dei partitini\u201d e \"sosteneva il sistema francese: doppio turno di collegio e semipresidenzialismo\". Alle elezioni politiche del 2008 propose di adottare uno schema di voto impropriamente denominato \"disgiunto\" in segno di protesta contro la legge elettorale (legge Calderoli) e contro l'impossibilit\u00e0 di esprimere preferenze nominali.\nMa le sue analisi trascendono la semplice tecnica elettorale, entrando nella sociologia della comunicazione: il suo \u201cHomo videns\u201d \"focalizzava un mutamento antropologico di generazioni sottratte alla capacit\u00e0 di astrazione del pensiero dalla finta oggettivazione che offrono i teleschermi\". Sartori rilev\u00f2 che l\u2019uso della televisione nelle campagne elettorali \u201cfacilita la vittoria di outsider improvvisati\u201d; infatti \u201cla videopolitica converte l\u2019elezione in un evento altamente fortuito\u201d dove il vincitore \u00e8 il risultato di \u201cun match televisivo determinato\nprevalentemente dall\u2019aspetto (la faccia che piace) e affidato a \"flashes\", a messaggi persuasivi,\ndi dieci secondi\u201d cosicch\u00e9 \u201cl\u2019elezione popolare diretta dei presidenti non d\u00e0 pi\u00f9 nessuna\ngaranzia di nulla, lasciandoci esposti, senza pi\u00f9 filtri o ammortizzatori, rispetto al rischio\ndi una mal-selezione disastrosa\u201d.\nRiconoscimenti.\n\u00c8 stato nominato Dottore \"Honoris Causa\" da:\nNel 1999 \u00e8 stato nominato \"comendador\" della \"Ordem do Cruzeiro do Sul\" dal presidente della Repubblica Federale del Brasile, nel 2005 ha ricevuto il premio Principe delle Asturie per le scienze sociali dalla Fundaci\u00f3n Pr\u00edncipe de Asturias, e nel 2015, a Roma, \u00e8 stato decorato dal presidente messicano Enrique Pe\u00f1a Nieto dell'Ordine dell'Aquila azteca."}
{"id": "267964", "revid": "1318658", "url": "https://it.wikipedia.org/wiki?curid=267964", "title": "Amy Sherman-Palladino", "text": "Amy \u00e8 stata fra gli autori della sitcom \"Pappa e ciccia\" (Roseanne, 1988-97), ma \u00e8 soprattutto nota, insieme al marito Daniel Palladino (\"I Griffin\") come creatrice della serie \"Una mamma per amica\" (\"Gilmore Girls\") e \"La fantastica signora Maisel\".\nCarriera.\nGli inizi.\nAmy ha cominciato la sua carriera da sceneggiatrice nel 1990 durante la terza stagione della serie televisiva \"Pappa e ciccia\". Fu nominata per un Emmy per la sceneggiatura di un episodio dello show.\nAmy lasci\u00f2 lo show nel 1994 alla fine della sesta stagione e lavor\u00f2 a molti altri progetti compreso un pilot bocciato (\"Love and Marriage\") e cur\u00f2 la sceneggiatura di diversi episodi della sitcom della NBC \"L'atelier di Veronica\" (\"Veronica's Closet\").\n2000-2006: \"Una mamma per amica\".\nA partire dal 2000, Amy \u00e8 stata creatrice e produttrice esecutiva della serie televisiva \"Una mamma per amica\" (\"Gilmore Girls\") andata in onda inizialmente sul canale The WB ed in seguito su The CW.\nIl 20 aprile 2006, venne annunciato che Amy e il marito, Daniel Palladino non avevano raggiunto un accordo con la The CW per il rinnovo del contratto. Come risultato, i Palladino lasciarono la produzione della serie televisiva \"Una mamma per amica\". Lo sceneggiatore e produttore David S. Rosenthal li sostitu\u00ec.\nLa coppia venne intervistata su \"TV Guide\" dal critico Michael Ausiello dove spieg\u00f2 le ragioni dell'abbandono dello show.\n2007-2015: \"The Return of Jezebel James\" e \"Bunheads\".\nL'11 agosto 2006 The Hollywood Reporter annunci\u00f2 che la Fox Broadcasting Company aveva in programma un pilot per una nuova commedia di Amy. La commedia parlava di due sorelle che si rincontrano dopo molti anni quando una delle due accettava di adottare il bambino dell'altra. Amy avrebbe dovuto essere scrittrice, produttrice e regista del pilot. Nel dicembre 2006, Amy rivel\u00f2 all'\"Hollywood Radio &amp; Television Society\" il titolo del nuovo show: \"The Return of Jezebel James\". La serie, che vedeva protagonista l'attrice Parker Posey, ha debuttato il 14 marzo 2008 sul canale Fox. Il 24 marzo 2008, dopo soli tre episodi mandati in onda, lo show \u00e8 stato cancellato. Gli altri quattro episodi girati sono stati distribuiti il 6 maggio 2008 su iTunes. \nABC Family ha trasmesso un'altra serie di Sherman-Palladino, ovvero \"Bunheads\", a partire dall'11 giugno 2012. Il 22 luglio 2013 \u00e8 stato confermato che la serie non sarebbe stat rinnovata per una seconda stagione.\n2016-2021: \"Una mamma per amica: Di nuovo insieme\" e \"La fantastica signora Maisel\".\nNell'ottobre del 2015, TVLine ha diffuso la notizia di un accordo tra Netflix e Warner Bros. per la realizzazione di una miniserie di quattro puntate da 90 minuti l'una come continuazione della serie Una Mamma Per Amica e che a curare gli episodi sarebbe stata proprio Amy Sherman-Palladino. La miniserie \"Una mamma per amica: Di nuovo insieme\" \u00e8 stata resa disponibile su Netflix il 25 novembre 2016.\nNel giugno 2016, Amazon ha ordinato un episodio pilota di un'ora per la serie curata della stessa Palladino intitolata \"La fantastica signora Maisel\". L'episodio pilota \u00e8 stato reso disponibile su Amazon Prime Video il 17 marzo 2017. A seguito del successo ottenuto, il 10 aprile 2017 la serie ha visto ordinate ben due stagioni. La serie ha vinto diversi premi, in particolare la stessa Palladino ha vinto ai Primetime Emmy Awards i premi per la Outstanding Writing for a Comedy Series e per la Outstanding Directing for a Comedy Series, e la serie nel complesso ha trionfato nella categoria Outstanding Comedy Series. In seguito al successo ottenuto, la serie \u00e8 stata rinnovata per una terza e una quarta stagione."}
{"id": "267965", "revid": "38178", "url": "https://it.wikipedia.org/wiki?curid=267965", "title": "Toponimo", "text": "Il toponimo (dal greco \"\u03c4\u03cc\u03c0\u03bf\u03c2\", \"t\u00f2pos\", \"luogo\", e \"\u1f44\u03bd\u03bf\u03bc\u03b1\", \"\u00f2noma\", \"nome\") \u00e8 il nome proprio di un luogo geografico. Il suo studio, la toponomastica, rientra nella categoria pi\u00f9 vasta dell\u2019\"onomastica\", cio\u00e8 lo studio del significato e dell'origine di un nome proprio, sia esso di un luogo o di una persona (in questo caso si parla di \"antroponomastica\").\nClassificazione.\nDei toponimi si distinguono:\nI toponimi propriamente detti, cio\u00e8 i nomi di paesi e citt\u00e0, hanno generalmente origine o da una caratteristica geografica locale o da un nome di persona (il fondatore, il proprietario di un antico fondo, ecc).\nL'origine dei toponimi \u00e8 varia: possono derivare da elevazioni in genere (motta, morro e poggio), cime in genere (cima, pania, vetta), fianchi montani (balza, ripa, costa), passi (giogo, forca), valli (fossa, gravina), cavit\u00e0 particolari (calanchi, dolina), frane (lavina, lizza), corsi d'acqua (rio), forma delle cime (guglia, pizzo), forme particolari (cenge), forme vallive e corsi d'acqua corrispondenti (botro, gorgia, fiumara), formazioni rocciose in genere (perda, rocchetta), il genere di roccia (gabbro, genga), paesaggi particolari (giara, magredi), boschi o altre associazioni vegetali (faggeta, loreto), colture (oliveto), miniere (allumiere, moia), attivit\u00e0 metallurgica (forno, ferriera).\nPer gli insediamenti, valgono innanzitutto i suffissi: -ano, -ana (di origine latina), -ago, -aga, -ico, -ica (di origine gallica), -engo (di origine germanica).\nIn particolare, i toponimi con suffisso in -ano, -ana si sono formati dall'aggettivazione del nome del proprietario del fondo sul quale \u00e8 sorto l'insediamento e sono detti \"prediali\" (ad esempio: Salviano, da \"fundus salvianus\", cio\u00e8 \"fondo (agricolo) appartenente a Salvius\").\nI nomi di origine germanica risalgono per lo pi\u00f9 al periodo delle invasioni barbariche, e in particolare alla dominazione longobarda. Tra gli elementi pi\u00f9 comuni, i suffissi -engo, -bergo, -aldo e nomi come fara (stirpe o l'insieme dei terreni presi in possesso nelle terre occupate dalle spedizioni longobarde), marca (confine), sala (abitazione del padrone), guardia (guarnigione).\nIn Sicilia hanno una certa diffusione i toponimi di origine araba, eredit\u00e0 del periodo islamico dell'isola. Appartengono a questa serie i nomi in calat- o calta- (da \"qalat\", fortezza), sciara (da \"sahar\", roccia), in racal- (da \"rahal\", casale) e quelli formatisi da parole come \"al-Karah\" (\"la via\", per esempio Lercara o Alcara) o da \"al-qantar\" (\"ponte\", per esempio Alcantara). La citt\u00e0 di Marsala deve il toponimo a \"marsa\" (\"porto\") unito a un altro sostantivo ancora non identificato con certezza, tra cui \"\u0295\u00e1lam\" (bandiera), \"Al\u012b\" (Al\u00ec) e \"\u02bf\u0101liyy\" (grande). Anche l'isola di Pantelleria deriva il proprio nome dalla lingua araba: \"bintu-el-riah\", ossia \"figlia del vento\".\nI toponimi con nomi religiosi sono soprattutto di origine medievale (pieve, badia, angeli, paradiso e innumerevoli santi). Il toponimo derivato da un nome di santo (agionimo) \u00e8 detto agiotoponimo. Sono esempi di agiotoponimi San Benedetto del Tronto, San Cassiano, Santa Maria Capua Vetere, Monte Sant'Angelo. Sammichele di Bari (da San Michele), Santeramo in Colle (da Sant'Erasmo).\nEsistono poi numerosi toponimi basati su eponimi, ossia sui nomi di personaggi storici o mitici o divinit\u00e0: Atene, Roma, Europa, America, Colombia, Alessandria d'Egitto, Bolivia, Cesarea, Costantinopoli, Washington, etc.\nInfine ci sono toponimi formatisi dal rapporto tra l'insediamento e la viabilit\u00e0 antica, per cui alcuni alludono a incroci, come Treppo (trivio) o Codroipo (quadrivio), altri alle distanze in miglia romane (Quarto, Sesto, Decimo).\nCollegamenti esterni.\n "}
{"id": "267966", "revid": "9", "url": "https://it.wikipedia.org/wiki?curid=267966", "title": "Gilmore Girls", "text": ""}
{"id": "267972", "revid": "729019", "url": "https://it.wikipedia.org/wiki?curid=267972", "title": "Sombrero (Anguilla)", "text": "Sombrero, conosciuta anche come Hat Island (it: \"Isola Cappello\"), \u00e8 un'isola appartenente ad Anguilla, \u00e8 anche una delle isole pi\u00f9 settentrionali dell'arcipelago delle Piccole Antille. Il suo nome deriva dal fatto che in origine il profilo dell'isola, visto dal mare, ricordava quello di un grosso cappello simile ad un sombrero, al giorno d'oggi questa caratteristica \u00e8 scomparsa a causa delle operazioni di scavo che ne hanno cambiato l'aspetto.\nSi trova 55 km a nord-ovest da Anguilla e a 39\u00a0km da Dog Island; l'isola \u00e8 lunga circa 1,5\u00a0km con un'ampiezza media di 0,4\u00a0km e una superficie di 0,38 km\u00b2.\nL'isola ha avuto una grande importanza durante la seconda met\u00e0 del XIX secolo per le sue riserve di guano; \u00e8 stato stimato che a partire dal 1870 siano state estratte circa 3000 tonnellate di fosfato l'anno. Intorno al 1890 le riserve dell'isola si esaurirono e questa perse di importanza.\nStoria.\nL'isola pass\u00f2 sotto il controllo britannico nel 1714 a seguito della stipulazione del Trattato di Utrecht.\nNel 1814, e in seguito nel 1825, una spedizione geologica britannica scopr\u00ec che l'isola abbondava di depositi di guano e inform\u00f2 il governo di Londra. Nel 1858 gli Stati Uniti rivendicarono il possesso dell'isola in base al Guano Islands Act e in un breve lasso di tempo estrassero dall'isola circa 100.000 tonnellate di fosfato, suscitando la reazione dei britannici che intervennero per chiedere un risarcimento per il danno economico subito. La contesa si risolse nel 1867 quando gli Stati Uniti riconobbero il possesso britannico dell'isola.\nNel 1860 sull'isola ebbe luogo una rivolta dei manovali che lavoravano all'estrazione del guano: oltre 200 lavoratori si ribellarono contro i metodi schiavisti utilizzati dai funzionari incaricati di condurre le operazioni di estrazione.\nA partire dai primi anni del 1870, sino al 1885, Thomas Corfield, un ingegnere minerario della Cornovaglia, fu nominato sovrintendente dell'isola. I compiti a lui affidati consistevano nel coordinare i lavori di estrazione del guano e di organizzare il sistema di trasporto del materiale estratto in maniera tale che potesse essere caricato sulle navi da trasporto. La manodopera era composta interamente da lavoratori neri, originari di altre isole vicine, che vivevano sull'isola in piccole capanne di legno. I rifornimenti venivano portati con l'ausilio di una goletta, la \"Logos\", di propriet\u00e0 della compagnia di estrazione; questa piccola imbarcazione serviva anche per trasportare la manodopera dai luoghi di origine all'isola.\nNel 1871 l'isola fu venduta per 55.000 sterline e in seguito rivenduta per 110.000 sterline alla New Sombrero Phosphate Co, fatto che origin\u00f2 la controversia \"Erlanger v. New Sombrero Phosphate Co\" (1878). L'estrazione dei fosfati fu sospesa nel 1893.\nAlla fine del XX secolo \u00e8 stata al centro di polemiche in quanto una societ\u00e0 statunitense aveva individuato l'isola come area idonea per costruire una rampa di lancio per satelliti. Le societ\u00e0 ambientaliste si sono opposte a causa del numero di uccelli che nidificano sull'isola.\nIl Faro.\nSull'isola si trova dal 1868 un importante faro, che costituisce un punto di riferimento sul passaggio di Anegada, da cui transita la pi\u00f9 importante rotta marittima tra Europa e Caraibi.\nGravemente danneggiato dal passaggio dell'uragano \"Donna\" nel 1960, fu ricostruito nel 1962 e di nuovo nel 2001 a cura dell'Autorit\u00e0 britannica per i fari Trinity House.\nLa popolazione dell'isola \u00e8 stata per molti anni composta esclusivamente dai guardiani del faro, nel 2002 questo venne automatizzato e da allora l'isola \u00e8 completamente disabitata: ora Sombrero \u00e8 occasionalmente visitata dai pescatori locali e dai biologi marini in missione scientifica.\nIl faro dell'isola \u00e8 stato immortalato anche in numerosi francobolli emessi dal governo anguillano.\nFauna.\nSull'isola \u00e8 endemica la presenza della lucertola nera (\"Ameiva corvina\") e del geco nano (genere \"Sphaerodactylus\"); \u00e8 attestata anche la presenza della lucertola \"Anolis gingivinus\". Le acque sono densamente popolate dalle tartarughe marine (in particolare la specie \"Eretmochelys imbricata\"). \nL'isola \u00e8 un punto molto importante per la nidificazione degli uccelli marini, sul suo territorio sono stati censiti nidi delle seguenti specie:"}
{"id": "267974", "revid": "547034", "url": "https://it.wikipedia.org/wiki?curid=267974", "title": "Salvatore Papaccio", "text": "Biografia.\nSalvatore Papaccio nacque a Napoli il 23 giugno 1890 da Alfonso, commerciante di legname e carbone, e da Michela, casalinga. Dimostr\u00f2 sin da piccolo la sua predisposizione al canto, tanto che, gi\u00e0 all'et\u00e0 di otto anni, partecip\u00f2 a varie feste private e di piazza ed a programmi di variet\u00e0 e di arte varia. La svolta avvenne nel 1908, quando fu scritturato nel coro del Teatro San Carlo per la stagione lirica 1908-1909.\nCon il passare degli anni e con l'irrobustimento della voce, la sua carriera spicc\u00f2 il volo, e, tra il 1910 ed il 1915, pass\u00f2 da corista a ruoli pi\u00f9 importanti, debuttando, infine, nel ruolo del marinaio in \"Tristano e Isotta\" di Wagner, sotto la direzione del maestro Campanini, alla quale seguirono altre partecipazioni ad opere di gran successo, come \"Francesca da Rimini\" di Zandonai, \"Iris\" di Mascagni, \"Romeo e Giulietta\" di Gounod e \"Manon\" di Massenet.\nNel 1919 Papaccio firm\u00f2 il suo primo contratto discografico con La voce del padrone, impegnandosi a registrare sia romanze che canzoni, come \"Mandulinata 'e notte\", \"Femmena amata\", \"Nu rampicante\", \"Lassame e va\", \"Napule mio\" e \"Sulo 'a chitarra mia\". Nel 1920, come canzonettista, debutt\u00f2 alla Piedigrotta La Canzonetta. In quest'occasione Papaccio strinse grande amicizia con l'editore Francesco Feola, il quale, sempre nello stesso anno, fece da testimone di nozze al cantante, sposatosi con Concetta Marra, che gli diede due figlie, Maria e Anna.\nNel 1921 Papaccio ritorn\u00f2 alla Piedigrotta La Canzonetta, trovando vivi applausi e continue richieste di bis. La sua popolarit\u00e0 crebbe a dismisura e la Phonotype di Americo Esposito, strappandolo alla Voce del padrone, lo scrittur\u00f2 con un ricco contratto discografico che dur\u00f2 oltre vent'anni. Nel 1922, ancora dividendosi tra la lirica e la canzonetta, Papaccio si ripresent\u00f2 alla Piedigrotta La Canzonetta, dove trionf\u00f2 con \"Silenzio cantatore\", una canzone rimasta nella storia della musica napoletana. Nello stesso anno, a causa di impegni assunti con il Teatro San Carlo, dovette mancare all'appuntamento con il Teatro Nazionale di Roma e fu sostituito da un altro tenore, Vittorio Parisi, anch'egli strappato alla lirica da Francesco Feola. Sempre nello stesso anno, Papaccio fu invitato sia da Giuseppe Capolongo alla prima edizione della sua nuova editoria, dove trov\u00f2 grande successo con la barcarola \"Onna che canta\", che dal poeta Raffaele Chiurazzi a presenziare la Piedigrotta Nuova Italia Musicale, dove divise il palcoscenico con Rodolfo De Angelis, Diego Giannini, Tecla Scarano, Alda Vergani e Farfui Prima.\nNel 1923, passato definitivamente alla canzonetta, Papaccio ritorn\u00f2 alla Piedigrotta La Canzonetta, dove trionf\u00f2 con il brano \"Chiove\", dedicato dall'autore Libero Bovio alla cantante Elvira Donnarumma, la quale, nonostante le serie difficolt\u00e0 cardiache, continuava la sua attivit\u00e0, senza il dovuto riposo consigliatole dal medico. Nello stesso anno il cantante fu invitato all'Audizione E. A. Mario, dove propose il motivo \"La leggenda della barca\".\nL'anno successivo l'artista presenzi\u00f2 la prima edizione dell'Audizione Marechiaro, lanciando i brani \"Core cuntento\" e \"A strazzione\". Alla stessa manifestazione, Papaccio ritorn\u00f2 anche nel 1925 e, nello stesso anno, propose con successo \"A canzone 'e tutto 'o munno\" alla Piedigrotta La Canzonetta. Nel 1926 il cantante ritorn\u00f2, per la terza volta consecutiva, alla Piedigrotta italo-americana di Edward Rossi, eseguendo le canzoni di Mario Nicol\u00f2.\nIn questi anni l'artista modific\u00f2 la sua linea d'interpretazione, unendo alla classica melodia partenopea sia canzoni briose e allegre che motivi drammatici, canzoni di giacca e anche numerosi brani patriottici.\nNel 1928, dopo aver partecipato alla Piedigrotta Santa Lucia, Papaccio debutt\u00f2 nel teatro di rivista, prendendo parte alla formazione della divina Anna Fougez. I due artisti, dopo questa tourn\u00e9e, divennero grandi amici, tanto che la Fougez, nello stesso anno, divent\u00f2 la testimone di battesimo di Anna, seconda figlia di Papaccio.\nNel 1930 l'artista presenzi\u00f2 la prima e unica Piedigrotta di Nicola Valente e trov\u00f2 calorosi applausi all'Audizione La Canzonetta con la canzone \"Grazie di cuore\". L'anno successivo, all'Audizione Gennarelli, Papaccio ebbe un altro grande successo musicale con \"Paraviso e fuoco eterno\".\nNel 1932 il suo grande amico Vittorio Parisi, reduce da un grande successo in America con Gilda Mignonette, gli propose di partire in tourn\u00e9e per l'estero, ma il cantante, con grande eleganza, declin\u00f2 l'invito, per non allontanarsi dalle figlie e dalla moglie Concetta, che in questo periodo gi\u00e0 avvertiva i primi sintomi del male che l'avrebbe portata, a soli 47 anni, alla morte.\nNel 1933 Papaccio fece un'importante tourn\u00e9e con la star italo-americana Ria Rosa con lo spettacolo \"Dodici Importanti Numeri\", che debutt\u00f2 al Teatro Ideal di Napoli. Sempre con Ria Rosa e altri cantanti, tra i quali Armando Gill, Carlo Buti, Raffaele Balsamo e Lia Negrita, Papaccio prese parte alla Piedigrotta E. A. Mario e all'Audizione Autori Associati, con Lydia Johnson, Vittorio Parisi e Ferdinando Rubino. Sempre nello stesso anno, l'artista partecip\u00f2 alla Piedigrottissima del Teatro Bellini, con Lina Resal e Magda De Roy.\nNel 1934 Papaccio partecip\u00f2 ad una tourn\u00e9e con Carmencita, Ada Bruges, Elda Teldi e Gianna Italia, e prese parte all'Audizione Bottega dei Quattro, dove lanci\u00f2 il motivo \"Povera pazziella\". Nello stesso anno, il cantante fu presente alla Piedigrotta La Canzonetta di Francesco Feola.\nNel 1935 l'artista consolid\u00f2 il sodalizio con la collega Ada Bruges, con la quale partecip\u00f2, al Teatro Diana, allo spettacolo \"Duetti delle Vedette\", insieme a Leo Brandi e a Carmen De Angelis. Nello stesso anno partecip\u00f2 sia alla Piedigrotta E. A. Mario, dove lanci\u00f2 il brano \"Via d'a salute\", che all'Audizione Epifani dove propose il brano \"Comico da salotto\" che divenne, in seguito, un suo cavallo di battaglia. Prese parte, infine, alla Piedigrottissima di fine anno del Teatro Italia, con, tra gli altri, Lia Flirt, Arturo Gigliati e Ada Bruges. Sempre nello stesso anno, Salvatore Papaccio partecip\u00f2 come protagonista al suo unico film, \"Napoli verde-blu\", diretto da Armando Fizzarotti, e con Lina Gennari, Armando Gill ed Hellen Meiss.\nNel 1936 Papaccio ritorn\u00f2 alla Piedigrotta E. A. Mario ed all'Audizione La Canzonetta, dove, in quest'ultima, lanci\u00f2 il motivo \"S\u00ec bella e te n'avante\". Nello stesso anno intraprese una tourn\u00e9e con Ada Bruges ed Elsa Moreno.\nCon affetto e professionalit\u00e0, Papaccio, nel 1937, partecip\u00f2, al Teatro Politeama, alla celebrazione canora per il compianto Ernesto Tagliaferri e fu nel cast della Piedigrotta La Canzonetta di Francesco Feola.\nNel 1938 Papaccio part\u00ec in tourn\u00e9e con Ada Bruges, debuttando al Teatro Augusteo di Napoli, e partecip\u00f2 alla Piedigrotta Epifani, mentre, l'anno successivo partecip\u00f2, al Teatro Politeama, al gal\u00e0 \"Le pi\u00f9 belle canzoni di De Curtis\", con Nella De Campi, Franco Capaldo e Nuovo Fiore (poi Pia Velsi). Nello stesso anno Papaccio partecip\u00f2 alla Piedigrotta Epifani, dove propone i brani \"Stella\" e \"Povera figlia\".\nSenza mai concedersi soste, nel 1940 il cantante part\u00ec in tourn\u00e9e con Aida Ranieri, Lia Folli e con la Compagnia Glori, e lanci\u00f2, alla Piedigrotta Bottega dei Quattro, le canzoni \"Patria\" e \"O surdato nun tene et\u00e0\", alle quali segu\u00ec un'altra bella canzone di successo, \"P'annammur\u00e0 'na femmena\", che l'artista propose alla Piedigrotta Epifani del 1941, prima di concedersi una lunga pausa dovuta agli avvenimenti bellici, durante i quali bad\u00f2 alle figlie, essendo scomparsa sua moglie Concetta nel 1938.\nIl cantante ritorn\u00f2 all'attivit\u00e0 nel 1944, in occasione della Piedigrotta Pisano-Cioffi. Dopo una parentesi di due anni, ritorn\u00f2 definitivamente nel 1946; tuttavia, con l'avanzare dell'et\u00e0, inizi\u00f2 a ridurre gli impegni artistici, nonostante le innumerevoli proposte.\nNel 1948 l'artista mise su una propria formazione e debutt\u00f2 al Teatro Giardino di Napoli, ma le aspettative furono assai deludenti. Nello stesso anno, Papaccio partecip\u00f2 alla Piedigrottissima del Teatro Ausonia, con Fregolino, Anna D'Andria e Isa Landi. Nel 1949, tra un cast di veterani e promesse, Papaccio intervenne allo \"Spettacolissimo\" dell'Arena Arenaccia, con Ferdinando Rubino, Alfredo Sivoli, Vera Nandi e Irma Doris.\nNel 1950 il cantante esegu\u00ec alla Piedigrotta La Canzonetta la nostalgica e intensa \"Suonno 'e n'artista\", scritta da Enzo Bonagura e musicata da Furio Rendine, che nel 1953 spos\u00f2 Anna, la seconda figlia di Papaccio. Da questo matrimonio di Anna, Papaccio ebbe tre nipoti, tra cui il famoso compositore Sergio Rendine. Questa canzone avrebbe dovuto essere il suo testamento d'addio, ma il futuro genero lo convinse a partecipare alla sua nascente Piedigrotta e, cos\u00ec, nel 1951, Papaccio figur\u00f2 nel cast della neonata Piedigrotta, dove propose il brano \"Napulitano comm'a me\".\nNel 1952, nonostante le continue insistenze di Rendine, con un concerto finale al Teatro Diana, l'artista diede il definitivo addio alle scene e ritorn\u00f2, con il ruolo di Ispettore di Palcoscenico, a lavorare al Teatro San Carlo di Napoli, dove rimase fino alla pensione, nel 1963, ottenendo un diploma di benemerenza a suggello della sua carriera dedicata con successo all'arte canora. Grande conoscitore di musica, Papaccio continu\u00f2 imperterrito l'attivit\u00e0 d'insegnamento di canto nella propria abitazione, trovando un folto numero di allievi.\nNel 1972, alla bella et\u00e0 di 82 anni, Papaccio cant\u00f2 ancora dal vivo, con l'accompagnamento al pianoforte di Furio Rendine, sette pezzi inediti che furono inclusi, insieme ad altre sue dieci incisioni del passato, nel 33 giri dedicatogli da Alberto Sciotti e Roberto Esposito, i quali, nello stesso anno, realizzarono una collana dedicata anche ad altri grandi interpreti napoletani del passato, come Ferdinando Rubino, Vittorio Parisi, Elvira Donnarumma e Gilda Mignonette.\nSalvatore Papaccio mor\u00ec a Napoli il 25 dicembre 1977. Prima di spirare, trov\u00f2 la forza di dire ai suoi cari: \"Scusateme tanto si v'aggio 'ntussecato Natale!\"."}
{"id": "267975", "revid": "109900190", "url": "https://it.wikipedia.org/wiki?curid=267975", "title": "Royal Pavilion", "text": "Il Royal Pavilion \u00e8 una villa situata a Brighton, in Gran Bretagna, che richiama stili artistici orientali.\nStoria.\nInizi\u00f2 la sua storia come modesta fattoria che Giorgio IV del Regno Unito affittava durante le sue prime visite a Brighton nel 1783. Il principe trov\u00f2 l'atmosfera informale della citt\u00e0 cos\u00ec piacevole che nel 1787 commission\u00f2 ad Henry Holland la creazione di una villa in stile classico, il \"Marine Pavilion\".\nNel 1802, probabilmente affascinato dalle stampe orientali dell'epoca, chiese espressamente ai suoi architetti che tutto il profilo estetico del Royal Pavillion fosse modificato secondo lo stile cinese che caratterizza le decorazioni all'interno (ad esempio la grande \"Banqueting Room\", la \"Long Gallery\" e la \"Music Room\"). Le cineserie sono costituite da lampadari, porcellane nonch\u00e9 scene di vita e di natura (fioriture, uccelli), dragoni, figure favolose. Nella \"Banquetin Room\" sono presenti simboli della Massoneria cui il Principe del Galles era legato. Nella Music Room le pareti furono decorate da Frederick Crace e Henry Lambelet (1781-1860) con scene di vita cinese, su fondo rosso arricchite con oro e tratte da \"Il costume della Cina\" di William Alexander, pubblicato nel 1805. \nGiorgio IV non visit\u00f2 mai l'Oriente e quindi molto spesso la casa mostrava uno stile chiaramente eccessivo, tipico di un occidentale che immaginava l'Oriente grazie a quadri e disegni dell'epoca. Anche l'esterno del palazzo venne pesantemente modificato, fino ad assumere l'aspetto che porta oggi, chiaramente ispirato all'architettura indiana, pi\u00f9 precisamente all'architettura Moghul. Il Royal Pavilion \u00e8 stato appunto realizzato per richiamare la bellezza dell'Oriente e per mostrarla all'Occidente. D'altronde fino alla sua incoronazione ufficiale Giorgio IV era solito dedicarsi con un certo fervore alla vita mondana, e le feste nel suo palazzo erano all'ordine del giorno. Non \u00e8 un caso, quindi, che nell'arredare le stanze e costruire gli ambienti scelse sempre uno stile volto a sorprendere i propri ospiti.\nNel 1811 Giorgio divenne principe reggente e tra il 1815 e il 1822 John Nash ampli\u00f2 ancora la villa con un'ala aggiuntiva, la cui stanza centrale fu abbellita con una volta arredata da centinaia di conchiglie ricoperte di una sottile lamina d'oro (le originali sono andate perdute in alcuni incidenti).\nGiorgio IV regn\u00f2 dal 1820 al 1830. Anche il fratello Guglielmo IV (1830-1837) condivise la sua passione per la citt\u00e0 mentre la nipote, la Regina Vittoria (1837-1901), trov\u00f2 Brighton troppo affollata e vendette il \"pavilion\" alla citt\u00e0 nel 1850, dopo averlo prima vuotato di tutti i mobili e gli altri oggetti d'arredamento.\nDa allora la mobilia e le decorazioni originali sono state restituite al castello e quindi restaurate. Tra gli oggetti esposti ve ne sono alcuni concessi dalla Regina in prestito permanente."}
{"id": "267977", "revid": "1924342", "url": "https://it.wikipedia.org/wiki?curid=267977", "title": "Careless Whisper", "text": "Careless Whisper \u00e8 un brano di successo del 1984 del cantante britannico George Michael che ha raggiunto i primi posti nelle classifiche di tutto il mondo.\nQuesta canzone venne presentata come singolo del solo George Michael, anche se, a differenza di tutti gli altri singoli degli Wham! (precedenti e successivi), era stata scritta insieme ad Andrew Ridgeley, l'altra met\u00e0 del gruppo. I due l'avevano scritta insieme tre anni prima, quando George lavorava come usciere in un cinema a Watford, in Inghilterra. Il famoso assolo di sax fu suonato da Steve Gregory.\nRisultati discografici.\nLa canzone, uscita nel luglio del 1984 ebbe subito grandissimi riscontri discografici in patria entrando nella classifica dei singoli inglesi (UK Singles Chart) al 12\u00ba posto ad appena dieci giorni dalla sua uscita. Dopo due settimane, era al primo, ponendo cos\u00ec termine alla permanenza di \"Two Tribes\" dei Frankie Goes to Hollywood, che durava da nove settimane. Rimase al primo posto per tre settimane, portandosi in seguito in vetta alle classifiche in altre 17 nazioni, inclusa la Billboard Hot 100 statunitense, dove guard\u00f2 tutti dal gradino pi\u00f9 alto per tre settimane dal 16 febbraio all'8 marzo 1985, sebbene qui (dove il duo fu conosciuto nel suo primo periodo come Wham! UK, per distinguersi da una band americana omonima), il singolo venne accreditato agli Wham!, con la partecipazione di George Michael.\nLa \"conquista\" degli Stati Uniti fu la totale consacrazione a livello mondiale sia per la canzone, tra l'altro arrivata in vetta anche alla classifica dei single annuali della Billboard Hot 100, che per lo stesso George Michael, all'epoca famoso soltanto in patria a mo' di classico cantante portavoce della generazione ribelle e trasgressiva tipica degli anni ottanta. Non di scarsa importanza fu la conquista della primissima posizione in altri stati all'avanguardia come il Canada (due settimane), il Giappone (quattro settimane), l'Australia (quattro settimane) e la stessa Italia (tre settimane). Risultato che ha consentito alla canzone di vendere oltre nove milioni di copie diventando cos\u00ec il 70\u00ba pezzo pi\u00f9 famoso della storia delle chart mondiali.\nGeorge era in quei tempi ancora molto legato agli Wham! e presto ritorn\u00f2 al Numero Uno con il duo, con la canzone \"Freedom\", prima di terminare l'anno al top come elemento della Band Aid, il che significa che, nel 1984, l'artista fu in cima alle classifiche britanniche come parte di tre distinte entit\u00e0: parte di un duo, artista solista e parte di un progetto di beneficenza.\nGli Wham! si divisero nel 1986, due mesi dopo che George aveva pubblicato il suo secondo singolo da solista, intitolato \"A Different Corner\", che aveva nuovamente raggiunto la posizione Numero Uno nel Regno Unito. Il cantante continu\u00f2 la sua carriera da solista, con un'esposizione molto limitata, raggiungendo comunque un enorme successo, a volte controverso, ma ricco di premi e riconoscimenti, in particolar modo i due Grammy vinti con l'album \"Faith\", che ottenne in America dei riconoscimenti solitamente dedicati ad artisti black.\nVideoclip.\nIl videoclip (che utilizza la versione pi\u00f9 corta del singolo), combina scene di George Michael che canta la canzone su uno sfondo scuro, tenendosi a delle corde che scendono dal soffitto, con il progredire di una storia d'amore interpretata da George stesso che, alla fine del secondo ritornello, viene \"scoperto\" in compagnia della propria amante (interpretata dalla modella Madeline Andrews-Hodge) dalla donna tradita (Lisa Stahl), che scapper\u00e0 via con un idrovolante. Inutile sar\u00e0 il tentativo di fermarla. Il video termina con la ragazza che si toglier\u00e0 via l'anello di fidanzamento, e George, nell'ultima scena, \u00e8 affacciato al balcone dell'ultimo piano di un appartamento delle Grove Towers, nel quartiere residenziale Coconut Grove di Miami (Florida), che ammira il tramonto.\nCover.\nNel tempo molti artisti incisero delle cover di questa canzone; tra i tanti risaltano Mina, Julio Iglesias, Gloria Gaynor, il sassofonista Kenny G, Dave Koz, Paul Mauriat, Richard Clayderman, Tamia, Ten Masked Men e la band post-grunge Seether nel 2019 esce la versione di Nataly Dawn."}
{"id": "268000", "revid": "767487", "url": "https://it.wikipedia.org/wiki?curid=268000", "title": "Pianeta artificiale", "text": "Un tema ricorrente nella fantascienza \u00e8 la creazione, da parte di civilt\u00e0 particolarmente evolute e dotate di tecnologia avanzata, di pianeti artificiali.\nSimili megastrutture sono dotate di enormi vantaggi rispetto ai pianeti naturali: permettono un uso efficiente dell'energia solare e forniscono un immenso spazio abitabile. D'altro canto, le tecnologie necessarie per la loro costruzione e manutenzione sono di gran lunga al di fuori della portata attuale del genere umano.\nNelle opere di fantascienza i pianeti artificiali sono un simbolo di immenso potere, e spesso sono presentati come opera della tecnologia di un impero galattico oppure come resti di antiche civilt\u00e0 avanzatissime sotto il profilo tecnologico."}
{"id": "268004", "revid": "3831", "url": "https://it.wikipedia.org/wiki?curid=268004", "title": "Campolato", "text": ""}
{"id": "268005", "revid": "1776051", "url": "https://it.wikipedia.org/wiki?curid=268005", "title": "XI legislatura del Regno d'Italia", "text": "L'XI legislatura del Regno d'Italia ebbe inizio il 5 dicembre 1870 e si concluse il 20 settembre 1874.\nGoverni.\nGoverni formati dai diversi Presidenti del Consiglio dei ministri su incarico reale.\nParlamento.\nCamera dei deputati.\nNella legislatura la Camera tenne 563 sedute.\nSenato del Regno.\nNella legislatura il Senato tenne 270 sedute."}
{"id": "268007", "revid": "15756", "url": "https://it.wikipedia.org/wiki?curid=268007", "title": "Mimmo Rotella", "text": "Biografia.\nGiovent\u00f9.\nNato nel 1918 a Catanzaro da una famiglia della media borghesia, dopo aver ottenuto il diploma nel 1940, nel 1941 \u00e8 chiamato alle armi. Nel 1943 lascia l'esercito e l\u2019anno successivo ottiene il diploma di maturit\u00e0 artistica a Napoli. Tra il 1944 e il 1945 insegna disegno e calligrafia a Catanzaro. Nel 1945 si trasferisce a Roma dove frequenta la giovane avanguardia costituita dagli esponenti del Gruppo Forma 1 (Carla Accardi, Ugo Attardi, Pietro Consagra, Piero Dorazio, Mino Guerrini, Achille Perilli, Antonio Sanfilippo e Giulio Turcato). Dopo gli inizi figurativi e le prime sperimentazioni, inizia a dipingere quadri astratto-geometrici ispirati alle opere di Vasilij Kandinskij e Piet Mondrian.\nNel 1947 partecipa alle prime esposizioni nell'ambito dell'Art Club. Nel 1949 si dedica ad esperimenti di poesia fonetica, che denomina \"epistaltica\"(un neologismo inventato dall'artista), del quale nello stesso anno redige il Manifesto.\nAnni cinquanta.\nNel 1950 espone a Parigi al \"Salon des R\u00e9alit\u00e9s Nouvelles\". Nel febbraio 1951 partecipa alla mostra \"Arte astratta e concreta in Italia - 1951\" organizzata da Palma Bucarelli e Giulio Carlo Argan alla Galleria nazionale d'arte moderna e contemporanea di Roma; il mese successivo, \u00e8 impegnato nella sua prima personale alla galleria Chiurazzi di via del Babuino. Nel 1951 ottiene l'assegnazione di una borsa di studio da parte della Fulbright Foundation, che gli permette di recarsi negli Stati Uniti in qualit\u00e0 di \"Artist in Residence\", all'Universit\u00e0 di Kansas City. Nel 1952 realizza la seconda personale alla William Rockhill Nelson Gallery of Art di Kansas City e porta a compimento un pannello murale sul tema dell\u2019astronomia presso il dipartimento di Fisica e Geologia dell\u2019universit\u00e0. Per l'Universit\u00e0 di Harvard compie una performance di poesia epistaltica. In autunno torna a Roma, dedicandosi alla produzione fonetica.\nNel 1953 comprende che il mezzo pittorico non \u00e8 pi\u00f9 un mezzo adatto per l'espressione della sua poetica e ha improvvisamente quella che egli definisce \"illuminazione Zen\": la scoperta del manifesto pubblicitario come espressione artistica. Cos\u00ec nasce il d\u00e9collage: Rotella preleva dai muri di Roma e incolla sulla tela pezzi di manifesti strappati per strada rielaborandoli poi in studio, adottando il collage dei cubisti e contaminandolo con elementi mutuati da una matrice informale vicina ad Hans Arp e a Jean Fautrier e con il ready-made dadaista. Nel 1955, a Roma, nella mostra \"I Sette pittori sul Tevere a Ponte Santangelo\", invitato da Emilio Villa, espone per la prima volta il 'manifesto lacerato'. In quegli anni si serve anche dei retro dei manifesti, ricavandone delle opere astratte denominate \"retro d'affiches\". Ancora nel 1955 Carlo Cardazzo organizza una mostra dedicata interamente ai d\u00e9collage e ai retro d\u2019affiches nella sua Galleria del Naviglio a Milano, mentre Leonardo Sinisgalli pubblica sul numero di settembre-ottobre di \u201cCivilt\u00e0 delle Macchine\u201d un\u2019ampia riflessione sulla nuova tecnica inventata da Rotella, paragonando il suo lavoro con quello di Lucio Fontana e Alberto Burri.\nNel 1956 partecipa al Premio Graziano e nel 1957 ai premi Battistoni e di Incoraggiamento del Ministero della Pubblica Istruzione. Le sue opere sono esposte in numerose mostre personali e collettive in Italia e all\u2019estero, in particolare a Londra, presso l\u2019Institute of Contemporary Arts (ICA) (settembre 1957).\nVerso la fine degli anni cinquanta i suoi d\u00e9collages iniziano a far intravedere dei dettagli figurativi. Nel 1958 partecipa alla mostra \"Nuove tendenze dell'arte italiana\" organizzata da Lionello Venturi nella sede romana della Rome-New York Art Foundation. L'anno successivo conosce il critico francese Pierre Restany, con il quale inizia un lungo sodalizio che durer\u00e0 fino alla morte del critico francese, avvenuta nel 2003.\nAnni sessanta.\nNel 1960 aderisce al Nouveau R\u00e9alisme (anche se non ne firma il manifesto), del quale \u00e8 teorico Pierre Restany e che riunisce, fra gli altri, Yves Klein, Spoerri, Tinguely, C\u00e9sar, Arman, Christo e Niki de Saint Phalle. Al gruppo prendono parte anche i francesi Hains, Dufr\u00eane e Villegl\u00e9, che operano con la tecnica del d\u00e9collage negli stessi anni.\nInsieme ai d\u00e9collages, Rotella esegue anche assemblages e ready-made con oggetti acquistati da rigattieri come tappi di bottiglia, corde, ceste di vimini e pezzi di stoffa. Questo rimando all\u2019oggetto di uso comune e quotidiano lo avvicina alle pratiche coeve della Pop Art britannica e statunitense.\nNel maggio 1961 espone nella storica mostra \"\u00c0 40\u00b0 au-dessus de Dada\", curata a Parigi da Restany presso la Galerie J. La stessa galleria francese ospita nel 1962 la serie di opere ispirate al mondo del cinema in occasione dell\u2019esposizione \"Cinecitt\u00e0\". I suoi d\u00e9collages, dall\u2019inizio degli anni sessanta, si caratterizzano per la presenza dei divi del grande schermo e della musica come Marilyn Monroe, Liz Taylor, Marlon Brando ed Elvis Presley.\nIn questo periodo intensifica il suo rapporto con l\u2019America attraverso l\u2019organizzazione di una personale alla Galeria Bonino di Buenos Aires nell\u2019estate del 1962 e alla partecipazione alle mostre collettive \"The Art of Assemblage\" (New York, Museum of Modern Art, ottobre-novembre 1961) e \"New realists\" (New York, Sidney Janis Gallery, novembre-dicembre 1962). Durante quest\u2019ultima esposizione il suo lavoro viene messo a confronto con artisti francesi (Arman, Christo, Raymond Hains, Yves Klein, Martial Raysse, Daniel Spoerri, Jean Tinguely), italiani (Enrico Baj, Gianfranco Baruchello, Tano Festa, Mario Schifano), svedesi (\u00d6yvind Fahlstr\u00f6m, Per Olof Ultvedt), inglesi (Peter Blake, John Latham, Peter Phillips) e statunitensi (Peter Agostini, Jim Dine, Robert Indiana, Roy Lichtenstein, Robert Moskowitz, Claes Oldenburg, James Rosenquist, George Segal, Andy Warhol, Tom Wesselmann). Espone due d\u00e9collages, \"La tazza di caff\u00e8\" e \"Birra\", che nascono da manifesti pubblicitari in cui il prodotto \u00e8 enfatizzato, divenendo assoluto protagonista della composizione.\nL\u2019anno successivo, Restany presenta la prima monografia sull\u2019artista, \"Mimmo Rotella: dal D\u00e9collage alla nuova immagine\", durante la mostra personale organizzata alla Galleria Apollinaire di Guido Le Noci a Milano.\nNel 1964 \u00e8 invitato ad esporre alla Biennale di Venezia con una sala personale. Lo stesso anno \u00e8 incriminato per detenzione di stupefacenti e incarcerato a Regina Coeli per circa cinque mesi. Amareggiato dalle vicende giudiziarie, si trasferisce a Parigi dove prosegue la produzione dei riporti fotografici (o \"reportages\"), gi\u00e0 iniziata nel 1963, in cui si avvale di procedimenti fotomeccanici di riproduzione dell\u2019immagine. La prima mostra dedicata a questa nuova serie di opere ha luogo nell\u2019aprile 1965 alla Galerie J di Parigi dal titolo \"Vatican IV\".\nParallelamente alla tecnica del riporto fotografico realizza quelli che chiama \"artypos\": nelle tipografie seleziona le prove di stampa dei manifesti - fogli contraddistinti da una sovrapposizione randomica di immagini, altrimenti desitinati al macero - per applicarli sulla tela. In seguito, nei primi anni settanta, alcuni artypos vengono fatti plastificare, ottenendo cos\u00ec gli \"artypos-plastique\".\nNel 1966 inizia a tenere un diario che verr\u00e0 pubblicato nel 1972 con il titolo \"Autorotella. Autobiografia di un artista\". Alla fine del 1967 si trasferisce a New York, ospite degli amici Christo e Jeanne-Claude: in questo frangente conosce Andy Warhol. Il critico Lawrence Alloway lo invita a tenere una conferenza sulla sua pratica artistica presso la School of Visual Arts. Rotella in questo periodo vive al Chelsea Hotel, dove frequenta artisti come Claes Oldenburg, Robert Indiana, Roy Lichtenstein.\nTornato a Parigi alla fine del 1968, continua la sua attivit\u00e0 espositiva.\nAnni settanta.\nAgli inizi degli anni settanta produce alcune opere intervenendo sulle pagine pubblicitarie delle riviste con l'impiego di solventi e riducendole o allo stadio di impronta (\"frottage\") o cancellandole (\"effa\u00e7age\"). Nel 1974 il critico Tommaso Trini pubblica per le Edizioni Giampaolo Prearo una monografia aggiornata sull\u2019attivit\u00e0 di Rotella, mentre l\u2019anno successivo una grande mostra retrospettiva \u00e8 organizzata presso la Rotonda di Via Besana a Milano.\nNel 1975 incide il primo disco di poesie fonetiche prodotto dalle Edizioni Plura di Milano e nel 1976 prende parte a \"Po\u00e9sie action. Po\u00e9sie sonore 1955-1975\" organizzato a Parigi dal poeta Bernard Hiedsieck. Altra sperimentazione, in quegli anni, \u00e8 quella di accartocciare i manifesti e chiuderli in teche di plexiglas, realizzando cos\u00ec le \"plastiforme\".\nIl 9 settembre 1977 \u00e8 colpito al volto da una biglia di ferro durante una manifestazione di Autonomi a Milano e viene ricoverato d\u2019urgenza all\u2019ospedale. Questo \u00e8 un episodio simbolico del clima che ha caratterizzato gli anni di piombo in Italia: riflettendo su questi episodi, Rotella elabora alcuni riporti fotografici a tema socio-politico.\nAnni ottanta.\nNel 1980 lascia definitivamente Parigi per stabilirsi a Milano. Nel capoluogo lombardo elabora i \"blanks\" o \"coperture\": manifesti pubblicitari azzerati, ricoperti da fogli monocromi, come avviene per la pubblicit\u00e0 scaduta. Nel 1984 realizza grandi tele a pittura acrilica dedicate al cinema: Cinecitt\u00e0 2 allo Studio Marconi di Milano\n. Nel 1986 partecipa alla seconda Biennale dell'Avana. Nello stesso anno realizza le \"sovrapitture\", ispirandosi al graffitismo: interviene pittoricamente su manifesti lacerati ed incollati su un supporto. Vi traccia scritte e simboli come quelli che si possono leggere sui muri cittadini\n. Nello stesso anno realizza la scultura in travertino \"Omaggio a Tommaso Campanella\" per la citt\u00e0 siciliana di Gibellina.\nAnni novanta.\nNel 1990 partecipa al Centre Pompidou di Parigi alla mostra \"Art et Pub\" e al Museum of Modern Art di New York all'esposizione \"High and Low\". Si sposa nel 1991 con Inna Agarounova e nel 1993 nasce la figlia Aghnessa (Asya).\nRiceve nel 1992 dal Ministro della Cultura francese, Jack Lang, il titolo di Officiel des arts et des Lettres.\n\u00c8 invitato al Guggenheim Museum di New York nel 1994 per la mostra \"The Italian Metamorphosis \"1943-1968\" \" curata da Germano Celant, poi nuovamente al Centre Pompidou nel 1996 in occasione di \"Face \u00e0 l'Histoire\". Nel 1996 al Museum of Contemporary Art di Los Angeles organizza \"Art and Film since 1945: Hall of mirrors\", mostra itinerante che tocca varie tappe in tutto il mondo. Nel 1998, dedica al cinema di Federico Fellini il ciclo di lavori chiamato \"Felliniana\".\nAnni 2000.\nNel 2000 \u00e8 costituita, per volont\u00e0 dell'artista, la Fondazione Mimmo Rotella. La Fondazione ha seguito l\u2019artista negli ultimi cinque anni della sua vita, affiancandolo nelle varie attivit\u00e0 e aiutandolo nell\u2019organizzazione di mostre e nella pubblicazione di monografie.\nNel 2002 pubblica la sua seconda autobiografia dal titolo \"L\u2019ora della lucertola\", mentre l\u2019anno successivo Restany definisce \"nuove icone\" una serie di lavori che Rotella realizza apponendo un segno pittorico su manifesti cinematografici parzialmente coperti da veline monocrome. Parallelamente a questo tipo di lavori, produce \"d\u00e9collages\" di dimensioni imponenti.\nNel 2004 Rotella riceve la laurea honoris causa in Architettura all'Universit\u00e0 degli Studi Mediterranea di Reggio Calabria e il registra Mimmo Calopresti gira un documentario su di lui, dal titolo \"L\u2019ora della lucertola\". Il 18 marzo 2005 apre la Casa della Memoria a Catanzaro: la sua casa natale \u00e8 riadattata a casa-museo dall\u2019architetto Marcello Sestito.\nAncora in piena attivit\u00e0, si spegne a Milano l'8 gennaio 2006 all'et\u00e0 di 87 anni.\nPremio Mimmo Rotella.\nLa Fondazione Mimmo Rotella ha istituito un premio artistico internazionale che \u00e8 negli anni \u00e8 stato conferito a Clooney, Pacino, Caine, Gibson, Sokurov, Sorrentino, Kitano, Ferrara e Amelio. Il premio annuale del 2010 \u00e8 stato conferito a Venezia ad Ascanio Celestini per il film \"La pecora nera\" in concorso alla Mostra internazionale d'arte cinematografica e nel 2018 \u00e8 stato conferito a Dafoe e Schnabel, nella terrazza del museo Guggenheim di Venezia."}
{"id": "268012", "revid": "466539", "url": "https://it.wikipedia.org/wiki?curid=268012", "title": "Carnegiea gigantea", "text": "Il saguaro (Carnegiea gigantea ) \u00e8 un cactus di grandi dimensioni che cresce nel deserto di Sonora, nel sud dell'Arizona, e nell'area adiacente del Messico. Viene indicato anche con i nomi di cactus a candelabro e cactus gigante.\n\u00c8 l'unica specie del genere Carnegiea. Le fu dato questo nome per ricordare Andrew Carnegie (1835 - 1919), industriale e filantropo statunitense.\nDescrizione.\nI saguari hanno tronco verde carnoso e colonnare, con alcune ramificazioni e con l'aspetto tipico dei cactus. Il tronco ha crescita molto lenta - la prima ramificazione richiede anche 75 anni - ma pu\u00f2 raggiungere altezze imponenti. Il saguaro pi\u00f9 alto esistente oggi supera i 13\u00a0m di altezza e i 3\u00a0m di circonferenza. Le foglie sono ridotte a piccole spine. I fiori sbocciano di notte ad aprile o maggio e vengono impollinati da pipistrelli, insetti e uccelli. I frutti maturano alla fine di giugno, sono rossi e succosi.\nSubito dopo le rare piogge le radici poco profonde del saguaro raccolgono tutta l'acqua possibile. Le pieghe del corpo sono fatte in modo da contenere l'acqua, il fusto quindi si gonfia in modo notevole ed arriva a contenere anche 5 tonnellate di acqua per sopravvivere fino alla pioggia successiva. Cos\u00ec gonfio il saguaro sembra quasi una pianta diversa da quella iniziale.\nI saguari possono vivere fino a 300 anni.\nConservazione.\nUna parte del deserto di Sonora \u00e8 stata eretta a monumento nazionale fin dal 1933 e a parco nazionale dal 1994. Non a caso, il parco si chiama Saguaro National Park.\nAltre informazioni.\nAlcune specie di picchi scavano dei buchi nei saguari per nidificare. Poich\u00e9 ogni anno creano nuovi nidi, i buchi abbandonati vengono usati da altri animali, soprattutto uccelli notturni.\nPer centinaia di anni gli abitanti del deserto di Sonora hanno fatto uso dei prodotti naturali del saguaro. Nell'estate il saguaro produce una messe copiosa di frutti succosi simili a fichi. Gli indiani Tohono O'Odham utilizzavano grandi pali per raccogliere questi frutti con cui preparavano marmellate, sciroppi e vino per le cerimonie religiose. Il saguaro dava inoltre ai Tohono O'Odham semi edibili e costole di legno per costruire ripari e recinti.\nIl saguaro, a differenza di quanto solitamente si crede, necessita di un certo tasso di umidit\u00e0 nell'aria. Questo stimola la pianta anche alla creazione delle note ramificazioni.\nIl saguaro contiene alcaloidi psicoattivi, la \"carnegina\" e l\"'arizonina\".\nIl fiore del saguaro \u00e8 il fiore simbolo dell'Arizona.\nIn Europa \u00e8 possibile ammirare un saguaro di grandi dimensioni presso l'orto botanico di Palermo e all'ingresso del giardino botanico dell'isola di Maiorca."}
{"id": "268013", "revid": "33689", "url": "https://it.wikipedia.org/wiki?curid=268013", "title": "R-Type", "text": " \u00e8 un videogioco del genere sparatutto a scorrimento orizzontale, con tematica fantascientifica, prodotto nel 1987 dalla Irem come coin-op e successivamente convertito per parecchi formati, sia nell'ambito delle console che degli home computer. Accolto da un grande successo di pubblico e di critica, ebbe diversi sequel, che andarono cos\u00ec a comporre una vera e propria saga, non ancora conclusa. \nTrama.\nNel gioco arcade l'introduzione si limita alla frase della schermata di presentazione, \"Blast off and strike the evil Bydo empire!\" (\"decolla e colpisci il malvagio impero Bydo!\"). I manuali delle conversioni approfondiscono di poco, spiegando che gli spaventosi Bydo sono intenzionati a sottomettere la Terra e per respingerli viene inviato il sofisticato caccia spaziale R-9 come ultimo baluardo dell'umanit\u00e0. Si attraversano quindi scenari nello spazio, oppure all'interno di strutture o ancora in lugubri caverne, fino al quartier generale nemico. Retroscena pi\u00f9 specifici sui Bydo sono stati elaborati solo in titoli successivi della serie di \"R-Type\".\nI Bydo mescolano caratteristiche di alta tecnologia e di mostruose e selvagge creature insettoidi. Secondo una diffusa teoria il titolo \"R-Type\" farebbe riferimento in particolare alla strategia tipo \"r\" adottata dalle popolazioni biologiche basate sulla riproduzione in quantit\u00e0 piuttosto che in qualit\u00e0, come gli insetti; in un'intervista ad alcuni sviluppatori la R viene pi\u00f9 semplicemente spiegata come iniziale di \"ray\" (raggio), in riferimento ai diversi tipi di raggi laser sparati dalla navicella R-9.\nModalit\u00e0 di gioco.\n\"R-Type\" \u00e8 uno sparatutto a scorrimento orizzontale continuo verso destra. I movimenti delle varie ondate di nemici sono predefiniti e il giocatore li pu\u00f2 memorizzare per stabilire di volta in volta quale sia il tipo di sparo pi\u00f9 adatto a fronteggiare la situazione che si presenta.\nLe vite a disposizione sono tre, incrementabili al raggiungimento di determinati punteggi. Non vi sono punti ferita. Il giocatore perde una vita andando in collisione coi nemici, oppure facendosi colpire dai loro proiettili, o ancora cozzando contro rocce, terreni e pareti. Tutti i livelli, tranne il terzo, presentano una serie di checkpoint.\nLa comparsa di \"R-Type\" ha rivoluzionato il mondo degli sparatutto, in particolare sono due le innovazioni fondamentali che hanno segnato la storia del genere: l'enorme potenza di fuoco a disposizione del giocatore, rappresentata soprattutto dal drone \"Force\", e la modalit\u00e0 di fuoco \"Beam\".\n\"Beam\".\nCon questo termine (lett. \"raggio\") si indica la possibilit\u00e0 di generare un devastante sparo laser tenendo premuto per qualche secondo il pulsante di fuoco, interrompendo per il momento lo sparo normale, e aspettando il caricamento indicato da una barra a fondo schermo. Il colpo cos\u00ec ottenuto sar\u00e0 in grado di trapassare le linee nemiche e causare un danno maggiore ai boss di fine livello. Con il proseguire della serie anche il concetto di beam evolver\u00e0, passando a un beam con un doppio caricamento (in cui, se anche la seconda barra viene caricata, per un po' la navicella sar\u00e0 impossibilitata a sparare) e differenti tipi di beam a seconda del tipo di sparo selezionato.\n\"Force\".\nLa seconda innovazione \u00e8 il \"Force\", un \"pod\" che assume un'importante valenza strategica all'interno del gioco. Infatti, a differenza dei vari pod comparsi fino ad allora, il \"Force\" non serve solo come potenza aggiuntiva di fuoco, ma pu\u00f2 essere posizionato di fronte alla navicella, oppure attaccato dietro, o ancora essere lasciato fluttuare al suo fianco. La natura stessa del gioco, non frenetica ma ricca di passaggi difficoltosi, impone una riflessione su quale sia il migliore posizionamento del Force, visto e considerato che pu\u00f2 essere utilizzato anche come scudo per assorbire alcuni proiettili e come arma contundente per distruggere i Bydo pi\u00f9 deboli: infatti, se rilasciato dalla navicella principale, non solo si stacca, ma la propulsione lo spinge in avanti distruggendo ogni nemico sulla sua strada. Inoltre il Force \u00e8 in grado di sparare anche se separato dalla navicella, permettendo di coprire una pi\u00f9 vasta porzione di schermo.\nPower-up.\nEcco i power-up che determinano i tre tipi di sparo:\nQuando si raccoglie un power up (distruggendo alcune inermi navicelle Bydo dalla forma vagamente ovoidale), il Force viene automaticamente innestato sulla R-9. Esistono 3 livelli di potenza per ciascun tipo di sparo, da raggiungere raccogliendo in continuazione l'icona del colore corrispondente. Se si viene distrutti o si raccoglie un'icona differente i power up non saranno mantenuti.\nEsistono due ulteriori armi da raccogliere, che per\u00f2 non possono essere potenziate:\nLo stile.\n\"R-Type\" \u00e8 un arcade innovativo anche sotto altri aspetti: gli elementi grafici, i fondali e i nemici stessi riprendono uno stile \"biomeccanico\" gi\u00e0 adottato in giochi come la saga di \"Gradius\" della Konami, ma qui portato all'estremo. I livelli sono perlopi\u00f9 ambientati in strane installazioni Bydo dove elementi organici e meccanici si fondono di continuo, e anche i boss spaziano da enormi astronavi, a disgustosi ammassi di materiali organici, a creature deformi provviste di innesti biomeccanici, per finire con l'Imperatore Bydo dalle fattezze vagamente umanoidi.\nLivelli.\nNella maggior parte delle versioni \"R-Type\" \u00e8 costituito da 8 livelli, che in un paio di casi si discostano dal classico schema in cui si affrontano svariate formazioni di nemici comuni prima di giungere al cospetto del boss: nel terzo in particolare si deve volare attorno a un'enorme nave spaziale distruggendone ogni parte, e giungere al motore centrale per eliminarla definitivamente; nel sesto invece bisogna attraversare un labirinto disseminato di nemici, alcuni dei quali indistruttibili, ma nella versione arcade cos\u00ec come in quasi tutte le altre non si affronta il boss, presente solo nella versione PC Engine del gioco.\nLa conversione per Master System si caratterizza per la presenza di un passaggio segreto nel quarto livello. Se il giocatore lo percorre, acceder\u00e0 a un livello alternativo, piuttosto breve, per affrontare alcuni nemici inediti.\nLa conversione per PC Engine, oltre a contemplare eccezionalmente un boss nel sesto livello, prevede una singolare prova di sopravvivenza tra il quarto e il quinto, con la R-9 che per trenta secondi dovr\u00e0 contrastare in un'area imprecisata alcuni tipi di nemici comuni, ma senza la possibilit\u00e0 di far fuoco, potendo contare eventualmente solo sul Force e sugli Homing Bits. Se supera indenne tutti gli attacchi, il velivolo entrer\u00e0 nell'hangar delle forze di difesa terrestri per effettuarvi una breve sosta. \nParticolarmente celebre e impressionante \u00e8 il boss del primo livello, divenuto in seguito noto come Dobkeratops o con vari altri nomi, e usato per decorare copertine e pubblicit\u00e0 di quasi tutte le versioni del gioco.\nAlcuni dei boss e soprattutto Dobkeratops ricompariranno, sia pure modificati, nei seguiti del gioco.\nColonna sonora.\nI temi musicali si devono a Masato Ishizaki.\nDisputa tra Activision e Rainbow Arts.\nI diritti per la conversione del gioco sugli home computer a 8 e a 16 bit erano stati costosamente acquisiti dalla Electric Dreams Software (gruppo Activision) e la societ\u00e0 era alle prese coi preparativi per un lancio colossale del gioco nei negozi, ma fu battuta sul tempo dalla Rainbow Arts, la quale fece uscire \"Katakis\", una evidente imitazione di \"R-Type\". Ne nacque un'accesa disputa, con citazione in giudizio e articoli negativi sulla stampa, conclusasi con il ritiro di \"Katakis\" dal mercato. Era evidente per\u00f2 che l'ottima qualit\u00e0 di \"Katakis\" era superiore a quella della conversione ufficiale in produzione. Ci fu un qualche accordo per cui fu proprio la Rainbow Arts a sviluppare per Electric Dreams la conversione ufficiale di \"R-Type\" per Commodore 64, completamente riscritta. Una volta uscito \"R-Type\", \"Katakis\" fu comunque ripubblicato, con una nuova denominazione, \"Denaris\", distribuito dalla Go!, un'etichetta della U.S. Gold."}
{"id": "268014", "revid": "327773", "url": "https://it.wikipedia.org/wiki?curid=268014", "title": "Roberto Ardig\u00f2", "text": "Biografia.\nRoberto Felice Ardig\u00f2 nacque a Casteldidone, in provincia di Cremona, il 28 gennaio 1828, da Ferdinando Ardig\u00f2 e Angela Tabaglio. A causa delle difficolt\u00e0 economiche della famiglia, un tempo agiata, si dovette spostare a Mantova, dove il padre trov\u00f2 lavoro presso i cognati. La madre era profondamente religiosa, mentre il padre sostanzialmente indifferente in materia. Egli ne avr\u00e0 sempre profondo rispetto e un forte legame, come anche con la sorella.\nStudi teologici.\nStudi\u00f2 a Mantova, per poi iscriversi nel 1845 al liceo del Seminario vescovile. Nel 1848 ottiene un posto gratuito nel seminario di Milano, ma in seguito ai moti risorgimentali \u00e8 costretto a rientrare a Mantova. Il suo successivo tentativo di arruolarsi nell'esercito di Guglielmo Pepe \u00e8 frustrato da una febbre malarica che lo colpisce alla vigilia della battaglia di Goito. Prosegu\u00ec poi gli studi teologici. Dopo la morte dei genitori, fu accolto a casa sua da mons. Luigi Martini, rettore del Seminario mantovano. In quegli anni il Seminario era investito dalla congiura patriottica che porter\u00e0 al supplizio dei Martiri di Belfiore, dei quali ben tre erano sacerdoti, tra cui il leader della congiura don Enrico Tazzoli, insegnante presso lo stesso Seminario. \nArdig\u00f2 fu infine ordinato sacerdote il 22 giugno 1851.\nL'insegnamento positivista, la sospensione e la scomunica.\nNel 1870 pubblic\u00f2 \"La psicologia come scienza positiva\" e nel 1876 tent\u00f2 di istituire presso il Liceo di Mantova, dove insegnava, un Gabinetto per le ricerche psicologiche.\nNel metodo di insegnamento, poi, privilegiava il personale e diretto coinvolgimento degli allievi, sollecitandoli al libero dialogo, con una attenta analisi di brani critici e dei filosofi, cosa non troppo gradita alle gerarchie ecclesiastiche e al Ministero dell'Istruzione.\nGi\u00e0 preda di una crisi religiosa molto forte, che lo port\u00f2 infine a divenire ateo, tutta questa polemica lo condusse appunto a smettere l'abito ecclesiastico nel 1871, a 41 anni, dopo aver aderito ormai completamente alle posizioni positiviste ed evoluzioniste, che andavano nettamente in contrasto ai dettami della Chiesa cattolica del tempo, e aver attaccato apertamente il dogma dell'infallibilit\u00e0 papale.\nAlla fine, Ardig\u00f2 venne anche scomunicato, ultimo atto della polemica contro la Chiesa di cui aveva fatto parte.\nProfessore universitario.\nIn totale insegn\u00f2 storia della filosofia all'Universit\u00e0 di Padova per 28 anni dal 1881. Considerato tra i padri della psicologia scientifica italiana per aver promosso una concezione scientifica della psicologia, concep\u00ec una complessa teoria della percezione e del pensiero che non ebbe completa dimostrazione sperimentale. Nel 1882 Ardig\u00f2 svolse uno dei suoi maggiori esperimenti in campo psicologico sperimentale, sulle condizioni dell'adattamento visivo su prismi ottici. Diverse furono le materie che insegn\u00f2 nei lunghi anni d'insegnamento universitario fino alla data del 1\u00ba giugno 1909 quando fu collocato a riposo. Fu, altres\u00ec, preside della facolt\u00e0 di filosofia e lettere dal 1899 al 1902.\nIl 31 maggio 1908 divenne socio dell'Accademia delle scienze di Torino.\nIl 16 ottobre 1913 fu nominato senatore del Regno, ma fu impossibilitato a raggiungere Roma per il giuramento.\nDurante la sua vita elogi\u00f2 Giuseppe Mazzini e Giuseppe Garibaldi, critic\u00f2 la massoneria (in quanto la riteneva non necessaria in uno stato ormai libero) ed espresse idee fortemente repubblicane.\nUltimi anni e suicidio.\nNegli ultimi anni di vita, isolato dall'ambiente intellettuale, ma non dai suoi discepoli pi\u00f9 stretti, soffr\u00ec di gravi problemi fisici e depressivi (acuiti nel 1907 dalla morte della sorella Olimpia, che viveva a casa sua), che lo condussero a un primo tentativo di suicidio a Padova nel 1918 (dopo aver appreso della disfatta di Caporetto e della morte di molti giovani italiani), fallito perch\u00e9 la ferita non era grave, ma che si sarebbe ripetuto il 27 agosto 1920, questa volta riuscendo nel suo intento: Ardig\u00f2 mor\u00ec infatti suicida all'et\u00e0 di 92 anni nella sua ultima sistemazione a Mantova a casa Nievo, abitazione che era stata di Ippolito Nievo. Si autoinflisse una ferita colpendosi con un rasoio (o una roncola) arrugginito alla gola. Le testimonianze dell'epoca riferiscono che venne trovato seduto alla scrivania, con la barba bianca del tutto sporca di sangue (barba che gli fu tagliata dai soccorritori ed \u00e8 tuttora conservata come cimelio nella sala blindata della Biblioteca di Mantova); soccorso dai medici, perse comunque conoscenza dopo aver ribadito le sue intenzioni, e mor\u00ec due settimane dopo, il 15 settembre.\nRicezione dell'opera di Ardig\u00f2.\nIl tragico atto finale della sua vita venne usato dai suoi detrattori - clericali o neoidealisti - per screditare il positivismo in declino o visto come un gesto di demenza senile, e non come un atto di un uomo ormai stanco a livello psicofisico, che aveva dato tutto e vissuto la sua lunga vita secondo coscienza, quale in effetti era. D'altra parte, seppur il sistema di Ardig\u00f2 non era anti-idealistico, furono gli idealisti ad attaccarlo filosoficamente, seguiti dai marxisti di inizio secolo, come Antonio Gramsci, talvolta paragonandolo agli esiti pi\u00f9 deleteri del positivismo, come l'antropologia criminale di Cesare Lombroso (risultata poi non scientifica), determinando l'oblio parziale delle sue opere, tra i maggiori libri filosofici tra il periodo illuminista (con l'esclusione delle opere filosofiche di Giacomo Leopardi) e il neoidealismo di Croce e Gentile. Con lo sviluppo del positivismo logico e la riscoperta del positivismo, si \u00e8 avuta una lenta rivalutazione di Ardig\u00f2, il maggiore esponente italiano del movimento, assieme a Maria Montessori e, come lei, tra i fondatori della pedagogia e della psicologia moderna, oltre che uno dei maggiori pensatori laici della cultura italiana tra XIX e XX secolo.\nCommemorazioni.\nSulla sua casa venne apposta una lapide, quando ancora egli era in vita:\nLa citt\u00e0 di Monza gli ha dedicato una scuola media inferiore e una strada. Anche Milano gli ha dedicato una strada in zona Forlanini, cos\u00ec come Roma che gli ha dedicato una piazza tra il quartiere dell'EUR e la via Laurentina.\nI libri della sua biblioteca personale sono conservati presso la Biblioteca universitaria di Padova.\nPensiero.\nIl suo pensiero mosse dalla conoscenza dei classici teologici e filosofici, come Agostino d'Ippona e Tommaso d'Aquino (poi abbandonati), all'adesione al razionalismo e al positivismo di Auguste Comte e Herbert Spencer (con cui ebbe una corrispondenza epistolare, ma di cui non condivide n\u00e9 il darwinismo sociale, n\u00e9 il ruolo marginale da questi attribuito alla filosofia), passando attraverso il naturalismo del Rinascimento, come quello panteistico di Giordano Bruno. D'altra parte, del sapere magico-ermetico della filosofia cinquecentesca della natura, da Bruno stesso a Bernardino Telesio, non vi \u00e8 alcun residuo nella filosofia positiva di Ardig\u00f2, che prova disinteresse e disprezzo per la rinascita romantico-idealista della filosofia, a cui, dopo la \"conversione laica\", contrappone la vera filosofia scientifica.\nCaratteri della \u00abfilosofia positiva\u00bb di Ardig\u00f2.\nL'originalit\u00e0 della sua filosofia si distanzia tanto dall'enciclopedismo naturalistico quanto dal tradizionale spirito di sistema, aprioristico, deduttivistico, dogmatico. La filosofia trova la sua specificit\u00e0 nel fondamento del fatto (fisico o psichico) e nell'argomentazione induttiva, contro le deduzioni a priori, metafisiche, che non hanno fondamento nell'esperienza come la deduzione logico-matematica.\nUna filosofia, che accetti il metodo scientifico e voglia dirsi scientifica, rifiuta quindi le tesi metafisiche, le entit\u00e0 trascendenti inverificabili, accetta le ipotesi da verificare. Contro l'astratto razionalismo metafisico della filosofia, \u00e8 andato emergendo, secondo Ardig\u00f2, dapprima il naturalismo rinascimentale, che ha trovato seguito nell'empirismo, nell'illuminismo e nel sensismo, fino al darwinismo e al positivismo.\nUna filosofia positiva non pu\u00f2 nutrire certezze definitive (se vuol essere portatrice di tesi riformulabili come le teorie scientifiche) e non pu\u00f2 essere un sistema unitario e dogmatico. Ardig\u00f2 propone una filosofia che, perduto l'ambito delle scienze naturali positive, si specifica in autonomia come scienza dei fatti psichici (psicologia) e dei fatti sociali (sociologia).\nPsicologia, pedagogia e sociologia positive.\nI suoi contributi nell'ambito delle scienze sono importanti per l'impostazione generale. Interessanti sono le sue idee sull'evoluzione intesa come passaggio dall'indistinto al distinto, ma anche condizionata dal caso e caratterizzata dal ritmo. Non tutto dunque \u00e8 lineare e meccanico. Ardig\u00f2 fu uno dei primi psicologi moderni, anche se non nel senso di terapeuta, ruolo che sar\u00e0 ricoperto dagli psicoanalisti e dagli psichiatri, ma nel senso di formatore pedagogico e professionale, oltre che di teorico e studioso della psiche, come Henri Bergson.\nArdig\u00f2 insistette sulla necessit\u00e0 di una psicologia e una pedagogia scientifiche, soffermandosi sul ruolo delle abitudini. L'educazione infatti sul piano naturale pu\u00f2 essere ricondotta all'acquisizione di comportamenti sedimentati e certi; questo significa il passaggio da una pedagogia metafisica e astratta a una pedagogia intesa come scienza dell'educazione.\nL'Io, l'Indistinto e la nascita della coscienza.\nSeguendo comunque l'assioma comtiano che \"non ci pu\u00f2 essere scienza se non di fatti\" (anche se Comte riconduce la psicologia alla filosofia e alla medicina, oltre che alla sociologia), egli conia inoltre il termine di \"confluenza mentale\".\nTeorie pedagogiche.\nArdig\u00f2 dice: \nPer Ardig\u00f2 dunque non tutte le abitudini sono educative. Dal punto di vista didattico privilegi\u00f2 l'intuizione, il metodo oggettivo, la lezione delle cose, il passaggio dal noto all'ignoto, insegnando poche cose alla volta, ritornando pi\u00f9 volte sulle cose spiegate e facendo continue applicazioni di teorie e casi nuovi. Egli rivalut\u00f2 la funzione del gioco, il quale permette al bambino l'occasione di vedere e toccare gli oggetti, riconoscerne le propriet\u00e0 e le somiglianze, favorendo lo sviluppo fisico, il quale va d'accordo con quello mentale. Proprio in riferimento al gioco, Ardig\u00f2 critic\u00f2 le idee di Fr\u00f6bel.\nIl problema di Ardig\u00f2 fu quello di coniugare la formazione di giuste abitudini con la libert\u00e0 e l'autonomia propugnata dai \"Giardini d'infanzia\" di Fr\u00f6bel.\nNatura ed evoluzionismo.\nIl sistema ardigoiano si configura come un \u201cnaturalismo\u201d evoluzionistico (da lui chiamato per\u00f2 \"realismo positivo\") che cresce sulla consapevolezza delle scienze e della tecnica, e si regge sotto una solida epistemologia, mentre si rivolge anche alla morale, sottraendola al riduzionismo naturalistico e meccanicistico, riservando alla psicologia la funzione di sovrintendere al tutto.\nSe tutto ci\u00f2 che esiste \u00e8 un fatto naturale, dal cosmo al cervello umano, dai vegetali ai minerali, non esiste e non pu\u00f2 esistere un ente trascendente metafisico e non \u00e8 pensabile alcun progetto finalistico che permetta una comprensione teleologica della Natura; a essa ci si pu\u00f2 avvicinare solo con spirito scientifico.\nL'ignoto di Ardig\u00f2 non trascende l'esperienza, non ne \u00e8 causa prima e soprannaturale, per cui il suo immanentismo non finisce mai nello spiritualismo a-scientifico e irrazionalistico (accusa spesso rivolta da Benedetto Croce ai positivisti).\nUn motivo di originalit\u00e0 \u00e8 offerto dal tentativo di attenuare il determinismo e meccanicismo evoluzionistico e positivistico tramite la dottrina della casualit\u00e0. La realt\u00e0 \u00e8 per lui continuo passaggio dall'Indistinto al distinto, e i distinti sono la coscienza umana e il mondo esterno, frutto entrambi dalle sensazioni e da quell'Indistinto dalla quale procedono per \u00abautosintesi ed eterosintesi\u00bb.\nRiflessione morale.\nEgli punta a far rinascere un'etica laica, naturalistica, non prescrittiva, che pone l'uomo davanti alle scelte, dandogli strumenti conoscitivi per una scelta razionale. Rimane estraneo per\u00f2 alla questione sociale e alle istanze socialiste (nonostante la collaborazione con Turati), e, ancor prima, anarchiche, ampiamente diffuse in Italia, come isolato \u00e8 anche rispetto alla politica.\nLe idealit\u00e0 sociali o massime morali si distinguono in:\nVa detto che la riflessione \"di periodo\" ardigoiana sulla moralit\u00e0 e sulle idealit\u00e0 sociali \u201cnell'idea della giustizia\u201d mostra l'intento di fondare in Italia la sociologia come scienza, sulla cauta possibilit\u00e0 di concepire nella societ\u00e0 la morale senza la religione. Il progetto di Roberto Ardig\u00f2 si concretizza maggiormente nelle pretese di fondare un sapere laico in grado di confrontarsi con le sfere dell'etica e della filosofia speculativa, senza che quest'ultima possa vantare \"ex ante\" una alleanza \u201cforte\u201d di filosofia e religione e senza avere avuto un confronto con i temi messi in campo dalla scienza e dai suoi pi\u00f9 immediati avanzamenti, cos\u00ec come mostrano proprio i primi passi dell'idea di formare un sapere sociologico autonomizzato dalle sfere dell'eticit\u00e0. In questo senso l'impresa di Ardig\u00f2 di confrontarsi direttamente con il sapere speculativo risulta essere l'unica nel suo genere al cospetto del positivismo di fine secolo XIX. Ma il tentativo di formare una scuola si infrange nella ripresa sia europea dello spiritualismo, sia pi\u00f9 nostrana dell'idealismo e nella contestazione delle dottrine filosofiche di seguaci come Giovanni Marchesini e Giuseppe Tarozzi."}
{"id": "268029", "revid": "1305772", "url": "https://it.wikipedia.org/wiki?curid=268029", "title": "Globus Cassus", "text": "Il Globus Cassus \u00e8 un progetto architettonico a carattere utopico che prevede la trasformazione della Terra in un pianeta artificiale cavo, di dimensioni assai superiori rispetto a quelle attuali, dotato di un'ecosfera situata sulla propria superficie interna. La luce solare entrerebbe attraverso due grandi finestre, la gravit\u00e0 sarebbe simulata grazie alla forza centrifuga derivante dalla rotazione del corpo. Gli esseri umani potrebbero popolare due vaste regioni, l'una prospiciente all'altra, connesse fra loro attraverso il nucleo cavo.\nDato il suo ruolo di \"antipodo\" della Terra sotto vari punti di vista, il Globus Cassus pu\u00f2 essere visto come una sorta di modello filosofico che capovolge la descrizione tradizionale della Terra.\nIl Globus Cassus \u00e8 stato ideato dall'architetto e artista svizzero Christian Waldvogel, che l'ha presentato per la prima volta presso la Biennale di Venezia del 2004. L'autore ha reso pubblica una descrizione meticolosa del processo di trasformazione necessario per attuare il progetto, un racconto fantastico sulla sua costruzione e vari suggerimenti per l'organizzazione sociale da introdurre nel Globus Cassus.\nCaratteristiche salienti.\nIl Globus Cassus incorporerebbe tutto il materiale che costituisce attualmente la Terra. L'idrosfera e l'atmosfera terrestre sarebbero trattenute al suo interno. L'ecosfera attuale sarebbe limitata alle regioni equatoriali, mentre l'atmosfera pi\u00f9 rarefatta delle regioni tropicali (a gravit\u00e0 inferiore) permetterebbe solamente la coltivazione di piantagioni. Le regioni polari sarebbero caratterizzate dall'assenza di atmosfera e di gravit\u00e0, e potrebbero essere utilizzate a mo' di magazzini e di luoghi di produzione in condizioni di microgravit\u00e0.\nStruttura geometrica.\nLa forma del Globus Cassus \u00e8 quella di un icosaedro compresso, con due aperture diagonali. I bordi dell'icosaedro sono sostenuti da uno scheletro rigido, riempito con un guscio o, nel caso delle finestre, con cupole dalla concavit\u00e0 rivolta verso l'esterno.\nMateriali.\nLa crosta, il mantello e il nucleo terrestre potrebbero essere gradualmente trasportati in superficie e quindi trasformati, rendendoli meno densi e pi\u00f9 resistenti. Mentre la crosta potrebbe essere prelevata dalle regioni continentali, il magma e il mantello liquido potrebbero essere pompati attraverso giganteschi condotti. Il nucleo sarebbe smantellato a partire dalla superficie.\nDimensioni.\nI cavi stazionari necessari per il sostegno della struttura si troverebbero di gran lunga all'interno dell'orbita lunare; la costruzione del Globus Cassus non altererebbe quindi i parametri orbitali del satellite. Ciononostante, la Terra diventerebbe simile, per dimensioni, a Saturno.\nCostruzione.\nIl progetto del Globus Cassus prevede la costruzione di quattro ascensori spaziali a partire da altrettanti punti posti in orbita geostazionaria. Si tratterebbe dunque di costruire gigantesche torri, dal diametro di diverse centinaia di chilometri e dalla lunghezza complessiva di circa 165.000 chilometri. Gli ascensori situati all'interno delle torri sarebbero utilizzati per trasportare i silicati e gli altri materiali di costruzione in orbita geostazionaria.\nScheletro e guscio.\nIl materiale costruttivo dovrebbe essere convertito in un aggregato poroso e utilizzato per formare lo scheletro del Globus Cassus. In ogni fase della costruzione dovr\u00e0 essere rispettata una perfetta simmetria per mantenere la struttura in equilibrio rispetto alla Terra; questo processo si concluder\u00e0 quando la struttura circonder\u00e0 il vecchio pianeta in ogni direzione. Il magma verrebbe quindi pompato verso lo scheletro, in modo da formare sottili gusci che riempiano i vuoti. Otto aperture verrebbero invece riempite con gigantesche cupole di vetro dalla concavit\u00e0 rivolta verso l'esterno del corpo.\nLe Grandi Piogge.\nIn seguito all'immane estrazione di materiale, la Terra si contrarrebbe, le sue calotte polari si scioglierebbero e la sua gravit\u00e0 crollerebbe. Avverrebbe cos\u00ec una repentina perdita dell'atmosfera e dell'idrosfera, che attraverserebbero lo spazio vuoto per precipitare sulla superficie interna del Globus Cassus. Essa sar\u00e0 stata preventivamente dotata di canali e trincee, in modo da formare nuovi fiumi, laghi e mari nella regione equatoriale. Il processo di trasferimento dell'atmosfera e dell'idrosfera \u00e8 detto il momento delle \"Grandi Piogge\".\nColonizzazione.\nA partire dall'inizio delle \"Grandi Piogge\", la Terra diverrebbe del tutto inabitabile. I semi di tutte le piante esistenti, i siti di grande interesse culturale da conservare e gli stessi animali ed esseri umani verrebbero allora trasportati nelle torri, dove rimarrebbero fino al termine del trasferimento dell'atmosfera sul Globus Cassus.\nColtivazione.\nLa parte rimanente del nucleo terrestre verrebbe smantellata per costruire i gusci delle regioni polari del Globus Cassus. Durante questo processo, il grande calore emanato dal nucleo accelererebbe la crescita delle piante, e quindi contribuirebbe grandemente alla costituzione della nuova biosfera.\nCritiche.\nLa mancanza del nucleo terrestre comporterebbe la perdita del campo geomagnetico, quindi la vita diverrebbe insostenibile a causa delle radiazioni cosmiche, fermate per l'appunto da delle zone del campo magnetico terrestre chiamate fasce di van Allen."}
{"id": "268034", "revid": "1534511", "url": "https://it.wikipedia.org/wiki?curid=268034", "title": "Concezione del tempo", "text": "La concezione filosofica del tempo, cos\u00ec come dello spazio, oltre a fornire un modello interpretativo dei fenomeni studiati dalla fisica e dalla scienza, si carica di significati spirituali, religiosi e psicologici, a seconda del contesto storico e culturale.\nQuantit\u00e0 e qualit\u00e0 del tempo.\nSul piano filosofico, si possono rilevare due modi diversi di considerare il tempo: nell'antica Grecia si distingueva il suo aspetto quantitativo, inteso come misurazione matematica, denominato \"chr\u00f2nos\", dal tempo qualitativo o \"kair\u00f3s\", associato cio\u00e8 ad un determinato valore o archetipo.\nQuesta concezione qualitativa consentiva una comprensione del tempo basata sul principio di analogia, cio\u00e8 sulla somiglianza analogica tra un determinato periodo di tempo ed un modello di riferimento, grazie al quale poterlo interpretare. La capacit\u00e0 di associare il tempo ad una precisa qualit\u00e0, su cui si fondavano antiche scienze sapienziali come l'astrologia, la magia, la medicina, era attribuita soprattutto ai sapienti e ai sacerdoti, ritenuti in grado di leggere i segni dei tempi. Essi si basavano ad esempio sull'esame delle viscere animali, sul volo degli uccelli, o sulla posizione dei pianeti in un dato momento: associando le informazioni ottenute ai principi corrispondenti, si ricavava l'oroscopo, che significa propriamente \u00abguardare nell'ora\u00bb. Un'eredit\u00e0 di questa attribuzione analogica la si pu\u00f2 ritrovare nell'odierna denominazione dei giorni della settimana, ognuno dei quali era associato, in base alla sua specifica qualit\u00e0 temporale, a un diverso pianeta: il principio della Luna, ad esempio, espressione del lato materno e inconscio della realt\u00e0, al luned\u00ec, quello di Marte col suo spirito guerriero al marted\u00ec, e via dicendo.\nPoich\u00e9 la corrispondenza astrologica tra macrocosmo e microcosmo valeva anche sul piano temporale, ogni istante poteva contenere e riassumere in s\u00e9 l'eternit\u00e0 intera; soprattutto il momento iniziale di un accadimento era considerato il pi\u00f9 importante, come un seme contenente in s\u00e9 l'intera pianta. Da qui la consapevolezza di dover cominciare un'attivit\u00e0 nel momento opportuno (\"kairos\"), ossia corrispondente alla qualit\u00e0 del risultato che si desiderava ottenere, come una vittoria militare, la buona riuscita di un matrimonio, il successo di un'impresa economica. L'abitudine di consultare gli astri prima di iniziare un'attivit\u00e0 divenne prevalente soprattutto nel Rinascimento.\nUn corrispettivo odierno del termine \"kairos\", utilizzato nell'ambito della psicologia analitica, \u00e8 quello di sincronicit\u00e0, con cui Jung designava la reciproca influenza o interazione tra due eventi, che non \u00e8 da intendere in senso causale, n\u00e9 come un agire materialmente dell'uno sull'altro, ma \u00e8 dovuta al fatto che entrambi hanno avuto origine da uno stesso contesto, o sono stati sintonizzati su una stessa lunghezza d'onda.\nPer spiegare i fenomeni di risonanza o di vibrazione all'unisono, Rupert Sheldrake ha formulato la teoria del \u00abcampo morfico\u00bb, ossia di uno spazio e di un tempo dotati di una specifica frequenza vibratoria, in grado di influenzare gli esseri viventi determinandone la forma e il comportamento, in una maniera non riconducibile ad un mero meccanicismo. Analoghe interpretazioni sono state proposte riguardo al paradosso della fisica quantistica noto come \"entanglement\".\nMentre il tempo qualitativo risulta dunque legato all'esperienza, nel tentativo di comprenderla e interpretarla, quello quantitativo risponde invece alla necessit\u00e0 di ottimizzare il tempo a disposizione, e dipende generalmente dall'organizzazione economica: astratto e frazionabile, viene visto come un'entit\u00e0 lineare e misurabile, mentre quello qualitativo, essendo basato su modelli perenni ed atemporali, tendenti a riproporsi nel corso della storia, \u00e8 proprio di una visione ciclica. Quest'ultima tuttavia, combinandosi con una prospettiva retta e progressiva della storia, pu\u00f2 dare luogo a una spirale.\nIl tempo pu\u00f2 quindi essere concepito secondo tre modelli: \"ciclico\", \"lineare\", \"a spirale\".\nLa concezione del tempo ciclico.\nIl tempo ciclico o concezione circolare vede l'universo come un continuo prodursi e disfarsi, in sequenza eterna ed infinita.\nNella civilt\u00e0 greca (come in quella romana), il tempo \u00e8 vissuto come ordine misurabile del movimento, ossia come misura del perdurare delle cose mutevoli e come ritmica successione delle fasi in cui si svolge il divenire della natura. In questa cultura, troviamo una visione antropomorfica della mitologia classica e una visione naturalistica della religiosit\u00e0 orfico-misterica. Ne deriva un'elaborazione di teologia della storia su un duplice piano:\nDalla visione antropomorfica della mitologia classica deriva la continuit\u00e0 degli eventi tra la storia degli d\u00e8i e quella degli uomini. Tale continuit\u00e0 viene garantita dalla figura dell'eroe prodotta dal connubio tra perfezione e immortalit\u00e0 divina e imperfezione e mortalit\u00e0 umana. La storia degli d\u00e8i rispecchia, anticipa e spiega la storia degli uomini, ma viene costruita a partire da quest'ultima.\nDalla visione naturalistica della religiosit\u00e0 orfico-misterica si evince l'idea del ciclo come perenne ritorno in senso naturalistico, dove si stabilisce un'alternanza tra vita e morte, progresso e decadenza, fortuna e disgrazia.\nIl tempo, quindi, sempre si ripete e sempre \u00e8 succube del fato, elemento essenziale di questa concezione temporale. Il tempo non pu\u00f2 essere altro che la ruota in cui tutti gli esseri eternamente rinascono, muoiono e si ricompongono allo stato originale, come descrivono le mitologie orientali.\nIl tempo ciclico \u00e8 un concetto cardine della filosofia indiana e della filosofia buddhista, con i concetti di sa\u1e43s\u0101ra, che solo il nirvana pu\u00f2 spezzare, quello di \"kalachakra\" e quello dei \"kalpa\" o eoni, periodi di miliardi di anni, composti complessivamente di quattro grandi \"yuga\", equivalenti pressappoco alle quattro et\u00e0 evolutive (dell'oro, dell'argento, del bronzo/rame e del ferro) della mitologia greca. \nL'idea del tempo ciclico era presente anche nell'antica Persia. Fondata sulla ciclicit\u00e0 delle \"\u00e8re cosmiche\" era pure la concezione del tempo presso le civilt\u00e0 precolombiane d'America, i Maya e gli Aztechi.\nIl tempo ciclico nella storia umana.\nIl tempo ciclico nella storia umana, con involuzioni ed evoluzioni, venne anticamente descritto da Polibio, con riferimento ai regimi politici, sulla scia di Platone, che nel suo dialogo \"Timeo\" aveva gi\u00e0 parlato di un \u00abGrande anno\u00bb comprendente dodici ere astrologiche, dopo il quale tutta la volta celeste torna uguale: tornano uguali il giorno e la notte, gli anni solari e lunari e il movimento dei pianeti.\nAnche lo stoicismo concepiva un eterno ritorno o \"apocatastasi\" dell'universo, il quale dopo un lungo periodo si distrugge a causa di una conflagrazione cosmica o \"ecpirosi\" (\u03b5\u03ba\u03c0\u03cd\u03c1\u03c9\u03c3\u03b9\u03c2), per tornare a rinascere dal fuoco in una nuova palingenesi, ristabilendosi ogni volta nel suo stato originario.\nIl concetto dei \"corsi e ricorsi\" (e quindi di tempo ciclico) venne poi espresso in et\u00e0 moderna da Giambattista Vico. Esempio di ciclicit\u00e0 vichiana della storia pu\u00f2 essere l'alternanza di periodi parlamentari (democrazia greca, repubblica romana, comuni, regni costituzionali, democrazie) e imperiali (i re di Roma, l'Impero romano, le signorie, il fascismo). Altro esempio, in campo economico, \u00e8 l'alternanza di periodi di espansione economica e periodi di crisi. Ogni attimo \u00e8 allo stesso tempo unico, ma non irripetibile in senso assoluto.\nIl tempo ciclico tra scienza e filosofia.\nFisica classica.\nDa un punto di vista prettamente scientifico, nella logica e nella fisica newtoniana classica, appare privo di fondamento, anche se \u00e8 da considerare che non sia completamente impossibile a livello teorico, per la legge di Lavoisier che rende eterna la materia e la massa (sebbene non renda eterni i suoi stati di aggregazione); comunque si fanno delle obiezioni alla teoria, per cui sarebbe:\nFisica moderna.\nLa fisica quantistica e quella della relativit\u00e0 di Einstein, invece, non escludono completamente una tale ipotesi, pur formulandola a volte come \"concezione a spirale\", anche se molti scienziati la contestano. Esempio \u00e8 la concezione del multiverso o la teoria del Big Bounce prevede invece che tutto possa ripartire. Tuttavia, molti pensano che l'universo conosciuto non sia affatto infinito ed eterno, ma che il tempo, almeno dal punto di vista teorico, possa esserlo, essendo una costante fisica, e ripetendosi in istanti \"congelati\", come \u00e8 osservabile nel tempo \"fermo\" dei buchi neri. Il passato e il futuro sarebbero quindi solo mere esperienze sensibili ma non assolute.\nLa teoria del multiverso, nella teoria delle bolle e in quella della teoria delle stringhe, ammette centinaia di migliaia di universi, teoricamente infiniti, con leggi fisiche forse diverse, in cui il tempo possa ripartire.\nAlla teoria delle bolle si affianca anche quella delle stringhe, sempre nell'ambito degli universi paralleli ed infiniti, e la teoria collegata dell'universo che rimbalza o \"pulsa\" (grazie all'energia derivata dalla collisione delle brane e delle stringhe), tra Big Bang e Big Crunch, come nella cosmologia teorica e filosofica degli antichi stoici.\nCollegamenti filosofici.\nTali concetti fisico-cosmologici e matematici, sono paralleli a quelli che, in anticipo alla loro formulazione moderna, filosoficamente furono ripresi anche da Friedrich Nietzsche nell'esposizione della teoria dell'eterno ritorno, che prende avvio dall'antica concezione temporale, in particolare da quella di Eraclito, ripresa da molti pensatori successivi (sull'eternit\u00e0 della materia e del tempo si pronunciarono a favore i citati stoici e gli atomisti come Democrito ed Epicuro, oltre a molti illuministi e materialisti). Anche la cosmologia induista e buddhista sono cicliche.\nCritiche filosofico-religiose alla teoria del tempo ciclico.\nSecondo i critici di tale concezione, sostenitori della teoria dell'universo lineare e creato dal nulla (spesso aderenti di religioni monoteistiche, in particolar modo cattolici), ritenendo ogni evento cosmico reversibile per opera del \"fato\", la concezione ciclica del tempo nega ogni utilit\u00e0 all'agire dell'uomo per produrre un cambiamento nel futuro, deresponsabilizzandolo nei confronti del mondo. L'uomo, essendo per definizione creatore, viene spogliato di ogni sua dignit\u00e0 e ridotto alla stregua di un animale in balia degli eventi naturali, dei bisogni fisici e della gerarchia (chiamata in maniera poetica da Nietzsche Volont\u00e0 di potenza).\nLa concezione del tempo lineare.\nNel contesto biblico e coranico \u00e8 introdotta la concezione di un tempo che procede a senso unico, in cui lo svolgimento storico dell'umanit\u00e0 \u00e8 irreversibile, proiettato verso un destino ultimo, senza possibilit\u00e0 di ritorno. \nNe consegue una prospettiva escatologica, con una serie di istanze nelle quali le libere decisioni dell'uomo, con il loro apporto di bene e di male, appaiono decisive, perch\u00e9 destinate a rimanere tali per tutta l'eternit\u00e0, seppure non manchino in taluni autori cristiani, come ad esempio Gregorio di Nissa, riferimenti ad un movimento ciclico della storia, inteso come ritorno dell'anima alla sua condizione di purezza prima della caduta nel peccato.\nNel complesso, tuttavia, possono essere due i significati prevalenti del tempo storico:\nQuesto secondo significato, che conduce a concepire il tempo come \u00abstoria\u00bb, e non pi\u00f9 come un sussegursi di avvenimenti sempre uguali in analogia al ciclo naturale delle stagioni, fu approfondito in particolare da Sant'Agostino nella sua opera \"La citt\u00e0 di Dio\", in cui venne esposta per la prima volta una filosofia della storia.\nIn essa, secondo Agostino, operano due forze contrapposte, irriducibili l'una all'altra, che determinano dialetticamente le vicende umane, prima del loro esito trascendente.\nAccenni alla stessa idea lineare della storia come teatro di momenti opportuni, caratteristica di un'attesa messianica con un'apocalisse di Dio fuori dal tempo, sono presenti tra gli altri nel millenarismo di Gioacchino da Fiore, e pi\u00f9 recentemente in Martin Heidegger, che all'argomento dedic\u00f2 \"Il concetto di tempo\".\nLa temporalit\u00e0 che Agostino analizza rispecchia il carattere metafisico del creato in quanto altro e dipendente dal creatore.\nAgostino critica le concezioni che riducono il tempo a movimento: il movimento si volge senz\u2019altro nel tempo, ma il movimento non pu\u00f2 misurare il tempo, dunque come si pu\u00f2 misurare ci\u00f2 che sembra cos\u00ec sfuggente? L\u2019anima permette di conservare il passato in quanto ricordo, il futuro in quanto presenza-attesa e il presente come attenzione verso ci\u00f2 che \u00e8 reale. L\u2019anima si distende e si estende nel tempo, dunque i tempi dell\u2019anima non possono essere tre, bens\u00ec uno: il presente dall\u2019anima a se stessa.\nScrive Luigi Pareyson: Lo spiritualismo agostiniano ha dimostrato effettivamente che non si pu\u00f2 affermare che sussistano memoria e attesa in quanto sussistono passato e futuro, ma si deve affermare invece che sussistono passato e futuro in quanto sussistono memoria e attesa, che cio\u00e8 non il tempo rende possibile la storia dell\u2019anima, ma la storia dell\u2019anima rende possibile il tempo (L. Pareyson, Esistenza e persona, 1970).\nPareyson chiama la propria posizione personalismo ontologico, facendo conoscere l'esistenzialismo tedesco in chiave ermeneutica: considera la verit\u00e0 non un dato oggettivo, come avviene nella scienza, ma quale interpretazione del singolo. L'esistenza \u00e8 se stessa e comprende se stessa in quanto \u00e8 in relazione con altro e comprende l'altro, e viceversa. Secondo questa profonda radice kierkegaardiana dell'esistenzialismo, Pareyson propone un esistenzialismo personalistico e ontologico perch\u00e9 \u00e8 nell'apertura all'essere che ci trascende, che mi trascende, che io posso scegliere ed essere me stesso (L. Pareyson, Esistenza e persona, 1970).\nLa concezione del tempo a spirale.\nAlternativa alla concezione del tempo come ripetizione, ma anche a quella che vede il tempo come progresso, troviamo la concezione secondo cui il tempo segue determinate fasi per una legge eterna che lo governa e lo governer\u00e0 necessariamente, ma, tali ripetizioni si differenziano dall'essere cicliche dal momento che si conducono comunque verso un progredire (come dire che il tempo segue dei semicicli progressivi). In questo si ritrova lo schema tesi-antitesi-sintesi di Hegel (quindi anche dell'Hegelismo) e di Marx (quindi anche del Marxismo e del Comunismo).\nQuesta concezione tenta di coniugare il tempo ciclico e il tempo lineare.\nLa concezione del tempo in senso morale.\nIn senso morale il tempo si pu\u00f2 considerare come un costante miglioramento (le \"meravigliose sorti e progressive\" del pensiero socialista), come un costante peggioramento (fino al giudizio universale, vedi Cristianesimo e Islam), oppure come un'alternanza di periodi in miglioramento e periodi in peggioramento (vedi tempo ciclico, come nella teoria fisica del Big Bounce e nel buddhismo)."}
{"id": "268035", "revid": "119049627", "url": "https://it.wikipedia.org/wiki?curid=268035", "title": "Secondo intercalare", "text": "Il secondo intercalare (in lingua inglese \"leap second\") \u00e8 una correzione del tempo applicata al tempo coordinato universale (UTC) per mantenerlo allineato al giorno solare medio.\nL'ente responsabile della sua misura e scansione temporale \u00e8 l'International Earth Rotation and Reference Systems Service (IERS).\nQuando si applica.\nIl secondo intercalare viene applicato quando la differenza (detta DUT1) fra il tempo universale (UT1) e UTC (il tempo degli orologi di riferimento) si avvicina in valore assoluto agli 0,6 secondi, in modo da garantire che la DUT1 rimanga compresa nell'intervallo tra -0,9 e +0,9 secondi.\nL'introduzione del secondo intercalare si \u00e8 resa necessaria da quando fu ridefinito in maniera univoca nel Sistema internazionale di unit\u00e0 di misura il nuovo campione di unit\u00e0 di tempo come unit\u00e0 indipendente da fenomeni legati ai periodi di rotazione e/o rivoluzione terrestre. La velocit\u00e0 di rotazione terrestre non risulta n\u00e9 costante durante l'anno sidereo (la rotazione accelera durante l'avvicinamento all'afelio mentre decelera avvicinandosi al perielio) n\u00e9 costante e stabile durante il lungo periodo. Le cause della variabilit\u00e0 sul lungo periodo sono molteplici fattori, il principale identificato nell'influenza gravitazionale degli astri celesti. \nIn analogia con l'introduzione del giorno 29 febbraio nell'anno bisestile, il quale si rende necessario per non avere uno sfasamento con gli orologi astronomici (basati sul tempo universale, ossia dipendenti dall'alternanza del ciclo giorno notte, per la definizione di giorno solare e basati sugli equinozi e solstizi, per la definizione di anno tropico) ed \u00e8 differente dal giorno siderale, si rende quindi necessario dover sincronizzare gli orologi atomici, il cui secondo risulta indipendente dai periodi di rotazione/rivoluzione terrestre, con gli orologi dipendenti dai fenomeni astronomici. Per ottenere ci\u00f2 viene introdotto il secondo intercalare ogni qual volta lo scarto esca dall'intervallo predefinito. Poich\u00e9 la frequenza di rotazione della Terra non \u00e8 predicibile sul lungo periodo, non esiste una regola fissa per determinare quando sar\u00e0 necessario introdurre il prossimo secondo intercalare ma statisticamente questi aggiustamenti si sono resi necessari circa ogni 18 mesi.\nIl primo secondo intercalare venne introdotto il 30 giugno 1972, mentre l'ultimo secondo intercalare \u00e8 stato aggiunto il 31 dicembre 2016. Il periodo pi\u00f9 lungo senza aggiustamenti \u00e8 stato quello compreso fra il 1\u00ba gennaio 1999 e il 31 dicembre 2005. Secondo la convenzione le modifiche devono essere applicate il 31 dicembre o il 30 giugno, alla mezzanotte UTC del giorno stabilito. Tuttavia l'orario locale in cui la modifica diviene effettiva cambia nei paesi che adottano un fuso orario diverso da quello di Greenwich; in particolare nei paesi la cui ora \u00e8 in anticipo su quella del fuso orario principale (come accade in Italia), il secondo intercalare viene a cadere nel giorno successivo (1\u00ba gennaio o 1\u00ba luglio)."}
{"id": "268036", "revid": "224230", "url": "https://it.wikipedia.org/wiki?curid=268036", "title": "Tito Labieno", "text": "Biografia.\nTito Labieno, padre di Quinto, combatt\u00e9 insieme a Giulio Cesare, nel 78 a.C., nella campagna navale di Publio Servilio Vatia Isaurico (proconsole in Cilicia dal 78 al 75) contro i pirati cilici.\nDopo aver rivestito la carica di tribuno della plebe nel 63 a.C.; con la pretesa di vendicare la morte dello zio, accus\u00f2 Gaio Rabirio di perduellio. La ragione vera di questa presa di posizione era quella di favorire Gaio Giulio Cesare. Fu molto probabilmente su suggerimento di Cesare, ansioso di dimostrare la propria riconoscenza verso Pompeo, che Labieno e il suo collega Tito Ampio Balbo proposero di riservare tali onori a Pompeo.\nIn base a questa nuova legge per Cesare fu facile farsi eleggere ed ottenere la dignit\u00e0 di pontefice massimo quello stesso anno. Nel 59 a.C. fu pretore, durante il consolato di Cesare.\nLabieno fu legato di Giulio Cesare in Gallia e seppe mostrare le sue doti di abile comandante durante i sette anni della campagna gallica; riport\u00f2 importanti vittorie contro le popolazioni dei Tigurini (58 a.C.), dei Belgi, degli Atrebati, dei Morini, dei Treveri (54 a.C.) in pi\u00f9 di un'occasione, dei Belgi (53 a.C.); si dimostr\u00f2 particolarmente abile nel sedare una rivolta scoppiata nella regione di Lutezia nel 52 a.C. Cesare riponeva in lui grande fiducia e regolarmente gli lasciava il comando ogni qualvolta doveva assentarsi dalla Gallia.[8]\nNel 51 a.C. Cesare gli affid\u00f2 il governo della Gallia Cisalpina, in qualit\u00e0 di propretore. Prima che Cesare attraversasse il Rubicone Labieno si un\u00ec a Pompeo portando con s\u00e9 numerosi cavalieri gallici e germanici. Pompeo lo nomin\u00f2 comandante della cavalleria.\nDopo Farsalo.\nDopo la sconfitta di Pompeo a Farsalo, Labieno fugg\u00ec a Dyrrhachium, dove trov\u00f2 Cicerone e lo inform\u00f2 della disfatta, ma allo stesso tempo, per incoraggiare la fazione pompeiana, sostenne che Cesare fosse stato severamente ferito nella battaglia. Da Dyrrhachium ripar\u00f2 con Lucio Afranio prima a Corcira e poi a Cirene in Africa per incontrarsi con Catone, ma questi si rifiut\u00f2 d'incontrarlo. Alla fine riusc\u00ec a riunirsi con i resti dell'esercito pompeiano in Africa; qui Scipione e Catone, due dei maggiori comandanti rimasti della parte pompeiana, avevano costituito un nuovo esercito e riorganizzato la resistenza repubblicana. A Labieno fu affidato il comando di un'armata nei pressi di Ruspina e riport\u00f2 una prima vittoria contro lo stesso Cesare presso la stessa citt\u00e0 nel 46 a.C., ma alla lunga dovette ritirarsi. Poco dopo Labieno un\u00ec le proprie forze con quelle di Scipione, sotto il quale serv\u00ec come legato per il resto della campagna africana.\nFu sconfitto tre mesi dopo nella battaglia di Tapso e nuovamente costretto a fuggire, rifugiandosi presso Gneo Pompeo il Giovane in Spagna. \nMor\u00ec durante la battaglia di Munda il 17 marzo del 45 a.C.; secondo Appiano la sua testa mozzata fu portata a Cesare.\nGens.\nLo studioso veneziano Paolo Manuzio nel suo \"Antiquitatum Romanarum Liber de Legibus\" si fece sostenitore di una tesi per cui Labieno, non essendo mai citato con un gentilizio, sarebbe appartenuto alla Gens Atia; in conseguenza di ci\u00f2, nel corso del Rinascimento venne fatto sempre pi\u00f9 spesso riferimento a Labieno col nome completo di Tito Azio Labieno, in latino \"Titus Atius Labienus\". Non essendo per\u00f2 mai stato attestato il \"cognomen\" \"Labienus\" negli esponenti della gens Atia, si \u00e8 pensato che si trattasse di un'altra famiglia."}
{"id": "268037", "revid": "1318658", "url": "https://it.wikipedia.org/wiki?curid=268037", "title": "Robert Wise", "text": "Vincitore di quattro premi Oscar per i musical \"West Side Story\" del 1962 e \"Tutti insieme appassionatamente\" del 1966, cominci\u00f2 ad affermarsi negli anni quaranta come regista particolarmente versatile e attento all'aspetto \"artigianale\" del cinema, in grado di realizzare film diventati dei classici (\"La jena\", \"Ultimatum alla Terra\", \"Lass\u00f9 qualcuno mi ama\") e di passare con facilit\u00e0 dall'horror (\"Gli invasati\") al western (\"Sangue sulla luna\"), dal \"noir\" (\"Stasera ho vinto anch'io\") alla fantascienza (\"Star Trek\"), fino ai film di guerra (\"Quelli della San Pablo\").\nHa ricoperto la carica di presidente della Directors Guild of America dal 1971 al 1975 e quella di presidente della Academy of Motion Picture Arts and Sciences dal 1985 al 1988. Inoltre ha fatto parte del consiglio d'amministrazione dell'American Film Institute, dove ha diretto il Center for Advanced Film Studies, ed \u00e8 stato membro del Department of Film al MoMa di New York.\nBiografia.\nNato nel 1914 a Winchester (Indiana) da Earl Waldo Wise e Olive Longenecker, Robert Wise trascorse l'adolescenza a Connersville dove comp\u00ec i primi studi. Durante gli anni passati alla Connersville High School scrisse rubriche sportive e umoristiche per il giornale della scuola e divent\u00f2 membro del circolo della poesia e dello staff dell'annuario scolastico. Nonostante fosse gi\u00e0 un appassionato frequentatore dei cinema, inizialmente fu orientato verso una carriera nel giornalismo e dopo il diploma si iscrisse al Franklin College, una piccola universit\u00e0 di arti liberali a sud di Indianapolis. Nel 1933, dopo solo un anno fu costretto ad abbandonare il college a causa delle difficolt\u00e0 economiche della famiglia e decise di trasferirsi a Hollywood, dove il fratello David gli trov\u00f2 un impiego nel reparto spedizioni della RKO Pictures.\n1933-1943: gli inizi da montatore.\nRimasto affascinato dal mondo del cinema, ebbe l'occasione di farne parte poco tempo dopo quando divent\u00f2 assistente del direttore del montaggio sonoro T.K. Wood. Una volta acquisita una certa esperienza si interess\u00f2 al montaggio delle immagini e lavor\u00f2 come assistente di William Hamilton, imparando il mestiere con registi come Alfred Santell (\"Sotto i ponti di New York\", 1936) e Henry C. Potter (\"La vita di Vernon e Irene Castle\", 1939). \nI primi film a riportare il suo nome accanto a quello di Hamilton furono \"La ragazza della 5\u00aa strada\" e \"Notre Dame\", entrambi del 1939, e lo stesso anno uscirono le commedie \"Situazione imbarazzante\" e \"Le mie due mogli\" di Garson Kanin, i primi nei quali fu accreditato come unico autore del montaggio. Per il secondo, Kanin gli offr\u00ec la possibilit\u00e0 di dirigere alcune riprese della seconda unit\u00e0 e il lavoro di Wise arriv\u00f2 all'attenzione della giovane promessa della RKO Orson Welles, in procinto di realizzare \"Quarto potere\". Welles rimase colpito da Wise sin dal primo incontro, tanto che si impose per averlo nel film al posto del montatore assegnatogli dalla produzione: \nIl film ottenne nove candidature agli Oscar inclusa quella per il miglior montaggio, ma il riconoscimento and\u00f2 a William Holmes per \"Il sergente York\" di Howard Hawks. Nell'estate del 1941 Wise fu reclutato per \"L'orgoglio degli Amberson\" ma nello stesso periodo ricevette un'offerta anche da William Dieterle, con il quale aveva gi\u00e0 lavorato in \"L'oro del demonio\" e che stava avviando la produzione di \"Stella nel cielo\". Entrambi i registi cercarono in ogni modo di assicurarsi il suo lavoro, arrivando ad offrire di pagarlo di tasca propria, finch\u00e9 fu Welles a spuntarla.\nTerminato di girare, quest'ultimo part\u00ec per il Brasile per girare il documentario \"\u00c8 tutto vero\" e la RKO chiese a Wise di tornare al montaggio per apportare alcune modifiche. Dopo un rifiuto iniziale dovuto al rispetto per la visione che Welles aveva del film, alla fine cedette e apport\u00f2 un drastico rimontaggio che risult\u00f2 in un nuovo finale e nella cancellazione di oltre 40 minuti, oltre alla direzione di alcune nuove scene. Welles si infuri\u00f2 con la produzione e il rapporto tra i due si incrin\u00f2 irrimediabilmente (si sarebbero riconciliati pubblicamente solo nel 1984).\n1944-1949: le prime regie e il successo.\nNel 1944, dopo aver lavorare al montaggio di altri film e diretto alcune sequenze di \"La spia di Damasco\" di L\u00e9onide Moguy e \"L'azione continua\" di Harold D. Schuster, Wise fece un incontro che avrebbe profondamente influenzato la sua carriera, quello con il produttore specializzato in film horror a basso costo Val Lewton. I due si conobbero grazie a Mark Robson (assistente di Wise nei due film con Orson Welles), che aveva appena lasciato libero il posto di montatore per il film che Lewton stava realizzando, \"Il giardino delle streghe\". La lavorazione stava andando oltre i tempi previsti e Lewton decise di sostituire il regista Gunther von Fritsch proprio con Wise, che si trov\u00f2 a dirigere il suo primo film e a doverlo completare in dieci giorni.\nHorror psicologico pubblicizzato come sequel de \"Il bacio della pantera\" di Jacques Tourneur, \"Il giardino delle streghe\" non fu un successo al botteghino ma ricevette alcune critiche positive e sia Lewton che la RKO furono soddisfatti del lavoro di Wise che fu confermato nel team come regista.\nIl primo film diretto interamente da Wise fu \"Mademoiselle Fifi\" (1944), adattamento di due racconti di Guy de Maupassant con Simone Simon nei panni di una coraggiosa lavandaia francese durante la guerra franco-prussiana. Nonostante alcuni problemi iniziali con il Codice Hays, le linee guida che specificavano ci\u00f2 che poteva essere considerato \"moralmente accettabile\" nelle produzioni cinematografiche, il film usc\u00ec nel luglio 1944 e come il precedente ottenne recensioni positive ma scarsi risultati di pubblico. \nApprofittando anche del recente ingaggio dell'attore britannico Boris Karloff, la RKO decise che il team di Lewton doveva tornare all'horror, genere che in passato aveva fruttato i maggiori successi allo studio. Il nuovo soggetto fu trovato nel romanzo \"Il trafugatore di salme\" di Robert Louis Stevenson e le riprese iniziarono ad ottobre, con un budget cos\u00ec ridotto che gli esterni furono girati sullo stesso set di \"Notre Dame\" del 1939. \"La jena\" fu distribuito nel febbraio 1945 ed ottenne l'apprezzamento della critica, facendo emergere Robert Wise come uno dei registi pi\u00f9 promettenti della RKO. Attratto dalla possibilit\u00e0 di un'esperienza pi\u00f9 diversificata e intenzionato ad ampliare le sue opzioni, terminata la lavorazione decise di lasciare l'unit\u00e0 di Lewton.\nNegli anni successivi Wise gir\u00f2 altri quattro \"B-movies\" di scarso successo, tra cui il \"noir\" del 1947 \"Perfido inganno\" interpretato da Claire Trevor e Lawrence Tierney. Deluso dai risultati, cominci\u00f2 a considerare l'idea di tornare al montaggio quando nel 1948 lo studio gli offr\u00ec la possibilit\u00e0 di dirigere il suo primo film di \"serie A\". La RKO aveva infatti acquistato i diritti del romanzo \"Gunman's Chance\" di Luke Short ma lo aveva accantonato a causa di problemi con la sceneggiatura. Interessati alla storia, Wise e il produttore Theron Warth convinsero il front office dello studio a realizzare \"Sangue sulla luna\", da alcuni considerato come il prototipo del western \"noir\" per atmosfera e tematiche e ricordato soprattutto per l'epica scazzottata tra Robert Mitchum e Robert Preston. \n\u00abIn linea con lo stile realistico del film\u00bb, ha affermato il regista, \u00abvolevo evitare una di quelle scazzottate estremamente sceniche usate in tutti i film, in cui gli stuntmen compiono elaborati combattimenti acrobatici e gli attori si vedono solo nei primi piani, volevo che sembrasse un vero combattimento, con quell'aspetto imbarazzante e brutale di un vero combattimento, e che alla fine il vincitore sembrasse esausto quanto lo sconfitto\u00bb. Il film ottenne un discreto successo di pubblico e buone recensioni, come quella del \"New York Times\" che sottoline\u00f2 come Wise fosse riuscito a \u00abmantenere l'atmosfera di questo lento e misurato film carica di violenza imminente\u00bb.\nSempre nel 1948, la RKO fu acquistata da Howard Hughes e uno dei primi progetti in cantiere fu quello di un film basato sul poema in versi \"The Set-Up\" di Joseph Moncure March, storia di un pugile manipolato da manager senza scrupoli. Dopo il rifiuto di Fred Zinnemann, la produzione affid\u00f2 la regia a Robert Wise che inizi\u00f2 subito a lavorare a \"Stasera ho vinto anch'io\" con lo scrittore Art Cohn, al suo primo incarico da sceneggiatore. \nConvinto che un regista dovesse conoscere la materia del suo soggetto, per assicurarsi che il film fosse il pi\u00f9 accurato possibile, Wise frequent\u00f2 diverse palestre per fotografare e osservare i pugili e i loro fan. \u00abHo passato notte dopo notte a fare ricerche nelle arene della citt\u00e0\u00bb, ha dichiarato, \u00abce n'era una scadente a Long Beach dove sono andato parecchie volte... andavo nei camerini a guardare i pugili, i loro manager e gli allenatori... Guardavo un'intera serata delle loro attivit\u00e0, scrivendo appunti, facendo fotografie e prendendo molte idee\u00bb. Howard Hughes respinse la scelta di Joan Blondell per il ruolo di Julie Thompson, che Wise riteneva molto importante. Dopo che altre proposte furono bocciate, il regista cedette e scelse Audrey Totter dalla lista di attrici proposte da Hughes. \u00abNon penso che abbia mai letto la sceneggiatura\u00bb, ha detto in seguito, \u00abtutto ci\u00f2 che riusciva a vedere per le parti femminili era solo un qualche tipo di bellezza\u00bb. \nGrazie al realismo intransigente e al montaggio virtuoso delle sequenze dei combattimenti, \"Stasera ho vinto anch'io\" vinse il premio FIPRESCI al Festival di Cannes 1949 e ottenne l'apprezzamento generale della critica, che nei decenni successivi ha continuato a considerarlo sia un \"noir\" essenziale che uno dei pi\u00f9 grandi film sulla boxe mai realizzati, nonch\u00e9 il capolavoro di Robert Wise. Per contro, il film non ottenne il favore del pubblico che sembr\u00f2 apprezzare il pi\u00f9 convenzionale \"Il grande campione\" di Mark Robson, uscito nello stesso periodo.\n1950-1959: gli anni cinquanta tra alti e bassi.\n\"Stasera ho vinto anch'io\" segn\u00f2 la fine dell'esperienza alla RKO per Robert Wise, che nel 1950 firm\u00f2 un contratto per sei film con la 20th Century Fox. I primi tre furono il western \"Due bandiere all'ovest\" (1950), ambientato durante la guerra di secessione americana, il \"noir\" \"Ho paura di lui\" (1951) e soprattutto \"Ultimatum alla Terra\" (1951), ritenuto in seguito uno dei film di fantascienza pi\u00f9 influenti mai realizzati. Il racconto dell'alieno Klaatu che giunge sulla Terra per mettere in guardia i suoi abitanti dall'imminente distruzione fu visto come un ammonimento sui pericoli della guerra nucleare, con un'ambientazione realistica e un'enfasi sulla trama piuttosto che sugli effetti speciali. Per il ruolo dell'extraterrestre furono presi in considerazione Spencer Tracy e Claude Rains, ai quali Wise prefer\u00ec per\u00f2 l'attore britannico Michael Rennie dopo averlo visto esibirsi in una commedia a Broadway. \n\u00abDesidero sempre che i miei film abbiano qualcosa da comunicare\u00bb, ha dichiarato Wise, \u00abma dovrebbe essere fatto dalla storia stessa, dallo sviluppo della trama e dall'interazione dei personaggi, senza che gli attori dicano molte parole. \"Ultimatum alla Terra\" \u00e8 stato un'eccezione. Il suo unico scopo era che Klaatu consegnasse quell'avvertimento alla fine\u00bb. Il film ottenne un modesto successo in patria mentre fu particolarmente apprezzato in Europa, dove sui \"Cahiers du cin\u00e9ma\" il cineasta e critico Pierre Kast lo defin\u00ec \u00abquasi letteralmente stupefacente\u00bb ed elogi\u00f2 il suo \u00abrelativismo morale\u00bb.\nNel 1952, insieme al regista Mark Robson e il produttore Theron Warth, costitu\u00ec la Aspen Productions, che acquist\u00f2 i diritti di due racconti dall'antologia \"Ritorno al paradiso\" di James A. Michener (\"Mr. Morgan\" e \"Until They Sail\"). Nel frattempo, dopo aver sentito parlare del comitato del senatore Estes Kefauver contro il crimine organizzato, Wise individu\u00f2 una serie di articoli del giornalista Alvin Josephy Jr. su un sindacato locale e lo persuase a lavorare con Karl Kamb per trasformare gli articoli nella sceneggiatura di un film. Il 26 marzo usc\u00ec \"La citt\u00e0 prigioniera\", prima produzione della Aspen che non fece molta impressione su pubblico e critica. Wise ha rivelato nella sua biografia che durante le riprese ricevette due telefonate anonime nelle quali lo si raccomandava fortemente di fermare il progetto. Anche se non riusc\u00ec a scoprire se le chiamate fossero autentiche o scherzi, un funzionario della polizia di Reno conferm\u00f2 che diverse richieste di informazioni sulla produzione erano state fatte da giovani membri della malavita locale.\nIl 6 maggio 1953 Wise port\u00f2 a termine il contratto con la 20th Century Fox con \"I topi del deserto\", sequel di \"Rommel, la volpe del deserto\" del 1951 con James Mason che riprese il ruolo di Erwin Rommel. Due mesi dopo venne distribuito \"Samoa\" (dal racconto \"Mr. Morgan\") diretto da Mark Robson, ma a causa di problemi con i finanziamenti la Aspen dovette ceder i diritti di \"Until They Sail\" alla Hecht-Hill-Lancaster.\nNel 1954 la MGM gli propose un adattamento del romanzo \"Executive Suite\" di Cameron Hawley, storia della lotta per il potere in una societ\u00e0 dopo la morte improvvisa dell'amministratore delegato. Il produttore John Houseman aveva messo insieme un cast di attori del calibro di William Holden, June Allyson, Fredric March, Walter Pidgeon e Barbara Stanwyck, ma non aveva ancora trovato qualcuno in grado di dirigere un film che, secondo le sue parole, \u00abrichiedeva in un regista abilit\u00e0 che includessero quelle di ingegnere e di domatore di leoni\u00bb. Alla prima delle quattro collaborazioni con lo sceneggiatore Ernest Lehman, Wise si rivel\u00f2 perfetto per il compito e i risultati lo confermarono. \"La sete del potere\" fu apprezzato dalla critica e si rivel\u00f2 il suo pi\u00f9 grande successo al botteghino fino a quel momento, cos\u00ec che la MGM gli offr\u00ec un contratto per altri quattro film.\nIl primo fu il western psicologico \"La legge del capestro\", uscito nel 1956 e segnato da diversi problemi avvenuti durante la produzione, non ultimo l'abbandono del set da parte di Spencer Tracy a causa di forti disaccordi sulla sceneggiatura e la sua sostituzione con James Cagney. \u00abRicevetti una telefonata dal produttore esecutivo Sam Zimbalist\u00bb, ha affermato Wise, \u00abil quale disse che Cagney aveva accettato di farlo ma che per un paio di mesi non sarebbe stato disponibile. Non potevamo fare altro che tornarcene a Los Angeles. Poi la sfortuna ci ha perseguitato. Bob Francis \u00e8 rimasto ucciso in un incidente aereo. Tutto il materiale che avevo girato con lui non andava pi\u00f9 bene...\u00bb\nSempre nel 1956 torn\u00f2 a lavorare con Lehman per \"Lass\u00f9 qualcuno mi ama\", trasposizione dall'autobiografia del campione di pugilato Rocky Graziano. Il protagonista avrebbe dovuto essere James Dean e il film si sarebbe dovuto girare a New York in Technicolor, ma dopo la morte dell'attore la produzione decise che sarebbe stato girato in studio in bianco e nero e che il protagonista sarebbe stato Paul Newman. Wise ritenne tuttavia che il set sarebbe risultato troppo falso e lo us\u00f2 solo per le scene notturne. Il film divenne un grande successo e offr\u00ec una straordinaria interpretazione di Newman, al suo secondo ruolo cinematografico, oltre ai debutti di Steve McQueen e Robert Loggia. \u00abHo sempre avuto la sensazione che Dean non fosse un peso medio fisicamente\u00bb, ha dichiarato il regista, \u00abe Paul ha prodotto una delle sue migliori interpretazioni, si \u00e8 davvero impossessato di quell'uomo\u00bb.\nOltre alla commedia \"Questa notte o mai\", accolto positivamente dalla critica ma un flop al \"box office\", nel 1957 diresse il dramma bellico \"Quattro donne aspettano\" con Paul Newman nei panni del capitano Jack Harding. Il film era tratto dal racconto \"Until They Sail\" di James A. Michener, i cui diritti erano stati ceduti dalla Aspen alla Hecht-Hill-Lancaster quattro anni prima, ma il progetto di un adattamento con Burt Lancaster come protagonista si era arenato e i diritti erano passati alla MGM che affid\u00f2 la regia Robert Wise.\nIl decennio si chiuse con altri tre film, tra cui \"Mare caldo\" (1958), prodotto proprio dalla compagnia di Lancaster che fu anche interprete al fianco di Clark Gable, e il \"noir\" carcerario \"Non voglio morire\" (1958) che frutt\u00f2 a Wise la prima nomination all'Oscar come miglior regista e mise in evidenza Susan Hayward, premiata come miglior attrice protagonista. Nel 1959 diresse il thriller \"Strategia di una rapina\" di cui fu anche produttore, cos\u00ec come lo sarebbe stato per tutti i suoi film successivi.\n1960-1969: gli Oscar e la consacrazione.\nSe negli anni cinquanta Wise era stato particolarmente prolifico, il decennio successivo lo vide concentrato su pochi grandi progetti. Nel 1960 fu scelto dalla United Artists per dirigere l'adattamento del musical \"West Side Story\", versione moderna di \"Romeo e Giulietta\" di Shakespeare ambientata nell'Upper West Side di New York e vincitore di tre Tony Awards. Il film fu prodotto dalla Mirisch Company e dalla Seven Arts Productions che affiancarono a Wise il regista e coreografo Jerome Robbins, che aveva diretto l'opera teatrale e che si sarebbe concentrato sulle sequenze musicali. \nTuttavia i due non avrebbero potuto essere pi\u00f9 diversi per temperamento n\u00e9 per come si approcciavano al loro mestiere e si scontrarono fin dall'inizio. Robbins voleva che tutto fosse assolutamente fedele alla sua produzione teatrale e resistette a qualsiasi tentativo di cambiamento, ma quando i tempi cominciarono ad allungarsi troppo e il budget a salire la United Artists lo licenzi\u00f2. \"West Side Story\" fu un enorme successo d'incassi sia negli Stati Uniti che oltreoceano e si aggiudic\u00f2 dieci premi Oscar, tra cui quelli per il miglior film e il miglior regista. La stampa lo elogi\u00f2 con recensioni che lo definirono \u00abun capolavoro cinematografico\u00bb (\"New York Times\"), \u00abuna pietra miliare del musical\u00bb (\"The Hollywood Reporter\") e \u00abuna trionfale opera d'arte\u00bb (\"Saturday Review\").\nNel maggio 1961 la Mirisch Company acquist\u00f2 i diritti di \"Two for the Seesaw\", commedia di William Gibson andata in scena a Broadway tre anni prima. La prima scelta dei produttori per dirigere il film fu William Wyler, che decise per\u00f2 di prendersi una lunga vacanza dopo \"Ben-Hur\", per cui la regia fu affidata a Wise che pochi giorni dopo part\u00ec per New York per esplorare le location. Le riprese di \"La ragazza del quartiere\" iniziarono nel gennaio 1962, anche se furono subito interrotte per consentire al regista di assistere ad una Royal Command Performance di \"West Side Story\" in Inghilterra. Per la storia di due anime perse che si incontrano a New York furono scelti Shirley MacLaine e Robert Mitchum, che raggiunsero un'intesa subito evidente anche fuori dal set. \u00abMitchum e Shirley si piacevano molto, questo era evidente\u00bb, ha dichiarato il regista in una biografia del 2001, \u00absi prendevano in giro facendo allusioni... Ero un po' imbarazzato per quello che si dicevano... Forse avevano una relazione, non lo so, non potevo dirlo con certezza. Ma ebbi delle difficolt\u00e0 a placarli per girare una scena\u00bb. \nDurante la lavorazione, Wise rimase affascinato dal romanzo \"L'incubo di Hill House\" della scrittrice Shirley Jackson, divenuto in seguito uno dei pi\u00f9 famosi racconti di fantasmi del XX secolo. I diritti erano stati acquistati dalla United Artists che aveva poi rinunciato, per cui Wise si propose come regista e produttore alla MGM alla quale era legato per un altro film secondo il contratto del 1957. Lo studio accett\u00f2 alla condizione che il budget fosse limitato a 1 milione di dollari e quando Wise scopr\u00ec l'esistenza degli studi della MGM British in Inghilterra, a Borehamwood, decise di offrire loro il progetto. Ottenute le finanze richieste, nell'ottobre 1962 inizi\u00f2 a scrivere la sceneggiatura di \"Gli invasati\" con Nelson Gidding, col quale aveva gi\u00e0 collaborato in \"Non voglio morire\".\nNel frattempo \"La ragazza del quartiere\" usc\u00ec nei cinema e le recensioni non furono molto favorevoli, anche se parte della critica apprezz\u00f2 la performance della MacLaine. Nello stesso periodo la 20th Century Fox propose a Wise di dirigere l'adattamento di \"La famiglia Trapp\", libro di memorie della cantante austriaca Maria Augusta Trapp pubblicato nel 1949 e andato in scena a Broadway pochi anni prima. Il regista, che stava ancora lavorando a \"Gli invasati\" e aveva gi\u00e0 in mente di portare sullo schermo il romanzo bellico \"The Sand Pebbles\" di Richard McKenna, rifiut\u00f2 l'offerta e la regia fu affidata a William Wyler.\n\"Gli invasati\" fu distribuito il 10 settembre 1963 e l'accoglienza fu piuttosto tiepida. Caratterizzato dalla quasi assenza di musica ed effetti speciali e con un'atmosfera spettrale creata solo grazie all'uso della camera da presa e alla fotografia in bianco e nero di Davis Boulton, sarebbe stato rivalutato nei decenni successivi diventando uno dei pi\u00f9 apprezzati e influenti film di \"case infestate\". Nel frattempo la Fox, che aveva licenziato Wyler, invi\u00f2 a Wise una copia della sceneggiatura del musical sulla famiglia Trapp che Ernest Lehman stava scrivendo. Questa volta il regista accett\u00f2, accanton\u00f2 (momentaneamente) l'adattamento di \"The Sand Pebbles\" e ad ottobre vol\u00f2 a Salisburgo per esplorare le location. Wise fece anche una lista di attrici per il ruolo principale che includeva Julie Andrews come prima scelta, Grace Kelly e Shirley Jones. Recatosi con Lehman ai Walt Disney Studios di Burbank per vedere le riprese di \"Mary Poppins\", disse allo sceneggiatore: \"Muoviamoci a scritturare questa ragazza prima che qualcun altro veda questo film e ce la porti via!\"\nLe riprese furono effettuate nella primavera-estate del 1964 e il 2 marzo 1965. \"Tutti insieme appassionatamente\" fece il suo debutto al Rivoli Theatre di New York. Nonostante recensioni non sempre incoraggianti, in poche settimane divent\u00f2 il maggior successo dell'anno al botteghino (riuscendo a battere il primato che \"Via col vento\" deteneva da 24 anni), cos\u00ec come in quasi tutti i Paesi in cui fu distribuito. Wise vinse il suo secondo Oscar come miglior regista e il film si aggiudic\u00f2 altre quattro statuette inclusa quella principale.\nL'anno successivo torn\u00f2 al progetto di adattare il romanzo di McKenna, \"Quelli della San Pablo\", un'avventura epica girata tra Hong Kong e Formosa interpretata da Steve McQueen, Richard Attenborough e Candice Bergen che molti videro come una critica alla guerra del Vietnam. Le recensioni furono generalmente positive e il film ottenne ottimi risultati anche al \"box office\", oltre a otto candidature agli Oscar tra cui quella per l'interpretazione di McQueen (l'unica ricevuta nella sua carriera).\nNel 1968 la 20th Century Fox ricompose il team di \"Tutti insieme appassionatamente\" per un altro musical, \"Un giorno... di prima mattina\", basato sulla vita della diva del teatro inglese ed americano degli anni trenta Gertrude Lawrence. Nonostante la presenza di Julie Andrews, il tentativo di ripetere il trionfo del 1965 fall\u00ec totalmente e il film fu stroncato sia dal pubblico che dalla critica, che salv\u00f2 solo la performance di Daniel Massey nei panni del commediografo No\u00ebl Coward.\n1970-2000: gli ultimi film.\nGli anni settanta non furono particolarmente ricchi di soddisfazioni per Robert Wise che nel 1971 gir\u00f2 \"Andromeda\", thriller fantapolitico tratto dall'omonimo romanzo di Michael Crichton e accolto tiepidamente da pubblico e critica. Analoga sorte tocc\u00f2 al dramma \"Two People\" (1973) e al film catastrofico \"Hindenburg\" (1975), anche se quest'ultimo si aggiudic\u00f2 gli Oscar per i migliori effetti speciali e il miglior montaggio sonoro. Entrambi furono distribuiti dalla Universal e co-prodotti dalla Filmmakers Group, creata da Wise con il regista Mark Robson, lo sceneggiatore James Bridges e Bernard Sonnenfield, ex vice-presidente della Paramount.\nDopo il thriller \"Audrey Rose\" del 1977, incentrato sul tema della reincarnazione e pubblicizzato dalla United Artists come horror a tema religioso (nel filone di \"L'esorcista\"), Wise torn\u00f2 per l'ultima volta alla fantascienza con un progetto ambizioso: portare sul grande schermo una serie televisiva di culto come \"Star Trek\". A quanto pare, un ruolo importante nella scelta lo gioc\u00f2 la moglie Millicent, grande fan della serie e determinante anche nel convincerlo ad avere nel cast Leonard Nimoy. \nLa lavorazione fu tormentata da diversi problemi, tanto che Wise arriv\u00f2 ad un passo dal suggerire alla Paramount di annullare il progetto. Alla fine \"Star Trek\" divenne uno dei film statunitensi pi\u00f9 costosi di sempre a quel tempo e quando nel dicembre 1979 arriv\u00f2 nei cinema ottenne ottimi risultati di pubblico ma recensioni per lo pi\u00f9 negative.\nDopo l'ennesima delusione Wise decise di prendersi una lunga pausa dalle riprese. Nel 1986 fu produttore esecutivo e consulente per Emilio Estevez, al debutto nella regia di \"Wisdom\", ma in questi anni si dedic\u00f2 soprattutto alla comunit\u00e0 cinematografica come presidente della Academy of Motion Picture Arts and Sciences. Fu in tale carica che il 30 marzo 1987 sal\u00ec sul palco della 59\u00aa edizione degli Oscar per ricevere quello vinto da Paul Newman, assente dalla manifestazione, come miglior attore per \"Il colore dei soldi\". \nDue anni dopo gir\u00f2 \"Combat Dance - A colpi di musica\", variazione di \"West Side Story\" che non trov\u00f2 il favore di pubblico e critica, e nel 1996 fece la sua prima e unica apparizione in un film, la commedia \"The Stupids\" di John Landis in cui interpret\u00f2 il vicino di casa di Stanley. Nel 1998 ricevette il riconoscimento alla carriera dall'American Film Institute e due anni dopo torn\u00f2 per l'ultima volta dietro la macchina da presa per il film tv \"A Storm in Summer - Temporale d'estate\", interpretato da Peter Falk e vincitore di un Daytime Emmy Award.\nRobert Wise \u00e8 morto a seguito di un infarto il 14 settembre 2005, quattro giorni dopo il suo 91\u00ba compleanno.\nVita privata.\nIl 25 maggio 1942 Robert Wise spos\u00f2 l'attrice Patricia Doyle (controfigura di Katharine Hepburn negli anni trenta) dalla quale ebbe un figlio, Robert Allen Wise. I due rimasero sposati fino alla morte di Patricia, avvenuta il 22 settembre 1975. Due anni dopo, il 29 gennaio 1977 il regista si rispos\u00f2 con Millicent Franklin Cohen, rimastagli accanto fino alla sua morte nel 2005.\nRiconoscimenti.\nAltri premi.\nL'8 febbraio 1960 Robert Wise ha ottenuto la stella sulla Hollywood Walk of Fame e nel 1992 il National Endowment for the Arts gli ha conferito la National Medal of Arts per l'eccezionale contributo nelle arti. Nel 1968 ha ricevuto il Dottorato onorario in belle arti dal Franklin College e lo stesso anno la citt\u00e0 di Connersville, in cui Wise \u00e8 cresciuto, ha proclamato il 4 giugno come \"Robert Wise Day\", seguita il giorno dopo dalla citt\u00e0 natale di Winchester. Il 3 novembre 1990 la Connersville High School ha inaugurato, alla presenza del regista, il \"Robert E. Wise Center for Performing Arts\". Altri riconoscimenti onorari sono arrivati negli anni successivi:\nNel 1998 la biblioteca della Directors Guild of America \u00e8 stata intitolata a Wise e nel 1999 \u00e8 stato introdotto nella Producers Guild Hall of Fame.\nNel 2012, la Motion Picture Editors Guild ha pubblicato la lista dei 75 film con il miglior montaggio di sempre, in cui \"Quarto Potere\" \u00e8 risultato secondo dietro \"Toro scatenato\" di Martin Scorsese (montato da Thelma Schoonmaker).\nRetrospettive.\nI film di Robert Wise sono stati proiettati in occasione di alcune retrospettive del Festival di Berlino:\nAltre retrospettive sono state mostrate nel 1995 al Melbourne International Film Festival e nel 2005 al Festival internazionale del cinema di San Sebasti\u00e1n."}
{"id": "268042", "revid": "124837834", "url": "https://it.wikipedia.org/wiki?curid=268042", "title": "Giovanni di Montemarano", "text": "Il documento con il quale la sede apostolica istitu\u00ec la diocesi di Montemarano probabilmente \u00e8 andato perduto e dunque non ci \u00e8 noto da quanto tempo prima della nomina di Giovanni esistesse, tuttavia si pu\u00f2 affermare con certezza che \u00e8 lui il primo vescovo del quale si abbia notizia.\nBiografia.\nEgli nacque certamente a Montemarano, ma i fogli della \"Legenda\" che parlavano della sua nascita, della sua fanciullezza e della sua giovent\u00f9 non sono giunti fino a noi perch\u00e9 andarono distrutti in un incendio della cattedrale verso il 1500.\nFu sacerdote umile e attivo, senza mai mettersi in vista, sempre disponibile verso chi avesse avuto un bisogno spirituale o materiale scontrandosi anche con i potenti per difendere i deboli.\nPer questo, quando il 2 luglio 1084 giunse a Salerno papa Gregorio VII, in fuga dalla persecuzione dell'imperatore Enrico IV, di Montemarano gli inviarono una delegazione. Il pontefice accolse favorevolmente i montemaranesi che chiesero la nomina del proprio concittadino Giovanni a vescovo della loro chiesa. Fu lo stesso Gregorio VII, quando ebbe ai suoi piedi Giovanni, che pure si era dichiarato indegno di cos\u00ec alta carica, a convincerlo a accettare.\nNominato da Gregorio VII e consacrato nel 1084 nella cattedrale di Benevento da Roffredo I, arcivescovo di questa citt\u00e0, si rivel\u00f2 pienamente all'altezza dei compiti a lui impartiti dal severo pontefice, dimostrandosi contemporaneamente uomo di fede e di azione.\nSi occup\u00f2 con impegno per una conversione profondamente spirituale in un secolo di corruzione, ignoranza e concussione, ma non tralasci\u00f2 il bene materiale dei suoi concittadini.\nPer mostrare la sua carit\u00e0 cristiana viene citato il seguente episodio: le terre rese infruttuose da carestie e incursioni di Saraceni e Normanni e i beni della mensa vescovile non potevano aiutare tutti. Cos\u00ec egli, con i suoi operai, dissod\u00f2 i folti boschi appartenenti alla mensa vescovile e con l'acqua del fiume Calore rese fertile il terreno per aiutare il popolo.\nMor\u00ec il 14 aprile 1094 data tradizionale, o nel 1095, secondo gli studi e le ricerche pi\u00f9 approfondite effettuate dal prof. Mario Gagliardo.\nVenne subito inumato nella Cripta della Cattedrale, \"in loco eminenti\", dove ancora si conserva insieme con le sue reliquie ancora incorrotte dopo tanti secoli.\nCulto.\nPapa Pio X conferm\u00f2, nel 1906, il culto \"ab immemorabilis\" prestato a San Giovanni. Viene festeggiato sia il 14 aprile che il 21 agosto.\nIn Piazza del Popolo, a Montemarano, \u00e8 stata posta una statua in bronzo che lo rappresenta a figura intera."}
{"id": "268045", "revid": "399", "url": "https://it.wikipedia.org/wiki?curid=268045", "title": "Sostantivo", "text": "Il sostantivo (o nome) \u00e8 la parte variabile del discorso che indica una persona, un luogo, una cosa o, pi\u00f9 in generale, qualsiasi entit\u00e0 animata, inanimata o immaginata. Si parla di \"sostantivo\" in base all'idea che i nomi sarebbero provvisti di una propria sostanza, cio\u00e8 un referente extralinguistico di cui possiamo parlare, sia esso concreto (\"automobile\") o astratto (\"amore\").\nI nomi, insieme ai verbi, sono elementi primari di una lingua e costituiscono il pilastro su cui la frase si costruisce.\nChe cos'\u00e8 il nome e quali funzioni svolge.\nIl nome (dal latino \"nomen\" = \"denominazione\") o sostantivo (dal latino \"substantivum\" = \"substantia\" = \"sostanza, ci\u00f2 che esiste\") \u00e8 quella parte variabile del discorso che serve a indicare persone, animali, cose, idee, concetti, stati d'animo, azioni e fatti. In una parola tutto ci\u00f2 che esiste nella realt\u00e0 o che possiamo immaginare. I nomi svolgono due funzioni estremamente importanti:\nAnalisi linguistica.\nAnalizzati in base alle loro caratteristiche \"semantiche\", \"morfologiche\" e in base alla \"formazione\" di nuove parole (neologismi).\nNomi comuni e nomi propri.\nI nomi comuni indicano persone, animali, cose, luoghi, in modo generico come \"appartenenti a una classe\"; il nome \"libro\" pu\u00f2 indicare uno qualsiasi dei possibili libri esistenti, se non viene a esso aggiunto qualche maggiore elemento di identificazione:\nI \"nomi propri\", invece, sono nomi o cognomi di persone, appellativi geografici, storici, letterari, culturali e sociali; indicano non ci\u00f2 che \u00e8 generico ma ci\u00f2 che \u00e8 individuale, non la classe ma l\"'elemento singolo\", e questa singolarit\u00e0 viene evidenziata tramite l'uso della lettera maiuscola:\nNomi concreti e nomi astratti.\nI nomi concreti sono quei nomi che si utilizzano per indicare elementi tangibili come:\nI nomi astratti sono quei nomi che esprimono elementi intangibili come:\nNomi individuali e nomi collettivi.\nIl \"nome individuale\" designa un'entit\u00e0 singola che pu\u00f2 essere una persona, un animale, una cosa o un concetto, indicandola con il nome proprio o con il nome comune della classe a cui questo appartiene. Questa categoria comprende la maggior parte dei nomi:\nPer indicare una pluralit\u00e0 di individui, questi nomi devono essere usati al plurale.\nIl \"nome collettivo\", invece, pur essendo al singolare designa \"gruppi\" o \"insiemi\" di persone (\"folla\"), cose (\"fogliame\") o animali (\"mandria\"). Quando il nome collettivo \u00e8 in funzione di soggetto, il verbo di solito va al singolare; si potrebbe considerare corretto l'uso del plurale nel solo caso in cui il nome collettivo sia seguito da un complemento di specificazione:\nNomi numerabili e nomi non numerabili.\nSi dicono \"numerabili\" le cose che si possono contare, perch\u00e9 esistono in un numero praticamente infinito:\nSi dicono \"non numerabili\" (o \"nomi massa\") i nomi che indicano quantit\u00e0 indistinte di una certa sostanza (\"acqua\", \"miele\"...); questa quantit\u00e0 indistinta infatti non pu\u00f2 essere contata: in genere non possiamo dire \"un'acqua\", \"due acque\", ecc. I nomi non numerabili richiedono, per indicare una quantit\u00e0, l'articolo partitivo o una locuzione:\nSpesso, sono presenti entrambe le accezioni in uno stesso nome:\nNomi difettivi.\nSi dicono nomi difettivi quei sostantivi usati solo al singolare o solo al plurale. \nAd esempio, hanno solo la forma singolare:\nEsempi di nomi difettivi solo plurali sono:\nNomi sovrabbondanti.\nI nomi \"sovrabbondanti\" sono quelli che presentano:\nLa seconda categoria \u00e8 molto importante perch\u00e9 le due forme del plurale hanno spesso un significato diverso: le due forme non sono interscambiabili in tutti i contesti. In genere una delle due viene utilizzata maggiormente per indicare un oggetto concreto, l'altra viene prediletta per il senso figurato (per es. \"i gesti / le gesta\").\nQuasi tutti i nomi di questo tipo derivano da sostantivi neutri della seconda declinazione latina. Per una lista completa vedi anche Plurali irregolari.\nNomi invariabili.\nSi dicono \"invariabili\" o \"indeclinabili\" i sostantivi che mantengono la stessa desinenza sia al singolare sia al plurale (modificano soltanto l'articolo che li precede)."}
{"id": "268047", "revid": "1452073", "url": "https://it.wikipedia.org/wiki?curid=268047", "title": "Clausola", "text": ""}
{"id": "268048", "revid": "17654", "url": "https://it.wikipedia.org/wiki?curid=268048", "title": "Clausola (giurisprudenza)", "text": ""}
{"id": "268058", "revid": "124321925", "url": "https://it.wikipedia.org/wiki?curid=268058", "title": "William Wyler", "text": " Durante la seconda guerra mondiale \u00e8 stato \"regista di guerra\". Nel corso della sua carriera ricevette 12 candidature al premio Oscar, vincendone tre; il suo film di maggior successo \u00e8 \"Ben-Hur\" (1959), vincitore di 11 Oscar; vinse inoltre la Palma d'oro come miglior film con \"La legge del Signore\" (1957).\nBiografia.\nPeriodo anteguerra.\nWilli Wyler nacque a M\u00fclhausen, all'epoca facente parte dell'impero tedesco (citt\u00e0 divenuta tedesca con la guerra franco-prussiana e tornata nel 1918 alla Francia con la fine della prima guerra mondiale), da una famiglia tedesca di origine ebraica. Il padre Leopold fu un negoziante di articoli per uomini (\"Herrenausstatterser\") ed ebbe natali svizzeri, mentre la madre Melanie Auerbach proveniva dalla Germania ed era cugina di Carl Laemmle, fondatore degli Universal Studios. Grazie alle origini svizzere del padre ebbe anche un passaporto svizzero.\nFrequent\u00f2 diverse scuole. Il fratello maggiore fu il produttore Robert Wyler e, grazie alla madre, inizi\u00f2 a frequentare concerti, opere e spettacoli teatrali. Dopo aver completato un'istruzione come venditore a Losanna, studi\u00f2 musica al Conservatoire de Paris. Presto Wyler vendette l'attivit\u00e0 del padre, non mostrando alcun interesse verso tale attivit\u00e0.\nPer una nuova professione, la madre Melanie contatt\u00f2 il cugino agli studi Universal Carl Laemmle, che visit\u00f2 l'Europa in cerca di nuovi talenti per Hollywood. Nel 1921 Laemmle incontr\u00f2 per la prima volta Wyler e gli trov\u00f2 un lavoro come autore presso la sede di New York degli Universal Studios. Il primo guadagno fu di 25 dollari statunitensi. Quando lavor\u00f2 a Hollywood per gli Universal Studios cambi\u00f2 il nome dalla forma gi\u00e0 anglicizzata \"Willy\" (nome che soleva ancora usare durante la giovinezza nei primi anni Venti) a \"William\", dato che in inglese, diversamente dal tedesco, \"Willy\" \u00e8 un vezzeggiativo, dunque un soprannome informale che mal si adattava al suo futuro ruolo di regista.\nPer qualche tempo fu solo scenografo e si occup\u00f2 anche di pulizie dei set, nel 1923 riusc\u00ec a divenire assistente regista nella produzione del film \"Il gobbo di Notre Dame\", con Lon Chaney. Negli anni successivi ebbe alcune battute d'arresto, fino ad arrivare al licenziamento. Nella met\u00e0 degli anni '20 divenne ancora assistente regista a Fred Niblo avendo anche la possibilit\u00e0 cos\u00ec di lavorare al film monumentale \"Ben Hur\" (1925). All'et\u00e0 di ventitr\u00e9 anni dirige il suo primo film, \"Crook Buster\" (1925).\nUscito dall'attivit\u00e0 come regista di film di secondario valore, diresse il suo primo successo, il western \"Gli eroi del deserto\" (1929)..Dopo qualche film di buon livello ottenne il vero successo dirigendo un'epurata trasposizione cinematografica di una \"pi\u00e8ce\" teatrale sull'omosessualit\u00e0 femminile, \"The Children's Hour\" di Lillian Hellman, dal titolo \"La calunnia\" (1936). In questo periodo inizi\u00f2 la sua collaborazione col produttore Samuel Goldwyn.\nDopo aver diretto Humphrey Bogart in un crudo film di denuncia sociale, \"Strada sbarrata\" (1937), espresse al massimo la sua caustica vena lirica nel letterario \"La voce nella tempesta\" (1939), con Merle Oberon e Laurence Olivier. Proficua la sua collaborazione con Bette Davis, che diriger\u00e0 in tre drammi entrati nella storia del cinema: \"Figlia del vento\" (1938), \"Ombre malesi\" (1940) e \"Piccole volpi\" (1941). Nel 1942 diresse il film propagandistico \"La signora Miniver\", che si aggiudic\u00f2 sei Oscar.\nPeriodo bellico.\nFra il 1943 e il 1945, Wyler, con l'entrata in guerra degli Stati Uniti d'America ed essendo egli diventato maggiore dell'Aviazione militare americana (\"United States Army Air Forces\"), per tre anni fu attivo come regista impegnato sul fronte, con documentari che filmarono la realt\u00e0 della seconda guerra mondiale, fra cui \"La bella di Memphis\" e \"Colpo di fulmine\". Quest'ultimo racconta dei combattimenti degli squadroni di aerei bombardieri statunitensi \"P-47\", impegnati in tutto il Mediterraneo.\nDurante l'avanzata americana, il regista segu\u00ec le truppe a Salerno e film\u00f2 la vita dei soldati sul fronte e molti bombardamenti, fra cui il bombardamento aereo di Battipaglia nel giugno-settembre 1943, che rase al suolo completamente la citt\u00e0 con centinaia di vittime. Wyler, pur scosso dalla mattanza, fece montare le cineprese direttamente sui bombardieri per documentare l'atroce effetto delle bombe che polverizzarono la citt\u00e0 e falcidiarono la popolazione.\nSecondo dopoguerra.\nNel 1946, finiti tre anni di documentazione bellica, il regista torn\u00f2 sull'argomento con un film di grandissimo successo: \"I migliori anni della nostra vita\", storia di tre reduci di guerra che gli fece vincere il Premio Oscar come miglior regista dell'anno, e complessivi sette \"Academy Award\". Il film segn\u00f2 per\u00f2 la fine della sua collaborazione con Samuel Goldwyn.\nSeguirono altri successi come \"L'ereditiera\" (1949), \"Piet\u00e0 per i giusti\" (1951), con Kirk Douglas, \"Gli occhi che non sorrisero\" (1952) con Laurence Olivier, e la commedia \"Vacanze romane\" (1953), con Audrey Hepburn (che vinse l'Oscar) e Gregory Peck. Con Audrey Hepburn il regista girer\u00e0 successivamente \"Quelle due\" (1962), \"remake\" de \"La calunnia\" con Shirley MacLaine, e \"Come rubare un milione di dollari e vivere felici\" (1966), mentre richiamer\u00e0 Gregory Peck in \"Il grande paese\" (1958), insieme con Charlton Heston, che avrebbe diretto pi\u00f9 tardi nel \"kolossal\" \"Ben Hur\" (1959), vincitore di undici statuette (tra cui quella come Miglior Regista). Nel 1968 si ciment\u00f2 per la prima volta nel musical con \"Funny Girl\", per il quale una giovanissima Barbra Streisand vinse l'Oscar. Il regista si conged\u00f2 dal mondo del cinema a 68 anni con \"Il silenzio si paga con la vita\" (1970).\nStile.\nSecondo il critico Andr\u00e9 Bazin, lo stile di Wyler rappresenta l'estremo opposto rispetto a quello di Orson Welles o Jean Renoir. Nel saggio \"William Wyler o il giansenista della messa in scena\", Bazin afferma che lo sforzo registico di Wyler \u00e8 dettato dalla volont\u00e0 di incidere il meno possibile sul soggetto e sulla visione da parte dello spettatore, una tensione verso la neutralit\u00e0. Secondo Bazin, gli sforzi di Wyler \"concorrono sistematicamente a ottenere un universo cinematografico non solo rigorosamente conforme alla realt\u00e0, ma anche modificato il meno possibile dall'ottica della macchina da presa\" Inoltre, Wyler \"vuole permettere allo spettatore di 'vedere tutto' e di 'scegliere' a suo gradimento\"\nI risultati migliori di questo stile sono visibili, sempre secondo il critico, in \"I migliori anni della nostra vita\" (1946). Il film, viene fatto notare, ha un numero di inquadrature inferiore alla media (190 all'ora contro 300/400), e si tratta in genere di inquadrature lunghe, spesso superiori ai due minuti, e che tendono a identificarsi con la sequenza. Di conseguenza, il maggiore sforzo di messa in scena riguarda l'organizzazione degli spazi dell'inquadratura e il posizionamento e il movimento degli attori all'interno di essa."}
{"id": "268068", "revid": "124611152", "url": "https://it.wikipedia.org/wiki?curid=268068", "title": "Gasometro", "text": "Un gasometro (anche gassometro o gazometro) \u00e8 una struttura teorizzata nel 1789 dal chimico francese Antoine-Laurent de Lavoisier con lo scopo di misurare il volume del gas di citt\u00e0 (o gas illuminante), cio\u00e8 una miscela gassosa che include tra gli altri i seguenti gas: metano, monossido di carbonio, propano, butano e acetilene.\nOggi i gasometri sono sempre meno usati e rappresentano pi\u00f9 dei monumenti di archeologia industriale che delle vere e proprie infrastrutture. In passato infatti i gasometri venivano utilizzati per accumulare il gas di citt\u00e0 che in un primo periodo veniva prodotto prima per gassificazione del carbone e successivamente tramite cracking del petrolio. Questo gas veniva utilizzato sia per usi domestici, sia per l'illuminazione pubblica delle citt\u00e0. Con la diffusione del gas metano l'utilizzo del gas di citt\u00e0 \u00e8 via via scomparso e cos\u00ec anche i gasometri hanno perso il loro ruolo. Queste strutture venivano utilizzate anche in ambito industriale in molti impianti tra cui le acciaierie, come per esempio quello nelle ex acciaierie di Cornigliano, ormai abbattuto, e quello dell'acciaieria di Taranto.\nIl gasometro ha funzione di contenitore a pressione costante, non \u00e8 quindi in grado di ospitare grandi quantit\u00e0 di gas, nonostante le dimensioni spesso ragguardevoli, e non si presta quindi a un uso come serbatoio per lo stoccaggio a lungo termine di gas. La sua funzione \u00e8 la regolazione a breve termine tra produzione e consumo e immagazzinamento di gas, permettendo di rispondere ai picchi di richiesta, di sopperire a uno stop di produzione o a una produzione di tipo ciclico.\nIl volume del serbatoio si adatta alla quantit\u00e0 di gas immagazzinata e la pressione a cui il gas \u00e8 sottoposto all'interno di esso deriva dal peso di un tetto mobile. Volumi tipici per gasometri di grandi dimensioni sono di 50.000\u00a0m\u00b3 circa, con un diametro della struttura di 60\u00a0m.\nAttualmente l'uso dei gasometri \u00e8 quasi completamente tramontato. Tuttavia nell'ambito degli impianti elettrici a biogas si sta sviluppando l'uso di gasometri, solitamente di piccole dimensioni, destinati allo stoccaggio di questo tipo di gas.\nTipologia.\nLa costruzione dei gasometri storicamente pu\u00f2 essere ricondotti a tre diversi tipi: a campana e a secco, pi\u00f9 antiche, e a membrana, pi\u00f9 recente.\nGasometro a campana.\nNel tipo a campana il gasometro \u00e8 costituito da un contenitore cilindrico chiuso sulla faccia superiore e aperto su quella inferiore, il contenitore \u00e8 libero di scorrere verticalmente e la porzione inferiore \u00e8 immersa in una vasca d'acqua. Il serbatoio dunque galleggia sull'acqua ed emerge o affonda in base alla quantit\u00e0 di gas stoccata all'interno. La presenza di acqua impedisce al gas di uscire dal serbatoio e il gas stesso viene immesso e prelevato mediante tubi che emergono dall'acqua. Per aumentare la capacit\u00e0 del serbatoio senza dover realizzare vasche molto profonde si ricorre a campane telescopiche.\nLa campana necessita di una struttura esterna dotata di guide lungo le quali scorrere, tali guide servono ad assicurare che il movimento avvenga in modo verticale, quindi mantenendo il bordo inferiore orizzontale, sia contrastando gli effetti del vento sia evitando che la campana si \"storca\" e smetta di scorrere incastrandosi, rischio presente in misura maggiore nelle campane telescopiche.\nEsistono due tipi di strutture esterne: quelle in muratura e quelle in acciaio. In genere le prime risalgono all'Ottocento mentre le seconde sono state costruite a partire dai primi anni del Novecento. Nei gasometri in muratura le guide in acciaio sono ancorate alla muratura che ha solo la funzione di involucro rigido a cui ancorare le guide stesse. Ne sono un esempio i gasometri di Vienna, oggetto di intervento di riuso negli anni 2000, in cui il paramento esterno \u00e8 stato progettato e realizzato nell'ultimo decennio dell'Ottocento in muratura con mattoni faccia a vista con decorazioni, aperture e coperture che riprendevano le caratteristiche dell'edilizia residenziale viennese. I gasometri in acciaio invece si presentano solitamente come un reticolo di travi molto permeabile che permette di osservare la campana interna e, quando questa \u00e8 quasi vuota, di guardare attraverso. I gasometri con struttura esterna a tralicci sono tipicamente della prima met\u00e0 del Novecento, il movimento verticale delle campane avviene per scorrimento su apposite guide alloggiate direttamente nei montanti della struttura. Ne sono un esempio i due gasometri della Bovisa a Milano costruiti nel 1906 e nel 1930. Questo tipo viene spesso riconosciuto come scultura dell'era industriale, infatti alcune volte sono stati oggetto di valorizzazioni, come ad esempio la scenografica illuminazione dei tralicci in particolari occasioni a Roma e Milano.\nL'evoluzione di questa tecnologia \u00e8 rappresentata dai gasometri elicoidali, tipici della seconda met\u00e0 del Novecento: non hanno struttura portante esterna, le campane sono autoportanti dotate di guide elicoidali che legano una porzione all'altra. Il movimento verticale delle campane \u00e8 quindi accompagnato da una rotazione delle stesse attorno al proprio asse verticale; tale accorgimento \u00e8 richiesto per impedire che le campane possano imbarcarsi e bloccarsi. Infatti la struttura autoportante non permette un collegamento assimilabile a un manicotto, cosa invece permessa dalle guide verticali esterne. Invece il movimento lungo le guide elicoidali obbliga la campana a muoversi con un avvitamento che garantisce lo spostamento sempre perfettamente verticale. Questi gasometri, non avendo struttura esterna, una volta vuoti si impacchettano scomparendo nel volume della vasca d'acqua. Un esempio di questo tipo \u00e8 il \"gasometro rosso\" in Bovisa costruito nel 1953 e attualmente demolito.\nGasometro a secco.\nNel tipo a secco il gasometro \u00e8 dotato di un involucro cilindrico chiuso sul lato inferiore e aperto su quello superiore, il volume \u00e8 delimitato da un coperchio mobile che scorre verticalmente dentro all'involucro. Il contenitore \u00e8 solitamente realizzato in lamiera chiodata o saldata.\nGasometro a membrana.\nVi sono poi tipi di gasometri recenti, per lo pi\u00f9 di piccole dimensioni, basati su membrane saldate a formare una sorta di camera d'aria di varie forme. La tecnica costruttiva pu\u00f2 variare in base alla forma e alle dimensioni. L'evoluzione diretta del gasometro a secco \u00e8 rappresentata da un gasometro avente una porzione cilindrica, generalmente di metallo, sulla cui sommit\u00e0 \u00e8 posta una membrana a forma di parte di sfera; questa membrana rappresenta l'evoluzione del coperchio mobile che richiedeva sofisticati sistemi di tenuta da mantenere sempre ben lubrificati e in piena efficienza. Analogamente al suo predecessore, anche in questo caso \u00e8 il coperchio a determinare la pressione, funzione del peso della membrana. Un secondo tipo \u00e8 quello a sacco sospeso: generalmente di forma cilindrica, \u00e8 concettualmente molto simile al precedente solo che, invece di avere solo la parte superiore costituita da una membrana, \u00e8 un sacco chiuso mantenuto sospeso ad una struttura portante esterna della stessa forma del sacco, per esempio un cilindro metallico. Il sacco si gonfia man mano che viene immesso il gas e anche in questo caso il peso della membrana stessa determina la pressione del gas. Un terzo tipo di gasometri a membrana \u00e8 quello dei gasometri pneumatici: in questo caso vi \u00e8 una membrana esterna, generalmente a forma semicilindrica o di parte di sfera, mantenuta in pressione con aria. Entro la membrana \u00e8 disposta una seconda membrana che ospita il gas e che si gonfia o si sgonfia in base a quanto gas \u00e8 presente. In questo tipo di gasometro il gas \u00e8 mantenuto a una pressione che dipende dalla pressione di compensazione che mantiene gonfia la membrana esterna. Il volume variabile della membrana con il gas in questo caso \u00e8 ottenuto variando la quantit\u00e0 di aria presente tra le due membrane.\nGasometri storici in Italia.\nIn varie citt\u00e0 italiane \u00e8 possibile ancora scorgere le strutture dei vecchi gasometri destinati a contenere il gas di citt\u00e0. Tra queste si segnalano:\nCuriosit\u00e0.\nLa particolarit\u00e0 di tali strutture forn\u00ec ispirazione al pittore Mario Sironi che nel 1943 realizz\u00f2 un quadro intitolato \"Il gasometro\"."}
{"id": "268070", "revid": "919135", "url": "https://it.wikipedia.org/wiki?curid=268070", "title": "Parallelismo (geometria)", "text": "Nella geometria euclidea due o pi\u00f9 enti sono mutuamente paralleli se tutti i punti dell'uno hanno la stessa distanza minima dall'altro, o dal prolungamento di questo. Inoltre ogni ente geometrico si considera parallelo a s\u00e9 stesso. La relazione cos\u00ec definita si dice parallelismo ed \u00e8 una relazione di equivalenza.\nLa relazione di parallelismo si nota generalmente con una doppia barra verticale o obliqua. Le espressioni formula_1 e formula_2 si leggono \"formula_3 \u00e8 parallelo a formula_4\".\nParallelismo nel piano.\nDue o pi\u00f9 rette distinte nello stesso piano euclideo sono parallele se e solo se non hanno alcun punto in comune, cio\u00e8 se non si incontrano mai. Due o pi\u00f9 segmenti sono paralleli se lo sono le rette che li contengono.\nNel piano cartesiano due rette (distinte o no) di equazioni implicite formula_5 e formula_6 sono parallele se e solo se formula_7.\nQuindi sono parallele se e solo se hanno lo stesso coefficiente angolare (formula_8 relativamente alle loro equazioni esplicite formula_9 e formula_10) o sono verticali (e quindi hanno equazioni formula_11 e formula_12).\nIl teorema delle rette parallele.\nDate due rette tagliate da una trasversale, se gli angoli alterni interni sono congruenti, le due rette sono parallele.\nParallelismo nello spazio.\nIn uno spazio euclideo tridimensionale due o pi\u00f9 piani distinti sono paralleli se e solo se non hanno alcun punto in comune. Altrettanto vale per una retta ed un piano, che non la contiene, paralleli. \u00c8 anche vero che due rette distinte parallele non hanno alcun punto in comune, ma \u00e8 possibile per due rette distinte nello spazio non incontrarsi mai pur senza essere parallele. Si parla in questo caso di rette \"sghembe\".\nParallelismo nelle geometrie non euclidee.\nIl \"postulato delle parallele\", meglio noto come quinto postulato di Euclide sostiene che per un punto formula_13 si pu\u00f2 condurre una ed una sola retta parallela ad una data retta formula_14 non passante per formula_13. \u00c8 oggi dimostrato che tale assioma \u00e8 indipendente dagli altri postulati di Euclide e la sua negazione conduce alle geometrie non euclidee, dove le propriet\u00e0 del parallelismo classico non sono applicabili.\nEsempi.\nParallelismo tra due rette.\nDue rette parallele proiettate su un piano restano parallele, ma anche due rette sghembe possono avere proiezioni parallele su un piano. Nello spazio a tre dimensioni due rette sono parallele se e solo se questo \u00e8 vero per due piani non paralleli.\nParallelismo tra retta e piano.\nUn piano \u00e8 parallelo a una retta se e solo se contiene una retta ad essa parallela. (Se e solo se il loro prodotto scalare \u00e8 uguale a zero).\nParallelismo nella proiezione prospettica.\nDue rette, o due piani, sono paralleli se e solo se hanno la stessa fuga; una retta \u00e8 parallela a un piano se e solo se la sua fuga \u00e8 contenuta in quella del piano."}
{"id": "268071", "revid": "599013", "url": "https://it.wikipedia.org/wiki?curid=268071", "title": "Parallelismo", "text": "La parola parallelismo (da \"parallelo\", latino \"parallelus\", greco \"parallelos\", \u03c0\u03b1\u03c1\u03ac\u03bb\u03bb\u03b7\u03bb\u03bf\u03c2, composto di \u03c0\u03b1\u03c1\u03ac, presso e \u03ac\u03bb\u03bb\u03b7\u03bb\u03bf\u03c2, l'un l'altro) ha diversi usi:"}
{"id": "268072", "revid": "161374", "url": "https://it.wikipedia.org/wiki?curid=268072", "title": "Washington DC", "text": ""}
{"id": "268078", "revid": "6923", "url": "https://it.wikipedia.org/wiki?curid=268078", "title": "Teverolaccio", "text": ""}
{"id": "268079", "revid": "1921867", "url": "https://it.wikipedia.org/wiki?curid=268079", "title": "James Shaffer", "text": "Biografia.\nInizia a suonare la chitarra per recuperare l'uso della mano dopo un incidente. La prima chitarra l'acquista dall'amico Brian Welch, con cui inizia a suonare. Prima suona nei L.A.P.D. e poi nei Korn.\nRegistra l'esordio omonimo dei Korn suonando una Fender Telecaster, successivamente acquister\u00e0 una Ibanez Universe (modello Steve Vai a 7-corde). Dopo pochi anni, Munky, insieme a Head, avr\u00e0 il suo modello signature Ibanez K-7, ovviamente 7-corde. Circa un anno dopo l'abbandono di Head, la Ibanez realizza il modello signature di Munky, la Apex, stesse caratteristiche e design della K-7 ma con look diverso.\nDurante l'assenza di Welch tra il 2005 e il 2013, Shaffer \u00e8 divenuto l'unico chitarrista dei Korn: i riff di chitarra dell'album \"See You on the Other Side\" sono stati tutti eseguiti da Munky stesso."}
{"id": "268083", "revid": "1318658", "url": "https://it.wikipedia.org/wiki?curid=268083", "title": "Susan Sontag", "text": "Biografia.\nSusan Sontag nacque a New York da una coppia di ebrei americani. Il padre, Jack Rosenblatt, era un commerciante di pellame di origini polacche, la madre si chiamava Mildred Jacobson di origini lituane. Dopo la morte per tubercolosi del padre in Cina, avvenuta quando Susan aveva cinque anni, la madre si rispos\u00f2 con Nathan Sontag, capitano dell'esercito americano e fu cos\u00ec che le figlie Susan e Judith presero il cognome del padre adottivo. Susan crebbe a Tucson, in Arizona e frequent\u00f2 le scuole superiori a Los Angeles. Studentessa eccellente, salt\u00f2 tre anni scolastici diplomandosi a soli quindici anni. Dopo aver cominciato gli studi universitari a Berkeley, si trasfer\u00ec all'Universit\u00e0 di Chicago, dove si laure\u00f2 all'et\u00e0 di 18 anni. Prosegu\u00ec gli studi all'Universit\u00e0 di Harvard dove ottenne una laurea magistrale in filosofia e cominci\u00f2 un dottorato di ricerca.\nA diciassette anni spos\u00f2 Philip Rieff; dalla coppia nacque un figlio, David Rieff, che divenne in seguito editore della madre e poi anch'egli scrittore. Sontag e Rieff restarono sposati per 8 anni, fino al divorzio avvenuto nel 1958. Verso la fine degli anni ottanta, Sontag inizi\u00f2 una relazione con la fotografa Annie Leibovitz, relazione durata sino alla morte di Susan. Nota principalmente come saggista, nel 1992 pubblic\u00f2 un romanzo storico di grande successo, \"L'amante del Vulcano\", ispirato al triangolo amoroso composto da lady Emma Hamilton, sir William Hamilton e Horatio Nelson. Nello stesso anno ritir\u00f2 a Capri il Premio Malaparte. Ha sempre seguito e amato la sperimentazione teatrale, dichiarando che alcuni spettacoli teatrali erano stati per lei decisivi: tra gli altri, i lavori di Peter Brook, Jerzy Grotowski, Marco Martinelli e Ermanna Montanari del Teatro delle Albe. \nMor\u00ec il 28 dicembre 2004, di leucemia. Oggi \u00e8 sepolta nel cimitero di Montparnasse a Parigi."}
{"id": "268084", "revid": "1921867", "url": "https://it.wikipedia.org/wiki?curid=268084", "title": "Reginald Arvizu", "text": "Biografia.\nIl soprannome \"Fieldy\" \u00e8 un riferimento al suo cartone animato preferito, Garfield.\nNella seconda met\u00e0 degli anni ottanta era gi\u00e0 bassista e cofondatore del gruppo funk metal L.A.P.D., con lo pseudonimo di \"Garr\".\nIl suo basso \u00e8 il K5 Fieldy Model realizzato da Ibanez su sue specifiche, e lui descrive cos\u00ec il suo suono: \nNel 2002 (poco prima che i Korn pubblicassero \"Untouchables\") ha prodotto ed eseguito l'album \"Rock'n Roll Gangster\" sotto il nome di Fieldy's Dreams, i cui pezzi si rifanno molto (come il ritmo scandito dal suo basso) all'hip hop californiano. Il 10 marzo 2009 Fieldy ha pubblicato un libro, intitolato \"Got the Life\", che parla della sua conversione al cristianesimo dopo anni di abuso di droghe e party hard."}
{"id": "268085", "revid": "83531", "url": "https://it.wikipedia.org/wiki?curid=268085", "title": "Shel Shapiro", "text": "Biografia.\nNato da una famiglia ebraica di origini russe, nel 1963 debutta in Italia col suo gruppo, gli \"Shel Carson Combo\". Il gruppo cambia nome in The Rokes e accompagna Rita Pavone nel suo spettacolo \"Gian Burrasca\". Negli anni sessanta The Rokes raggiungono il successo in Italia, vendendo pi\u00f9 di 5 milioni di dischi e contendendo all'Equipe 84 e a I Camaleonti il titolo di principale band del \"beat\" italiano.\nNegli anni sessanta, durante la partecipazione dei Rokes al Festival degli sconosciuti, rimase famosa la querelle con Alan, front man de I BlackJack.\nNel 1970 i Rokes si sciolgono.\nDa quel momento Shapiro intraprende la carriera di cantante solista: incide \"Mi chiamo David Shel Shapiro\", un album di cui \u00e8 anche autore, facendosi notare da pubblico e critica per la sua vena creativa.\nNel 1972 incide \"Affittasi\", album maturo in cui Shapiro interpreta in inglese alcune pagine memorabili della sua discografia. \"Wasn't it good Enough\" (incisa nel 1971 da Patty Pravo, che la presenta con notevole successo a \"Canzonissima\"), \"Un po' di pi\u00f9\" e \"The same old chair\" (anche queste incise dalla Pravo), \"The sawdust circus\" e l'acustica \"E un altro giorno passa senza te\" fanno di Shapiro una delle firme pi\u00f9 autorevoli del panorama musicale italiano.\nNello stesso periodo si afferma come autore, arrangiatore e produttore per molti interpreti della canzone italiana. Fra i brani da lui composti: \"Era\" per Wess e Dori Ghezzi, \"Non ti bastavo pi\u00f9\" per Patty Pravo, \"Quante volte\" per Mia Martini, \"Stupidi\" per Ornella Vanoni, \"Giorni\" ed \"E poi\" per Mina, \"Help me\" per i Dik Dik. Nel 1977 fonda, insieme ad Alessandro Colombini e Silvio Crippa, la casa discografica Spaghetti Records, con cui scopre e lancia artisti come i Decibel, Marco Ferradini, Gerardo Carmine Gargiulo e altri.\nNel 1982 scrive con Mia Martini il brano \"Quante volte\" e produce il suo disco di successo, \"Quante volte... ho contato le stelle\". Come produttore lavora, tra gli altri, per Mia Martini, Gianni Morandi, Rino Gaetano, i Decibel e il primo Enrico Ruggeri, Ombretta Colli, Luca Barbarossa, David Riondino.\nIl 3 novembre 1992 la moglie, l'ex fotomodella e miss Cinema 1962 Maria Lina Carreri si toglie la vita: si erano sposati nell'aprile 1969.\nNel 2000, con la complicit\u00e0 di Cochi e Renato, torna a una passione giovanile: la recitazione (era sua la strepitosa caratterizzazione di un monaco in \"Brancaleone alle crociate\"). Partecipa a \"Nebbia in Valpadana\", serie su Rai Uno e a \"Il nostro matrimonio \u00e8 in crisi\" di Antonio Albanese. Nel 2006 recita nel film \"Il giorno + bello\". Nel 2007 \u00e8 protagonista dello spettacolo teatrale \"...Sar\u00e0 una bella societ\u00e0\", scritto da Edmondo Berselli, nel quale \"narra\" le speranze, le illusioni dei giovani con l'aiuto delle musiche che hanno contrassegnato un'epoca. Lo spettacolo diventa un CD nel 2008, un DVD nel 2009 ed \u00e8 trasmesso da Rai Due il 10 dicembre 2009.\nNel 2008 compare in \"Anna e i cinque\" su Canale 5. Il 13 febbraio 2009 con la canzone \"\u00c8 la pioggia che va\" si aggiudica la vittoria della prima edizione della trasmissione di Rai Uno \"Ciak... si canta!\" condotta da Eleonora Daniele. Il 4 aprile 2009 prende parte alla manifestazione nazionale della CGIL, cantando il grande successo dei The Rokes \"Che colpa abbiamo noi\". Dal 2012 \u00e8 direttore artistico della rassegna di teatro contemporaneo \"Stars A Balestrino\", organizzata del comune di Balestrino.\nNel 2013 riceve la Targa Musica da Bere alla carriera e si esibisce nell'ambito dell'omonima manifestazione presso il Teatro Corallo di Villanuova sul Clisi. Nel 2014 debutta nel musical \"Jesus Christ Superstar\" nel ruolo di Caifa.\nShel Shapiro \u00e8 iscritto al Partito Radicale Transnazionale. \u00c8 impegnato nel sociale ed \u00e8 sostenitore di diverse associazioni senza scopo di lucro. \u00c8 testimonial di Change Onlus, Fondazione Aspremare e Hanuman Onlus, citate anche nel suo libro \"Io sono immortale\"."}
{"id": "268086", "revid": "4", "url": "https://it.wikipedia.org/wiki?curid=268086", "title": "David Norman Shapiro", "text": ""}
{"id": "268088", "revid": "80598", "url": "https://it.wikipedia.org/wiki?curid=268088", "title": "David Shapiro", "text": ""}
{"id": "268097", "revid": "24258", "url": "https://it.wikipedia.org/wiki?curid=268097", "title": "Chimica biorganica", "text": ""}
{"id": "268098", "revid": "290948", "url": "https://it.wikipedia.org/wiki?curid=268098", "title": "Direttiva 97/7/CE", "text": "In diritto, la direttiva 97/7/CE del Parlamento Europeo, del 20 maggio 1997, \u00e8 una norma riguardante la protezione dei consumatori in materia di contratti a distanza, attuata in Italia con il decreto legislativo 22 maggio 1999, n.185.\nSi tratta di un testo da molti osservatori ritenuto assai importante poich\u00e9 introduce organicamente una definizione dei diritti dei consumatori nei rapporti e nei confronti dei soggetti economici operanti nella vendita a distanza; originariamente vocata ad armonizzare la regolamentazione fra i paesi membri dell'Unione europea nell'ipotesi di uno sviluppo del mercato internazionale nell'ambito comunitario, apporta in realt\u00e0 significative innovazioni nei singoli ordinamenti, alcune delle quali palesemente orientate dalla introduzione di nuove tecnologie commerciali, fra le quali quello che si esercita attraverso Internet (e-commerce). Altri elementi della ratio riguardano la protezione dei consumatori contro richieste di pagamento di merci non ordinate e contro i metodi aggressivi di vendita (anche con riguardo alla privacy).\nLa direttiva, oltre a rendere una precisa definizione di alcune figure come il consumatore e la vendita a distanza, introduce l'obbligo di informativa al consumatore scritta (o \"su supporto duraturo\"), con la quale siano chiaramente esplicitate le condizioni cui, con la sottoscrizione del contratto, il consumatore espressamente si obbliga, oltre che i diritti che il venditore sia tenuto a garantirgli. Fra questi diritti, sicuramente di rilievo \u00e8 il diritto di recesso (nella direttiva previsto entro sette giorni dalla sottoscrizione del contratto).\nLa direttiva ribadisce inoltre l'opportunit\u00e0 che sull'uso delle lingue in materia di contratti a distanza, siano i singoli paesi membri a legiferare, sebbene solleciti una politica di generale uniformazione anche in ordine alla qualificazione giuridica delle vendite a distanza ed alle previsioni circa la pubblicit\u00e0 ingannevole. Riconoscendo la difficolt\u00e0 tecnica del consumatore, la direttiva indica la necessit\u00e0 di porre l'onere della prova a carico del venditore."}
{"id": "268103", "revid": "1543377", "url": "https://it.wikipedia.org/wiki?curid=268103", "title": "Creed", "text": "I Creed sono stati un gruppo musicale statunitense, il cui stile viene comunemente definito post-grunge. La band si \u00e8 formata nel 1995 ed ha inciso 3 album prima dello scioglimento avvenuto nel 2004. Nel 2009 la band si \u00e8 riunita ufficialmente. Dal 1995 fino al 2012 i Creed hanno venduto circa 28 milioni di copie negli Stati Uniti e 53 milioni in tutto il mondo e l'album \"Human Clay\" \u00e8 stato certificato undici volte disco di platino negli USA.\nStoria del gruppo.\nLa nascita dei Creed avviene grazie all'incontro tra il cantante Scott Stapp ed il chitarrista Mark Tremonti. Dopo aver reclutato Scott Phillips alla batteria e Brian Marshall al basso (inizialmente come bassista per i concerti dal vivo), nel 1997 la band incide \"My Own Prison\" per l'etichetta discografica Wind-Up Records.\nPrimi anni (1993-1996).\nLe origini dei Creed risiedono a Tallahassee nel 1993, in Florida. Il vocalist fondatore Scott Stapp e il chitarrista Mark Tremonti erano stati compagni di classe al liceo e amici della Florida State University. Dopo essersi riuniti, Stapp e Tremonti si sono resi conto di avere un reciproco amore per la musica e l'alternative rock in particolare. Dopo diverse discussioni e momenti dedicati alla scrittura di canzoni, molte delle quali riguardanti temi di teologia e spiritualit\u00e0 cristiana a causa del background religioso di Stapp come figliastro di un ministro pentecostale, il duo ha tenuto audizioni che hanno portato al reclutamento del chitarrista Brian Brasher, il bassista Brian Marshall e il batterista Scott Phillips per completare il quintetto. Alla fine del 1995, Brasher lasci\u00f2 la band. I Creed hanno quindi deciso di rimanere come una band di quattro elementi. I quattro musicisti avevano gi\u00e0 scritto e collaborato su quattro delle canzoni che sarebbero poi diventate tracce dell'album d'esordio del 1997 dei Creed, \"My Own Prison\". La band ha trovato il successo locale e ha iniziato a suonare nei bar e nei piccoli locali di Tallahassee. Mark Tremonti racconta che, per gioco, durante una delle loro prime esibizioni, decisero di presentarsi al concerto con il primo nome che avessero letto all'interno di un quotidiano locale. La prima cosa che videro fu \"Naked Toddler\" e decisero immediatamente di abbandonare l'idea. Erroneamente si pensa che il primo nome della band fu \"Naked Toddler\" tuttavia i Creed non si sono mai esibiti con questo nome.\n\"My Own Prison\" e il successo (1997-1998).\nVolendo fare \u00abun grande spettacolo in un vero Club\u00bb, riuscirono a persuadere il proprietario di un bar di Tallahassee a farli esibire sostenendo che potevano garantire un pubblico di 200 persone. Il manager Jeff Hanson in seguito disse a HitQuarters che la band aveva suonato per lo pi\u00f9 cover, ma due canzoni originali spiccavano e impressionarono il manager tanto che lui li sigl\u00f2 immediatamente alla sua societ\u00e0 di gestione e promozioni e inizi\u00f2 a sviluppare il loro debutto. Per le loro prime registrazioni ha abbinato il gruppo con John Kurzweg, produttore e amico di Hanson, che riteneva fosse appropriato. Insieme hanno registrato il loro album di debutto per dollari, che \u00e8 stato finanziato da Hanson. L'album, intitolato \"My Own Prison\", \u00e8 stato inizialmente \"autoprodotto\" dalla sua etichetta ls Blue Collar Records, vendendo copie in tutto lo stato della Florida.\nIl disco circolava da tempo nell'industria musicale quando, nel maggio del 1997, Diana Meltzer della Wind-up Records ascolt\u00f2 l'album per la prima volta e decise quasi immediatamente di metterli sotto contratto con l'etichetta. Pi\u00f9 tardi Meltzer ha detto di aver \u00absentito una vera band da Arena\u00bb. Durante la stessa settimana, Meltzer, insieme al presidente Wind-up Steve Lerner, al CEO Alan Meltzer e al rappresentante dell'A&amp;R Joel Mark, \u00e8 volato a Tallahassee per vedere i Creed esibirsi dal vivo e decidere con certezza se offrire loro un contratto. \u00abVedere l'energia quando Scott Stapp si \u00e8 avvicinato al microfono e sentire la sua potente voce riempire la stanza, fusa insieme ai riff di chitarra leggendari di Mark Tremonti e al poderoso suono rock dei Creed... era tutto ci\u00f2 di cui avevo bisogno\u00bb, ha detto a HitQuarters.\nMy Own Prison \u00e8 stato remixato, dotato di un suono pi\u00f9 radiofonico e ripubblicato da Wind-up Records. Dall'album sono usciti quattro singoli: \"My Own Prison\", \"Torn\", \"What's This Life For\" e \"One\". Ognuna di queste canzoni ha raggiunto il n. 1 nella classifica Billboard Hot Mainstream Rock Songs, facendo dei Creed la prima band a realizzare una tale impresa con un album di debutto. Con una scarsa esposizione a MTV, copertura mediatica o supporto di etichette, My Own Prison ha venduto molto bene, oltre sei milioni di copie e superando sei volte il platino. I Creed hanno continuato a stare in cima alle classifiche di fine anno e sono stati premiati come Artisti Rock dell'anno ai Billboard Music Award del 1998. My Own Prison \u00e8 stato anche il disco di musica Heavy pi\u00f9 venduto del 1998 nella classifica di Hard Music di Nielsen SoundScan. Una versione dal vivo di \"My Own Prison\" \u00e8 stata inserita nell'album di beneficenza \"Live in the X Lounge\". La band ha realizzato una cover della canzone di Alice Cooper \"I'm Eighteen\" per la colonna sonora di \"The Faculty\" nel 1998. La ricezione critica verso il debut \u00e8 stata per lo pi\u00f9 favorevole. Stephen Thomas Erlewine di AllMusic gli ha assegnato quattro stelle su cinque, dichiarando che \u00abl'album tratta liricamente temi introspettivi quali la ricerca di risposte alle ostilit\u00e0 (della vita) attraverso la fede e la spiritualit\u00e0\u00bb.\n\"Human Clay\" (1999-2000).\nCon il denaro ricavato da My Own Prison, la band ha iniziato a comporre il loro secondo album, \"Human Clay\". Il primo singolo dell'album, \"Higher\", rimase 17 settimane nelle classifiche radiofoniche rock. Nel 2009, \"Higher\" \u00e8 stato classificato come il 95\u00ba pi\u00f9 grande singolo hard rock di tutti i tempi da VH1. L'album fu pubblicato nel 1999, quando My Own Prison stava ancora andando bene. Tuttavia, \"Human Clay\" \u00e8 stato un successo istantaneo e travolgente debuttando al numero 1 della Billboard 200 e vendendo oltre dieci milioni di copie nei successivi due anni, permettendo cos\u00ec di diventare uno dei pochi album rock a ottenere come diamante il certificato dalla RIAA. L'album \u00e8 stato il primo della band a raggiungere il numero 1 negli Stati Uniti, dove ha debuttato con le vendite della prima settimana di 315.000, e ha mantenuto il massimo per due settimane. Dopo l'uscita dell'album, sono stati pubblicati tre singoli: \"What If\", \"With Arms Wide Open\" e \"Are You Ready?\". In seguito, la band vinse il Grammy Award con \"With Arms Wide Open\" per la miglior canzone rock del 2001. \"What If\" e l'inedita \"Is This The End\" sono state inserite nel film \"Scream 3\" di Wes Craven.\nLe recensioni per \"Human Clay\" erano ampiamente positive. Stephen Thomas Erlewine di AllMusic ha detto che il disco \u00abchiarisce che esiste un pubblico per l'Hard rock/post-grunge, purch\u00e9 sia prodotto senza compromessi cos\u00ec che soddisfi il desiderio del pubblico di una musica diretta, in grado di colpire in modo duro.\u00bb Nel luglio di quell'anno si esibiscono con Robby Krieger (il chitarrista dei Doors) al festival Woodstock 1999.\nDurante l'estate del 2000, il bassista Brian Marshall inizi\u00f2 una spirale nell'alcolismo. Mentre era sotto la dipendenza, Marshall minacci\u00f2 di picchiare Tremonti, inizi\u00f2 a trascurare gli obblighi della band e attacc\u00f2 Stapp sia verbalmente che online. La band ha avuto un incontro per discutere del futuro di Marshall. Stapp e Tremonti sostennero l'idea che Marshall dovesse andare in riabilitazione e tent\u00f2 di parlare con Marshall, ma questi rifiut\u00f2 i trattamenti. Inizialmente, il pubblico pensava che Marshall fosse stato espulso perch\u00e9 critic\u00f2 Eddie Vedder, il frontman dei Pearl Jam, in quanto in un'intervista radiofonica con KNDD nel giugno 2000, sostenne che Scott Stapp era un cantautore migliore di Vedder e critic\u00f2 i recenti album dei Pearl Jam \u00abperch\u00e9 le canzoni non avevano pi\u00f9 la stessa grinta\u00bb. Stapp pi\u00f9 tardi distanzi\u00f2 il resto della band dai commenti di Marshall e dichiar\u00f2: \u00abS\u00ec, siamo stanchi riguardo alla domanda sui PJ, ma non c'\u00e8 scusa per l'arroganza e la stupidit\u00e0 [di Marshall]. Vi chiedo a tutti di non giudicare i Creed come band, perch\u00e9 le affermazioni fatte non erano sentimenti condivisi dalla band, erano di Brian. Mi dispiace se Brian ha offeso qualcuno, e si \u00e8 gi\u00e0 scusato per i suoi commenti.\u00bb. Stapp dichiar\u00f2 che l'uscita di Marshall era una sua scelta e non era correlata ai commenti sui Pearl Jam. Brett Hestla, bassista dei Virgos Merlot, sostitu\u00ec Marshall per il tour.\n\"Weathered\" e lo scioglimento (2001-2008).\nI Creed lavorarono al terzo album per la maggior parte del 2001, con Tremonti al basso durante le registrazioni per \u00abpreservare il nucleo iniziale della band\u00bb, anche se Hestla \u00e8 rimasto nella formazione itinerante dei Creed.\n\"Weathered\" (che secondo Stapp significa essere \u00abtemprati e induriti dalle esperienze vissute ma anche segnati, appesantiti dallo scorrere del tempo\u00bb) \u00e8 stato pubblicato il 20 novembre 2001. Sono stati estratti sei singoli dall'album: \"My Sacrifice\", \"Bullets\", \"One Last Breath\", \"Hide\", \"Don't Stop Dancing\" e \"Weathered\". L'album \u00e8 un bestseller commerciale ed \u00e8 stato certificato disco di platino sei volte e ha debuttato al numero 1 della Billboard 200, rimanendo al primo posto per otto settimane.\nIl tour per promuovere \"Weathered\" ha incontrato notevoli controversie; \u00e8 stato ritardato nell'aprile 2002, quando Stapp ha subito un trauma cranico e alle vertebre dopo essere stato coinvolto in un incidente stradale. Di conseguenza, oltre alla sua crescente dipendenza dal alcool, divenne dipendente dagli antidolorifici. Questo, insieme ad altri eventi, port\u00f2 ad un concerto molto controverso il 29 dicembre 2002 all'Allstate Arena di Rosemont, nell'Illinois, che alla fine port\u00f2 alla disunione della band. Quattro fan delusi hanno intentato una causa contro la band, sostenendo che Scott Stapp \u00abera talmente ubriaco e sballato da non riuscire a cantare i testi di una singola canzone dei Creed\u00bb. Dopo le scuse del gruppo, il caso \u00e8 stato respinto. In seguito, Stapp conferm\u00f2 che era ubriaco durante il concerto ma non era incosciente. Dopo essere rimasti inattivi per oltre un anno, nel giugno 2004 venne annunciato lo scioglimento del gruppo..\nQuasi simultaneamente all'annuncio della rottura dei Creed, Stapp ha optato per una carriera da solista. Il 22 novembre 2004, Wind-up Records pubblic\u00f2 il \"Greatest Hits\".\nScott Stapp ha debuttato con l'album \"The Great Divide\" nel 2005 tramite la Roadrunner Records Goneblind. Nel 2004 Tremonti e Phillips si sono riuniti con Marshall per formare una nuova band, gli Alter Bridge, con il cantante Myles Kennedy, ex componente della rock band americana The Mayfield Four.\nReunion e \"Full Circle\" (2009-2010).\nMentre Tremonti si riferiva ai Creed come \u00abufficialmente nel nostro passato\u00bb nel 2006, anni dopo, il 27 aprile 2009, il sito Web dei Creed annunci\u00f2 che la band si era riunita per un nuovo tour e aveva pianificato un nuovo album.\nNel giugno 2009, i Creed si esibirono con Marshall al basso per la prima volta in nove anni al Sessions@AOL. Il tour reunion dei Creed, con il chitarrista Eric Friedman, inizi\u00f2 il 6 agosto 2009 e si concluse il 20 ottobre.\nIl singolo \"Overcome\" venne pubblicato sul sito ufficiale della band il 19 agosto, lo stesso giorno in cui \u00e8 iniziata la premi\u00e8re radiofonica insieme al download digitale il 25 agosto. Il secondo singolo, \"Rain\", \u00e8 stato pubblicato alla radio stazioni il 23 settembre e sono diventate disponibili il 6 ottobre come altro download digitale. Il terzo singolo, \"A Thousand Faces\", \u00e8 stato pubblicato nel 2010.\n\"Full Circle\" venne pubblicato il 27 ottobre 2009. Nella prima settimana il gruppo ha venduto 110.000 copie classificandosi al 2\u00ba posto nella Billboard 200 e ricevette un doppio disco d'oro e un disco in platino.\nIl 25 settembre 2009, I Creed hanno tenuto un concerto a Houston, in Texas, che \u00e8 stato registrato, trasmesso tramite streaming live e pubblicato l'8 dicembre 2010, come concerto dal titolo \"Creed Live\". I Creed hanno intrapreso un tour mondiale a sostegno di \"Full Circle\" tra aprile e settembre 2010, iniziando con un tour in Australia / Nuova Zelanda, seguito dal Sud America, l'Europa e il Nord America.\n2011-presente.\nNel giugno 2015, mentre promuoveva l'album dei Tremonti \"Cauterize\", Mark Tremonti ha affermato in un'intervista a Kerrang! che Stapp chiedeva che gli altri membri mettessero fine agli Alter Bridge e si esibissero esclusivamente con lui nei Creed. Nell'agosto 2015, Tremonti ha ribadito che non c'erano piani per i Creed per i prossimi anni, ma non ha escluso la possibilit\u00e0.\nNel settembre 2015, Stapp \u00e8 apparso al \"The Dr. Oz Show\" e ha raccontato la sua storia riguardo alla depressione e l'uso di droghe, e come hanno contribuito a compromettere la sua salute mentale. Alla domanda su una reunion dei Creed, Stapp ha risposto: \u00abPosso dirti cosa, lo spero davvero, adoro i ragazzi con tutto il mio cuore e se stanno guardando, dai ragazzi, facciamo un disco.\u00bb Pi\u00f9 tardi riconferm\u00f2 le affermazioni affermando che i Creed si sarebbero \"definitivamente\" riuniti e che si aspettava del nuovo materiale dalla band entro \"i prossimi due anni\". Quando gli fu chiesta una conferma riguardo alle dichiarazioni di Stapp, Tremonti chiar\u00ec di essere ancora impegnato a promuovere gli album dei Tremonti e che stava lavorando con gli Alter Bridge.\nNel settembre 2015, Stapp annunci\u00f2 che i Creed avrebbero pubblicato un nuovo album \"retrospettivo\" quel novembre, costituito da tre dischi, uno con hit, uno con rarit\u00e0, e l'ultimo con versioni acustiche delle hit, intitolato \"With Arms Wide Open: A Retrospective\". Tuttavia, poco prima della data di uscita venne confermato che l'album sarebbe stato un'esclusiva Walmart negli Stati Uniti, con un'ampia diffusione in altri territori. Nel 2017 Stapp pubblica \"The Madness\" con gli Art of Anarchy.\nStile musicale e tematiche dei testi.\nLa musica dei Creed \u00e8 generalmente definita Post-grunge. Secondo la rivista Rolling Stone, la voce di Stapp \u00e8 stata influenzata da Jim Morrison dei Doors. Il suono della band \u00e8 una rielaborazione in chiave personale del suono sviluppato da band Grunge come Pearl Jam, Stone Temple Pilots, Alice in Chains unito alla forza di impatto e al gusto melodico dell'Heavy metal classico.\nLa band non \u00e8 mai stata sotto contratto con un'etichetta musicale cristiana contemporanea, n\u00e9 si \u00e8 esibita in luoghi di musica cristiana o ha avuto una diffusione regolare sulla radio cristiana. Tuttavia, il nome della band si riferisce al concetto religioso di un credo. I membri della band hanno affermato che, sebbene possano anche essere cristiani, non pensano ai Creed come a una band cristiana. Il bassista Brian Marshall, al quale si deve il nome della band, ha detto che Stapp usa l'immaginario spirituale come metafora. Stapp lo conferm\u00f2 nel 2005 in un'intervista a Craig Kilborn, affermando che il fatto che i Creed fossero una band cristiana era un equivoco, e che le sue convinzioni venivano involontariamente fuori a causa delle analogie alle allusioni spirituali nei testi. Stapp ha specificato: \u00abLe persone confondono le cose, pensando che siamo una band religiosa, ma non lo siamo, io ho solo espresso quello che stavo attraversando in quel momento. Mi stavo interrogando, riflettendo su certi argomenti che contraddicevano tutte le convinzioni che mi avevano insegnato per tutta la vita. \u00c8 difficile per le persone capirlo perch\u00e9 sono state plagiate, sottomettendosi alle religioni o alle confessioni.\u00bb.\nAccoglienza ed eredit\u00e0 musicale.\nI Creed sono stati uno dei pi\u00f9 grandi e importanti gruppi Hard rock della fine degli anni '90 e dei primi anni 2000. Il loro successo commerciale \u00e8 stato enorme ed i loro primi tre album in studio, My Own Prison, Human Clay e Weathered, sono diventati multi-platino negli Stati Uniti, vendendo rispettivamente 6 milioni, 11 milioni e 6 milioni di copie. La band ha anche vinto un Grammy Award come miglior canzone rock per la canzone \"With Arms Wide Open\" nel 2001.\nJonah Weiner di \"Slate\" ha cercato di dimostrare che la band era \u00abseriamente sottovalutata\u00bb e che \u00abla maggior parte delle persone non ama la combinazione di estese power ballad testosteroniche infuse di spiritualit\u00e0\u00bb.\nTuttavia, gli spettacoli dal vivo della band nel corso della loro carriera sono stati acclamati dalla critica. Nel 2011, Billboard ha classificato i Creed come migliori artisti degli anni 2000 alla posizione 18."}
{"id": "268107", "revid": "827882", "url": "https://it.wikipedia.org/wiki?curid=268107", "title": "Chimera", "text": ""}
{"id": "268109", "revid": "125204036", "url": "https://it.wikipedia.org/wiki?curid=268109", "title": "Giuseppe Mascara", "text": "Biografia.\nDal 2002 \u00e8 sposato con la beneventana Ramona Taiani, conosciuta durante la stagione ad Avellino, con cui ha avuto quattro figli: Marcello, Francesco, Nicol\u00f2 e Leonardo.\nCaratteristiche tecniche.\nGiocatore.\nMascara era un attaccante che poteva ricoprire diversi ruoli dell'attacco: pur nascendo centravanti, in seguito venne principalmente impiegato (soprattutto a Catania) come ala sinistra, seconda punta o all'occorrenza trequartista.\nCarriera.\nGiocatore.\nI dilettanti e la Serie C.\nNato a Caltagirone e cresciuto a Comiso, inizi\u00f2 a giocare nell'oratorio della sua parrocchia. Il suo primo campo fu quello del Comiso, la squadra del suo paese. L\u00ec fu notato da Emanuele Massari, allenatore delle giovanili del Ragusa, che lo prese nella sua squadra. A 16 anni esord\u00ec nel Campionato Nazionale Dilettanti con i biancazzurri iblei, mettendo insieme 29 presenze e 5 gol in due stagioni.\nNell'estate del 1997 pass\u00f2 alla Battipagliese e in tre stagioni collezion\u00f2 10 reti in 48 partite e una doppia retrocessione dalla Serie C1 ai Dilettanti. Quindi l' lo prese a parametro zero e l'allenatore Aldo Ammazzalorso lo fece giocare come centravanti. Lui gioc\u00f2 29 partite e segn\u00f2 16 gol in Serie C1, pi\u00f9 2 partite ed un gol (l'unico dei suoi) negli spareggi per la Serie B, persi contro il .\nLa Serie B.\nNel 2001 si accas\u00f2 alla , con cui esord\u00ec in Serie B il 26 agosto 2001 nel 2-0 contro la , segnando il suo primo gol, quindi passa al Palermo, voluto dall'allenatore Bortolo Mutti. La sua esperienza rosanero fu poco fortunata: dopo un ottimo inizio (alla sesta giornata era il secondo miglior cannoniere della categoria), un grave infortunio al malleolo, avuto nell'amichevole contro la Nissa disputata il 21 ottobre 2001, lo tenne fuori per mezza stagione e il secondo anno altri fastidi muscolari ne limitarono l'impiego. Chiuse l'esperienza palermitana con 38 presenze e 8 reti.\nNel gennaio 2003 fu acquistato dal Genoa in uno scambio alla pari con Paul Costantin Codrea che passa quindi in Sicilia. Con i rossobl\u00f9 retrocedette in Serie C1 con 13 presenze e 2 gol.\nIl 31 agosto 2003 pass\u00f2 al . La sua stagione fu molto positiva: segn\u00f2 13 gol in 41 partite, risultando il capocannoniere (con Lu\u00eds Oliveira) e il pi\u00f9 presente in campo (con Guglielmo Stendardo) della sua squadra. Il patron del Catania, Luciano Gaucci, lo stimava tanto da avergli promesso mille euro ogni gol segnato.\nCon la smobilitazione della societ\u00e0 rossazzurra, il presidente Gaucci port\u00f2 a tutti i pezzi pregiati, tra cui anche Mascara. In Umbria l'ala sinistra segn\u00f2 4 gol in 37 partite.\nLa Serie A con il Catania.\nLa radiazione del consent\u00ec a Mascara il ritorno al nell'estate 2005. Nel corso della stagione 2005-2006 contribuisce con 14 gol alla promozione della squadra in Serie A, ottenuta il 28 maggio 2006. Nella partita contro il segna la sua prima tripletta.\nIl 10 settembre 2006 esordisce in massima serie nella sfida contro il Cagliari. Nel resto del campionato viene espulso tre volte nelle prime dodici giornate, gioca varie gare sottotono ed \u00e8 afflitto da vari guai muscolari (l'ultimo contro il , nel girone di ritorno). La prima stagione in Serie A si conclude con 28 partite giocate e 6 gol segnati.\nA dicembre 2006, insieme ad altri sportivi siciliani, tra cui Giovanni Tedesco e Maddalena Musumeci, ha preso parte alla realizzazione del calendario 2007 della \"Onlus Associazione Siciliana per la lotta contro la leucemia ed i tumori dell'infanzia\", il cui ricavato \u00e8 stato devoluto all'ospedale Di Cristina di Palermo per la costruzione di una camera sterile.\nNella seconda stagione segna 4 gol in 35 partite. Dopo la doppietta contro l', per il resto del campionato non sigla nessun'altra rete. Tuttavia, non colleziona alcuna espulsione.\nIl 16 novembre 2008 realizza la sua prima tripletta in Serie A (la sua seconda in assoluto) nella vittoria per 3-2 contro il , determinante per la 100\u00aa vittoria in Serie A del .\nIl 1\u00ba marzo della stessa stagione agonistica, nel corso del derby contro il disputato allo Stadio Renzo Barbera (poi conclusosi con la vittoria per 4-0 in favore degli Etnei), ha segnato un gol con un tiro al volo da 50 metri. Per questa rete, il 14 giugno 2009 ha ricevuto il premio come \"Miglior Goal dell'anno\" in occasione del Golden Goal 2009 tenutosi presso l'Hotel Parco dei Principi di Sorrento. Due giornate dopo \u00e8 riuscito a riproporre la stessa prodezza contro l' con un pallonetto da 35 metri insaccatosi alla sinistra del portiere Emanuele Belardi. Il 17 maggio 2009 sigla il suo gol numero 100 da professionista nella partita di ritorno contro la .\nIl 12 marzo 2010 diventa il miglior marcatore della storia del Catania in Serie A, raggiungendo Adelmo Prenna a quota 29 reti, grazie ad un gol su rigore calciato \"a cucchiaio\" contro l' (la partita finir\u00e0 con il punteggio di 3-1 per gli Etnei). Il 24 marzo supera tale record realizzando il gol vittoria contro la . Il 12 settembre successivo segna contro il su rigore, rete che si riveler\u00e0 l'ultima con il Catania, totalizzando 61 gol in 235 partite fra campionato e Coppa Italia.\nNapoli.\nIl 31 gennaio 2011, ultimo giorno della sessione invernale di calciomercato, viene acquistato a titolo definitivo dal Napoli per 1,2 milioni di euro, firmando un contratto fino al 2013. Indisponibile per la prima partita utile a causa di una squalifica, debutta in maglia azzurra il 6 febbraio 2011 nella partita interna contro il , nella quale subentra a Marek Ham\u0161\u00edk al 74' e serve a Jos\u00e9 Ernesto Sosa l'assist per il definitivo 2-0. Il 17 febbraio esordisce a 31 anni nelle competizioni internazionali per club disputando dal primo minuto l'andata dei sedicesimi di finale di Europa League, pareggiata per 0-0 in casa contro gli spagnoli del Villarreal. Il 10 aprile 2011 segna il primo gol in maglia azzurra aprendo le marcature nella partita esterna contro il Bologna (0-2 il risultato finale). Conclude la sua prima stagione al Napoli con 3 gol in 14 presenze di campionato pi\u00f9 2 gettoni in Europa League.\nIl 27 settembre 2011 debutta in Champions League nella seconda partita della fase a gironi vinta per 2-0 in casa contro gli spagnoli del Villarreal: entra in campo al 79' subentrando a Marek Ham\u0161\u00edk. L'esperienza in maglia azzurra dura circa un anno, nel quale colleziona 25 presenze e 4 reti tra campionato e coppe.\nNovara.\nL'11 gennaio 2012 viene acquistato a titolo definitivo e gratuito dal Novara, firmando un contratto fino al 30 giugno 2014. Esordisce con la maglia del Novara alla prima partita utile, nella 18\u00aa giornata di campionato disputata il 15 gennaio seguente persa contro il per 3-1 in trasferta. Segna la prima rete col Novara in Novara-ChievoVerona (1-2) della 21\u00aa giornata, ripetendosi contro e in due fra le 15 partite stagionali che disputa coi piemontesi, chiudendo la stagione con la retrocessione.\nIl 5 luglio 2012 la societ\u00e0 annuncia ufficialmente la rescissione consensuale del contratto del giocatore.\nL'esperienza a Dubai.\nDopo aver risolto il vincolo contrattuale con i piemontesi, firma un biennale con l'Al-Nasr dove ritrova Walter Zenga, gi\u00e0 suo tecnico ai tempi del Catania, esordendo il 24 settembre 2012.\nIl 5 ottobre 2012, nella partita contro l'Al Shabab segna la sua prima doppietta nel campionato emiratino. Quando Zenga lascia la squadra, Mascara decide di rescindere il contratto con la squadra di Dubai e fa ritorno in Italia.\nPescara, Siracusa e Scordia.\nIl 13 agosto 2013 firma un biennale con il Pescara, in Serie B, tornando cos\u00ec a giocare nel campionato italiano. In campionato colleziona 27 presenze e 4 reti.\nDopo aver rescisso il contratto col Pescara, il 26 luglio 2014 firma con il , nel campionato di Eccellenza Sicilia, dove contribuisce a portare i siciliani in serie D. Il 15 dicembre 2015 lascia il club siciliano per motivi personali.\nNazionale.\nIl 6 giugno 2009, a 29 anni, esordisce in Nazionale con il tecnico Marcello Lippi, nella partita amichevole Italia-Irlanda del Nord (3-0) disputata a Pisa; mai nessun giocatore del Catania aveva vestito l'azzurro della Nazionale maggiore. Mascara viene impiegato da titolare in un tridente d'attacco con Giuseppe Rossi, a cui servir\u00e0 l'assist della prima rete, e Giampaolo Pazzini, venendo sostituito da Pasquale Foggia dopo la fine del primo tempo.\nAllenatore.\nGli inizi con le giovanili del Catania.\nIl 2 gennaio 2016, dopo essere stato tesserato, sempre in Serie D, decide di ritirarsi a fine stagione dopo l'avventura allo Scordia, accettando il ruolo di tecnico, offerto dal Catania, per allenare la squadra dei giovanissimi under 15, per la stagione 2016-2017.\nIl 7 settembre 2017 supera con esito positivo l'esame da allenatore di seconda categoria UEFA A per allenare fino alla Serie C.\nGiarre e Sancataldese.\nNell'ottobre dello stesso anno diventa il nuovo allenatore del , militante nel girone B dell'Eccellenza Sicilia per l'annata 2017-2018, concludendo con un settimo posto finale in classifica.\nTerminata la stagione con i giallobl\u00f9, il 19 giugno 2018 viene ufficializzato il suo ingaggio alla Sancataldese, militante in Serie D nel girone I, per la nuova annata 2018-2019, succedendo a Rosario Marcen\u00f2.\nTuttavia il 13 dicembre 2018 rassegna le dimissioni.\nBiancavilla.\nNell'ottobre 2019 diventa il nuovo allenatore del Biancavilla, subentrando a Orazio Pidatella, esonerato per essersi rifiutato di far giocare il nipote del presidente della propria societ\u00e0.\nHa guidato la squadra verso una tranquilla salvezza, nonostante il campionato sia stato successivamente interrotto, poi in maniera definitiva, a causa della pandemia di COVID-19 in Italia.\nTroina.\nIl 28 dicembre 2020, in seguito all'esonero di Ezio Raciti, assume la guida del Troina, nel girone I di Serie D. A fine stagione non viene confermato.\nSiracusa.\nIl 20 settembre 2021 viene ufficializzato come nuovo allenatore del Siracusa, formazione iscritta al torneo di Eccellenza, al posto del dimissionario Roberto Regina.\nStatistiche.\nPresenze e reti nei club.\nTra club e Nazionale maggiore, Mascara ha giocato globalmente 551 partite segnando 150 reti, alla media di 0,27 gol a partita.\n\"Statistiche aggiornate al 2 luglio 2016.\"\nStatistiche da allenatore.\n\"Statistiche aggiornate all'8 gennaio 2019.\""}
{"id": "268115", "revid": "869733", "url": "https://it.wikipedia.org/wiki?curid=268115", "title": "Gufo", "text": "il giro di bolza nota specie rara della periferia"}
{"id": "268121", "revid": "1005847", "url": "https://it.wikipedia.org/wiki?curid=268121", "title": "Carlo Pareschi", "text": "Biografia.\nCelebre agronomo, ader\u00ec al fascismo all'inizio degli anni venti e fu, durante la dittatura mussoliniana, Ministro dell'agricoltura e delle foreste. Dal 1928 al 1932 fu segretario generale della Confederazione fascista degli Agricoltori mentre nel 1933 entr\u00f2 nel Gran Consiglio del Fascismo, alle cui sedute per\u00f2 negli anni trenta non partecip\u00f2 di persona.\nNel luglio del 1943, alla sua prima partecipazione a una seduta del Gran Consiglio vot\u00f2 a favore dell'ordine Grandi in maniera un po' anomala, persuaso dalle affermazioni del suo estensore, che gli aveva assicurato che Scorza ne conosceva il contenuto. A chi gli fece notare che l'approvazione di tale decreto imponeva le dimissioni del Duce rispose \"sono solo parole, come al solito non cambier\u00e0 mai niente\". Anche dopo l'arresto di Benito Mussolini, considerandosi un tecnico prestato quasi controvoglia alla politica, non calcol\u00f2 la prevedibile voglia di vendetta dei fascisti e rimase a Roma, dove ai primi di ottobre fu catturato dalle truppe della neonata Repubblica Sociale Italiana.\nCondotto a Verona e processato insieme agli altri \"traditori\" del 25 luglio, fu condannato a morte insieme a Galeazzo Ciano nel 1944 e giustiziato l'11 gennaio dello stesso anno."}
{"id": "268127", "revid": "2015336", "url": "https://it.wikipedia.org/wiki?curid=268127", "title": "Niceforo I il Logoteta", "text": "Ascesa al potere: detronizzazione di Irene d'Atene.\nQuando Irene d'Atene prese il potere a Bisanzio, nomin\u00f2 un patrizio della citt\u00e0 di Seleucia Sidera, Niceforo, suo ministro delle finanze (\"logothet\u0113s tou genikou\", trasl. dal greco: ); segu\u00ec la linea dell'imperatrice che, per non perdere popolarit\u00e0, fece mitigare l'imposizione fiscale, abolendo la tassa cittadina a Costantinopoli (che era molto alta), riducendo i dazi che i mercanti erano tenuti a pagare nei porti di Costantinopoli. Questa politica fiscale, pur garantendo grandissimo consenso ad Irene, danneggi\u00f2 il sistema erariale bizantino, e Niceforo se ne accorse.\nInoltre a Costantinopoli non piaceva la nuova politica estera avviata dall'imperatrice agli inizi dell'802. Irene era in trattative con il re dei franchi Carlo Magno per organizzare un matrimonio fra i due sovrani; ci\u00f2 avrebbe permesso di riunire l'Impero romano d'Oriente con il neo-proclamato Impero Carolingio.\nCon l'aiuto di alcuni eunuchi di corte e di alcuni patrizi progett\u00f2 la detronizzazione di Irene, che invece si fidava di lui. Sal\u00ec al potere con una congiura con cui depose l'imperatrice Irene (802) e fu scelto come imperatore al suo posto il 31 ottobre dell'802.\nMentre Irene si trovava per una villeggiatura nel palazzo di Eleuterio, da lei fatto edificare, i congiurati approfittarono della sua assenza per presentarsi al Sacro Palazzo con ordini contraffatti dell'Imperatrice, che affermavano di nominare imperatore Niceforo affinch\u00e9 le fosse di aiuto nel combattere Ezio. I soldati a guardia del palazzo non dubitarono dell'autenticit\u00e0 dell'ordine e consegnarono il palazzo ai congiurati, che sparsero la voce della proclamazione a imperatore di Niceforo I, mentre Irene veniva arrestata e segregata nel Sacro Palazzo.\nIl colpo di Stato tuttavia rischi\u00f2 di fallire: il popolo e il clero erano favorevoli ad Irene e, alla notizia della sua deposizione, insorsero, presentandosi alle porte del Palazzo e pretendendo che Irene fosse restaurata al trono. Ella prefer\u00ec tuttavia ritirarsi dal governo per evitare ulteriore spargimento di sangue, fidandosi forse pure delle promesse di Niceforo, che prima le avrebbe concesso di stabilirsi nel Palazzo dell'Eleuterio a Costantinopoli, ma poi, anche per paura che l'imperatrice potesse riprendersi il trono come gi\u00e0 successo in precedenza, la esili\u00f2 prima sulle Isole dei Principi e poi a Lesbo, dove mor\u00ec in povert\u00e0 nell'803.\nRegno.\nPolitica interna.\nNei primi momenti del suo regno si trov\u00f2 a dover combattere con una resistenza interna piuttosto forte, comandata da alcuni generali dell'esercito tra cui i futuri imperatori Leone V e Michele II, ma ne usc\u00ec vincitore.\nI provvedimenti fiscali intrapresi da Niceforo furono criticati da Teofane che li chiama i \"dieci misfatti di Niceforo\":\nAnalisi critiche moderne dei dieci misfatti hanno portato storici moderni come Ostrogorsky a una rivalutazione di Niceforo. I provvedimenti di Niceforo contro i monasteri posero certamente l'Imperatore in cattiva luce presso il clero, di cui Teofane era rappresentante, e dunque nel parlare di Niceforo il cronista non sarebbe oggettivo.\nInoltre, anche se l'aumento delle tasse fu gravoso per il popolo, nei fatti l'Imperatore non introdusse nessuna nuova imposta, ma semplicemente annull\u00f2 gli sgravi fiscali di Irene, che avevano reso la basilissa popolare, ma avevano danneggiato il sistema fiscale bizantino.\nGli storici moderni infine sottolineano che le deportazioni di abitanti in zone da popolare di coloni romei non avevano nulla di nuovo ma erano gi\u00e0 state adottate da Giustiniano II mentre l'imposta sui villaggi, per quanto severa, andava a vantaggio dei ceti bassi e in particolare dei nullatenenti permettendo a un maggior numero di sudditi di entrare, senza costi, nell'esercito ottenendo comunque uno stipendio e al termine del servizio dei poderi.\nPer questi motivi la sua figura \u00e8 stata in parte rivalutata dagli storici moderni che sottolinearono la necessit\u00e0 di migliorare l'efficienza dell'apparato fiscale, deteriorato dalla politica di Irene.\nSotto il punto di vista religioso egli segu\u00ec le orme dell'imperatrice Irene, restando fedele al culto delle immagini e contrario all'iconoclastia. Tuttavia la sua politica suscit\u00f2 sia il risentimento dei monaci (danneggiati dalla sua politica fiscale) sia degli Zeloti, che non avevano approvato la nomina da parte dell'Imperatore del letterato laico Niceforo a patriarca volendo come patriarca il loro capo Teodoro Stilita. La decisione imperiale di riconoscere legittimo il matrimonio tra Costantino VI e Teodota non fece altro che peggiorare i gi\u00e0 aspri rapporti tra Imperatore e Zeloti, e questi ultimi finirono per essere perseguitati.\nPolitica estera.\nDurante il suo regno riconquist\u00f2 militarmente vari territori balcanici occupati precedentemente dagli Slavi (per lo pi\u00f9 il Peloponneso) e condusse una lunga lotta diplomatica con Carlo Magno per la definizione dei confini tra l'Impero bizantino e quello carolingio, che si concluse con trattati nell'803 e nell'812, decretanti l'assegnazione a Costantinopoli del Ducato di Venezia e del littorale della Dalmazia, oltrech\u00e9 d'alcune regioni dell'Italia meridionale (nella fattispecie la Calabria, il Salento, il tratto costiero della Campania che dal napoletano va fino all'Agro nocerino-sarnese ed il complesso dei Gargani nell'Apulia settentrionale) e le isole maggiori (Sicilia, Sardegna e Corsica), mentre a Carlo Magno rimasero invece Roma, Ravenna, la Pentapoli, l'Italia settentrionale e l'Istria, oltre all'interno della Dalmazia.\nSull'altro fronte caldo, quello delle continue guerre contro Bulgari e Arabi Niceforo venne duramente sconfitto nell'806 ed obbligato a pagare altissimi tributi al califfo abbaside H\u0101r\u016bn al-Rash\u012bd. Alla sconfitta contribu\u00ec decisivamente la ribellione del generale Bardane il Turco (803). Dopo la morte del califfo nell'809 si ritenne sollevato dal continuare a pagare e inizi\u00f2 una nuova campagna militare contro i Bulgari, che inizialmente si risolse in successo (presa della capitale bulgara di Pliska), ma che poi si trasform\u00f2 in una tremenda disfatta: il 26 luglio 811 nella battaglia di Pliska l'esercito bizantino venne massacrato dai Bulgari e Niceforo venne catturato e decapitato. Le cronache narrano che dal teschio di Niceforo I fu tratta una coppa per il re bulgaro Krum.\nGli succedette alla guida dell'impero il figlio Stauracio.\nDiscendenza.\nDa una consorte il cui nome non \u00e8 noto, Niceforo I ebbe almeno due figli:\nBibliografia.\nFonti primarie\nFonti secondarie"}
{"id": "268132", "revid": "1005847", "url": "https://it.wikipedia.org/wiki?curid=268132", "title": "Emilio De Bono", "text": "Fu senatore del Regno d'Italia dalla XXVI legislatura. Membro del Partito Nazionale Fascista fu uno dei quattro quadrumviri della marcia su Roma. Maresciallo d'Italia e membro del Gran Consiglio del Fascismo, De Bono partecip\u00f2 alla guerra italo-turca, alla prima guerra mondiale e alla guerra d'Etiopia, in quest'ultima comand\u00f2 l'esercito Italiano durante le prime fasi della guerra.\nBiografia.\nI primi anni.\nDe Bono nacque il 19 marzo 1866 a Cassano d'Adda, figlio di Giovanni de Bono, discendente dei conti di Barlassina, e da Emilia Bazzi. Sua sorella era Maria. Crebbe ateo o meglio ebbe una sua fede personale (non dimentichiamo la sua amicizia con Mons. Favalli preposto parroco di Cassano d'Adda e il cospicuo carteggio che tenne con lui) e come egli stesso riporter\u00e0 nelle sue memorie: \"ateismo \u00e8 illuminato e razionale, basato su principi scientifici. Io sono militare, ammiro la ragione e per questo sono ateo\". Fu sempre molto legato alla famiglia della madre e, da bambino, fece spesso il chierichetto allo zio prete don Giandomenico Bazzi.\nNel 1897 spos\u00f2 a Torino Erminia Monti-Maironi (1869-1941) da cui non ebbe figli. Figlio d'un ufficiale dell'Esercito, studi\u00f2 prima (1878) al Collegio Militare di Milano, denominato oggi Scuola Militare \"Teuli\u00e9\" e poi all'Accademia militare di Modena. Nel 1884 fu promosso sottotenente dei Bersaglieri. Destinato in Eritrea, partecip\u00f2 alla campagna del 1887. Nel 1900, ormai capitano, entr\u00f2 nel Corpo di Stato Maggiore. Tenente colonnello, fu in Libia durante la guerra italo-turca nel 1912 guadagnandosi la croce di cavaliere dell'Ordine Militare di Savoia.\nPrima guerra mondiale.\nPromosso colonnello dei Bersaglieri nel 1915, prese parte alla prima guerra mondiale, dove ottenne una prima medaglia d'argento al valor militare sul Carso gi\u00e0 nel 1915.\nPassato a comandare la Brigata \"Trapani\", nel 1916 fu promosso maggior generale (generale di brigata) e si distinse nella presa di Gorizia nel 1916, ottenendo una seconda medaglia d'argento. Ebbe poi il comando della Brigata Savona, della 38\u00aa Divisione e, nel marzo del 1918, del IX Corpo d'Armata, incaricato della difesa del Monte Grappa. Fu allora che, per galvanizzare le truppe, compose il testo della celebre canzone \"Monte Grappa, tu sei la mia patria\", musicata da Antonio Meneghetti.\nLa vittoriosa resistenza contro gli Austriaci nella Battaglia del Solstizio del giugno 1918 gli frutt\u00f2 la croce di commendatore dell'Ordine Militare di Savoia. Promosso Tenente Generale (generale di divisione, ma incaricato di Corpo d'Armata) nell'estate dello stesso anno, ebbe una terza medaglia d'argento al valor militare per il contributo dato alla vittoria finale mediante la difesa del Grappa.\nAdesione al fascismo e \"Quadrumviro\".\nDopo l'armistizio, nel 1919, ebbe il comando del XXII Corpo d'Armata e poi del Corpo d'Armata di Verona. Collocato in Posizione Ausiliaria nel 1920, non accettando di sentirsi messo da parte, cominci\u00f2 a interessarsi alla politica e si un\u00ec al nascente Partito Nazionale Fascista. In realt\u00e0, il partito di Mussolini non fu per\u00f2 la prima scelta politica di De Bono, ma tanto pi\u00f9 un ripiego.\nIl generale, infatti, si era precedentemente recato da rappresentanti del Partito Popolare per chiedere se avessero avuto necessit\u00e0 di un Ministro della Guerra. Non contento, De Bono fu visto anche recarsi in piazza Duomo 23, presso l'abitazione di Filippo Turati, per rivolgere ai socialisti la medesima domanda. Anche se non prese parte in prima persona allo squadrismo, fu scelto per il suo prestigio militare, nell'ottobre 1922, tra i quadrumviri che guidarono la marcia su Roma delle camicie nere.\nFu anche presidente dell'Istituto Italiano di Previdenza.\nCapo della polizia.\nL'11 novembre 1922, poco dopo la nascita del governo Mussolini, assunse la carica di direttore generale della Pubblica Sicurezza. Come capo della polizia riconferm\u00f2 come capo gabinetto Umberto Ricci e nomin\u00f2 come proprio sostituto il prefetto Dante Almansi. Incaricato della stesura del Regolamento nella Milizia Volontaria per la Sicurezza Nazionale fascista, ne divenne, nel febbraio 1923 primo comandante generale.\nCon Decreto Reale del 1\u00ba marzo 1923 fu nominato Senatore per la categoria 14 dell'articolo 33 dello Statuto Albertino (Ufficiali Generali di Terra e di Mare).\nIl 18 giugno 1924, a seguito dell'uccisione del deputato social-unitario Giacomo Matteotti, lasci\u00f2 la carica di capo della polizia e nell'ottobre quello di comandante della Milizia. Venne anche costretto a rinunciare a tutti i suoi incarichi, per il periodo in cui fu sottoposto all'istruttoria con l'accusa di essere stato tra gli organizzatori del complotto, ma fu infine prosciolto dal Senato del Regno nell'esercizio della sua competenza di Alta corte di giustizia.\nGovernatore in Africa e ministro.\nTerminato il processo per l'affare Matteotti, De Bono accett\u00f2 la carica di Governatore della Tripolitania italiana dal 1925 al 1928, ove fu tra l'altro tra gli organizzatori del Gran Premio di Tripoli. Gi\u00e0 nominato dal re senatore del Regno nel 1923, fu insignito, successivamente, grazie al suo operato in Tripolitania, della croce di Grand'Ufficiale dell'Ordine Militare di Savoia per la preparazione e la direzione delle operazioni che avevano portato all'occupazione di tutta la Sirtica occidentale\nDal dicembre 1928 Sottosegretario di Stato al Ministero delle Colonie, nel settembre 1929 Benito Mussolini lo nomin\u00f2 Ministro delle Colonie e nel 1932 accompagn\u00f2 il re Vittorio Emanuele III nella sua visita in Eritrea. Rest\u00f2 ministro fino al gennaio 1935.\nIl 10 gennaio 1930 propose a Pietro Badoglio la costruzione di campi di concentramento, per contrastare la resistenza nella zona della cirenaica dei guerrieri senussiti guidati da Omar al-Mukhtar. Il 25 giugno 1930, dietro indicazione di Badoglio e Mussolini, avvi\u00f2 la deportazione delle popolazioni di tutte le trib\u00f9 del Gabel, che vennero strappate all'altopiano e concentrate alle falde, in una zona semidesertica. L'operazione coinvolse circa 100.000 persone e fu una delle pi\u00f9 grandi deportazioni della storia del colonialismo europeo. Nel 1931 a El-Abiar venne aperto un campo di concentramento nel quale vennero rinchiuse oltre 8.000 persone, trattenute in condizioni disumane e degradanti, sottoposte a sevizie e violenze, senza cure mediche.\nLa guerra d'Etiopia.\nNel novembre del 1932, su richiesta di Mussolini, De Bono prepar\u00f2 un piano per l'invasione dell'Etiopia. Il piano delineava un metodo tradizionale di penetrazione nell'entroterra: una forza relativamente piccola sarebbe gradualmente entrata nell'Eritrea meridionale, stabilendo una base di potenza contro gli oppositori disorganizzati. L'invasione progettata da De Bono era stata prevista come a basso costo, facile e sicura, ma molto lenta.\nMussolini separatamente coinvolse l'esercito nelle pianificazioni e, nei due anni successivi, i generali stabilirono che per l'operazione prevista era necessario un numero di militari cinque o sei volte superiore a quello previsto da De Bono. Nel 1934 Mussolini aveva cercato di enfatizzare l'idea della guerra totale accelerando i tempi.\nNel gennaio 1935 divenne governatore dell'Eritrea e commissario dell'AOI, e il 3 aprile comandante delle operazioni italiane in Etiopia durante la seconda guerra italo-etiopica e delle forze d'invasione dall'Eritrea, conosciuta anche come \"Fronte nord\" (il Fronte sud era la Somalia). De Bono ebbe, sotto il suo comando diretto, una forza di nove divisioni d'esercito in tre corpi d'armata: il I, il II ed il corpo eritreo.Il 3 ottobre le forze al suo comando passarono il confine. Il 6 ottobre presero Adua. Poco dopo De Bono entr\u00f2 nella citt\u00e0 di Axum, importante sotto il profilo storico e religioso. Dopo questi iniziali trionfi, ad ogni modo, la sua avanzata rallent\u00f2 di molto a causa delle difficolt\u00e0 d'approvvigionamento e del terreno aspro e privo di vie di comunicazione.\nMa Mussolini era impaziente e notava giorno per giorno come l'invasione fosse troppo lenta per i suoi gusti. Spron\u00f2 De Bono, chiedendo un ampliamento del fronte e un'ulteriore avanzata sulla linea Macall\u00e9- Tacazz\u00e9, ordinandogli d'attaccare il 3 novembre. De Bono prov\u00f2 a protestare ma dovette eseguire e l'8 novembre, il I corpo d'armata ed il corpo eritreo conquistarono Macall\u00e8 e fu questo il limite dell'avanzata italiana sotto De Bono. Il 14 novembre 1935 ad Adua promulg\u00f2 il bando che metteva fuori legge lo schiavismo nella regione del Tigr\u00e8.\nCerc\u00f2 di proseguire la sua tattica di avanzata prudente, ben sapendo che tutto il fronte ora si trovava in pericolo. L'ala sinistra era troppo sbilanciata verso l'esterno e quasi isolata. I rifornimenti, che dalla base di Senaf\u00e8 raggiungevano Adigrat dopo 80 chilometri di piste, ora dovevano superarne altri 120 per arrivare fino al II Corpo sul Tacazz\u00e8. In pi\u00f9, se gli Etiopici avessero attaccato in forze, avrebbero potuto sfondare, piombare su Macall\u00e8 con tutti i suoi depositi, distruggerli ed accerchiare l'armata italiana.\nPer queste ragioni, ricevuto l'ordine d'occupare l'Amba Alagi, obiettivo indifendibile ma legato alla memoria dell'eroica resistenza sostenutavi da Pietro Toselli nel 1895, De Bono telegraf\u00f2 a Mussolini muovendo parecchie obiezioni; ci\u00f2 determin\u00f2, il 17 dicembre, la sua sostituzione con Pietro Badoglio, con il Telegramma di Stato n. 13181, nel quale si ribadiva che con la conquista di Macall\u00e9 cinque settimane prima, la sua missione poteva dirsi conclusa. Il 16 gennaio 1936, De Bono venne promosso Maresciallo d'Italia, e il 3 ottobre 1937 il re lo insign\u00ec dell'onorificenza di Cavaliere dell'Ordine supremo della Santissima Annunziata.\nSeconda guerra mondiale.\nNel 1939 veniva nominato Ispettore delle Truppe d'Oltremare, svolgendo anche attivit\u00e0 in Senato. Nel 1940, De Bono assunse il comando delle difese meridionali (Gruppo d'armate Sud) acquartierandosi in Sicilia e si oppose all'entrata in guerra dell'Italia nella seconda guerra mondiale, ma mantenne un profilo basso sulla questione.\nMembro del Gran Consiglio del Fascismo fin dalla istituzione nel 1923, durante la riunione del 25 luglio 1943, dove si era recato con in tasca un santino di San Giuseppe \u2013 Dino Grandi pare avesse invece una o due bombe a mano \u2013 fu il primo a prendere la parola dopo il Duce: pronunci\u00f2 nell'occasione un discorso in difesa delle forze armate, ma, visto il clima fortemente teso che caratterizz\u00f2 quella seduta, apparve confuso e privo di concentrazione. Successivamente intervenne un'altra volta, e infine vot\u00f2 in favore della sfiducia a Mussolini.\nNei giorni successivi alla caduta del Regime godette di forte autonomia, e gli venne permesso persino di visitare il Ministero della Guerra. Non inviso ai sostenitori del nuovo capo del governo Badoglio, De Bono era anche convinto che Mussolini \u2013 nonostante tutto \u2013 non gli avrebbe fatto alcun male; per questo il vecchio militare non tent\u00f2 una fuga all'estero, che pure gli fu consigliata e alla quale aveva comunque pensato nei giorni precedenti l'arresto.\nIl processo di Verona e la fucilazione.\nCatturato a Roma il 4 ottobre dalle truppe della neonata Repubblica Sociale Italiana mentre si aggirava in bicicletta, fino al gennaio 1944 rimase a Cassano d'Adda in attesa di essere processato a Verona; una volta condotto nel capoluogo scaligero, venne separato dagli altri prigionieri per motivi d'et\u00e0 e di salute. Al processo di Verona, avvenuto il 10 gennaio 1944, venne condannato alla pena capitale per alto tradimento.\nIl generale Renzo Montagna, uno dei nove giudici, rivel\u00f2 che il quadrumviro fu inizialmente salvato dalla fucilazione per 5 voti a 4 (esattamente come era successo a Cianetti). Tuttavia il capo fascista della provincia di Ferrara Enrico Vezzalini minacci\u00f2 i magistrati accusandoli di \"debolezza\" e, a quel punto, il giudice Riggio cambi\u00f2 parere schierandosi per la colpevolezza. De Bono, stanco e malato, comment\u00f2 cos\u00ec la sua condanna a morte: \"Mi fregate di poco, ho settantotto anni\". La domanda di grazia fu respinta, e l'11 gennaio venne fucilato insieme ad altri quattro ex gerarchi fascisti.\n\u00c8 sepolto, con il quadretto raffigurante San Giuseppe donatogli dalla madre quando era bambino, in una cappella condivisa con le famiglie Bazzi e Tornaghi al cimitero di Cassano d'Adda. Come da disposizioni testamentarie, sulla sua lapide \u00e8 inciso l'epitaffio \"Fu e volle essere soprattutto un soldato\"."}
{"id": "268133", "revid": "16953", "url": "https://it.wikipedia.org/wiki?curid=268133", "title": "Magnoliacee", "text": ""}
{"id": "268138", "revid": "9", "url": "https://it.wikipedia.org/wiki?curid=268138", "title": "Afastro", "text": ""}
