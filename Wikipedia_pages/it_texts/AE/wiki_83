{"id": "357050", "revid": "399", "url": "https://it.wikipedia.org/wiki?curid=357050", "title": "Zeta Reticuli", "text": "Zeta Reticuli (\u03b6 Ret / \u03b6 Reticuli) \u00e8 un sistema stellare binario localizzato a 39,2 anni luce dalla Terra. Si trova nella costellazione australe del Reticolo, ed \u00e8 composto da due stelle simili al Sole di quinta magnitudine e separate visualmente tra loro da 310 secondi d'arco.\nOsservazione.\nSi tratta di una stella situata nell'emisfero celeste australe. La sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. Essendo di quinta magnitudine \u00e8 al limite della visibilit\u00e0 ad occhio nudo, pertanto per essere osservata senza l'ausilio di strumenti occorre un cielo limpido e possibilmente senza Luna.\nIl periodo pi\u00f9 propizio per la sua osservazione nel cielo serale ricade nei mesi compresi fra novembre e aprile, ossia in coincidenza della stagione estiva australe.\nUn sistema binario di nane gialle.\nAll'inizio si pensava che fossero parte della popolazione di stelle nane dell'alone della Via Lattea (Popolazione II), tuttavia studi pi\u00f9 recenti suggeriscono che le due stelle sono considerate stelle provenienti dal disco galattico e pi\u00f9 giovani di quanto pensato in precedenza, con un'et\u00e0 stimata da 1,5 a 3 miliardi di anni. Nonostante la cinematica suggerisca che la popolazione di cui fanno parte le due stelle del sistema sia molto antica, altri studi sull'attivit\u00e0 cromosferica sembrano dimostrare che in realt\u00e0 le due stelle sono relativamente giovani, con un'et\u00e0 stimata attorno ai 2 miliardi di anni.\nAppartengono all'associazione stellare di ed entrambe le stelle possiedono moti propri e distanze simili, che confermano di essere un ampio sistema binario. Le stelle si trovano distanti l'una dall'altra circa 3750 UA, e ruotano attorno al comune centro di massa in un periodo di oltre 170.000 anni.\n\u03b61 Reticuli e \u03b62 Reticuli sono entrambe stelle nane gialle della sequenza principale, molto simili al Sole. Non sono stati individuati pianeti giganti in orbita stretta attorno alle due stelle, rendendo possibile la presenza di mondi simili alla terra, con qualche piccola variazione di massa e composizione.\nLa metallicit\u00e0 di queste stelle \u00e8 pari al 60% di quella del Sole. Secondo le teorie cosmogoniche vigenti, pianeti ferrosi, di dimensioni simili alla Terra sono meno probabili attorno a stelle con minore contenuto di metalli, ma lo sviluppo di pianeti giganti gassosi, come Giove oppure Saturno, non \u00e8 impedito dalla bassa metallicit\u00e0.\n\u03b61 Reticuli \u00e8 una nana gialla di tipo spettrale G4V lievemente meno massiccia e luminosa rispetto al Sole; la massa e il raggio della stella sono rispettivamente il 96% e il 92% di quelli della nostra stella.\n\u03b62 Reticuli, anch'essa una nana gialla, ha sia luminosit\u00e0 che massa molto simili a quelle del Sole ed \u00e8 di tipo spettrale G0V. Nel 2010 osservazioni all'infrarosso hanno permesso di scoprire attorno a questa componente un disco circumstellare centrato attorno a 100 UA dalla stella, avente una temperatura di circa 30-40 K e paragonabile alla fascia di Kuiper del sistema solare.\nNel 1978 si sospett\u00f2 che la stella avesse un compagno stellare, ma meno di un anno pi\u00f9 tardi questa ipotesi venne scartata e la causa della precedente segnalazione venne attribuita ad un artefatto del telescopio.\nIl 20 settembre 1996 venne annunciata la scoperta di un pianeta gioviano caldo in orbita stretta attorno alla stella, a 0,14 UA da essa e con una massa pari a circa il 27% di quella di Giove. Tuttavia la scoperta venne presto smentita dal momento che si dimostr\u00f2 che il segnale era causato da pulsazioni proprie della stella.\nZeta Reticuli nella fantascienza.\nGli eventi dei film di fantascienza/horror \"Alien\" e \"Aliens\" sono per la maggior parte ambientati su una luna immaginaria nota come \"LV-426\", in orbita attorno al gigante gassoso \u03b62 Reticuli IV, quarto pianeta del sistema di \u03b62. Nel prequel di Alien, \"Prometheus\", diretto da Ridley Scott, il nome del pianeta intorno al quale ruota la luna \u00e8 stato cambiato in Calpamos ed inoltre viene menzionata un'altra luna denominata LV-223.\nNella serie televisiva \"\" il sistema stellare madre dei Chigs \u00e8 Zeta Reticuli e la loro ubicazione \u00e8 il corpo celeste 2063F (pianeta natale dei Chigs), inoltre nei sistemi delle due stelle esistono altri tre mondi abitati.\nZeta Reticuli nell'ufologia.\nSecondo alcune teorie del complotto sugli UFO Zeta Reticuli sarebbe il luogo di origine degli alieni chiamati \u00abGrigi\u00bb."}
{"id": "357063", "revid": "1632387", "url": "https://it.wikipedia.org/wiki?curid=357063", "title": "Helen Keller", "text": "Biografia.\nLa giovent\u00f9.\nHelen Keller nasce nella tenuta di \"Ivy Green\", vicino Tuscumbia, in Alabama, dal capitano Arthur H. Keller e da Kate Adams Keller. A 19 mesi si ammala gravemente: i dottori descrivono la malattia come \"un'acuta congestione dello stomaco e del cervello\" (probabilmente scarlattina o meningite). La malattia non dura a lungo, ma la porta alla cecit\u00e0 e sordit\u00e0 totali. Per comunicare con i genitori, la piccola Helen inventa una serie di segni convenzionali (all'et\u00e0 di sette anni, saranno circa 60).\nNel 1886 sua madre Kate resta colpita da un resoconto di Charles Dickens su \"American Notes\", in cui si parla di un tentativo coronato da successo di mandare a scuola una bambina cieca e sorda di nome Laura Bridgman. Kate Keller si reca cos\u00ec da uno specialista a Baltimora, che a sua volta mette in contatto la famiglia Keller con l'esperto locale, Alexander Graham Bell (all'epoca impegnato nella cura di bambini sordi).\nBell suggerisce alla coppia di contattare la scuola dove la piccola Laura Bridgman \u00e8 stata educata, il \"Perkins Institute for the Blind\" (nel sobborgo irlandese di South Boston). La scuola affida il compito di istruire ed educare la piccola Helen ad Anne Sullivan, ex allieva dell'istituto stesso ed essa stessa parzialmente cieca, all'epoca poco pi\u00f9 che ventenne. \u00c8 l'inizio di un rapporto che durer\u00e0 quasi mezzo secolo.\nLa Sullivan, per prima cosa, chiede e ottiene il permesso dal padre di isolare la bambina dal resto della famiglia, vivendo insieme a lei in una \"d\u00e9pendance\" nel giardino di casa. Il primo obiettivo \u00e8 quello di insegnare la disciplina a Helen, che era stata viziata dai genitori fino a quel momento. Helen fa il primo grande passo in avanti nella comunicazione quando, sentendo dell'acqua fredda scorrere sul palmo della mano, riesce a comprendere il concetto di \"acqua\". Da quel momento, Helen non smetter\u00e0 pi\u00f9 di chiedere alla sua maestra il nome di tutti gli altri oggetti a lei familiari, compresa la sua amatissima bambola.\nNel 1888 Helen inizia a frequentare la \"Perkins School for the Blind\". Nel 1890 Helen scopre la storia di Ragnhild K\u00e5ta, una ragazzina norvegese anch'essa cieca e sorda, che \u00e8 riuscita a imparare a parlare. Il successo di Raghnild spinge Helen (che all'epoca aveva dieci anni) a imparare a parlare. Anne Sullivan nel frattempo continua a educare Helen attraverso il metodo Tadoma (ovvero, toccare le labbra e il collo di chi sta parlando) e attraverso l'alfabeto manuale. Pi\u00f9 tardi Helen Keller imparer\u00e0 a leggere anche l'inglese, il francese, il tedesco, il greco e il latino in Braille.\nNel 1894 si trasferisce assieme a Anne Sullivan a New York per frequentare la \"Wright-Humason School for the Deaf\". Nel 1898 tornano nel Massachusetts e Helen entra alla \"The Cambridge School of Weston\". Due anni dopo (1900), viene ammessa al \"Radcliffe College\", dove si laurea \"magna cum laude\" (1904) all'et\u00e0 di 24 anni. Diventa cos\u00ec la prima persona cieca e sorda a laurearsi in un college.\nL'impegno in politica.\nNel 1903 pubblica la sua corposa autobiografia \"The Story of My Life\". \u00c8 il primo di una serie di undici libri e di numerosi articoli a firma Helen Keller, che nel tempo diventa una autrice e oratrice molto famosa in tutto il mondo. Si impegna da avvocato in numerose cause per i diritti dei disabili e in numerose altre cause progressiste, \nNel 1915 fonda l'organizzazione non-profit \"Helen Keller International\" per la prevenzione della cecit\u00e0. Assieme a Anne Sullivan, compie vari viaggi in ben 39 paesi, mostrando particolare predilezione per il Giappone, dove diventa una beniamina. Incontra inoltre tutti i Presidenti degli Stati Uniti, da Grover Cleveland a Lyndon B. Johnson, e diventa amica di parecchie personalit\u00e0 come Alexander Graham Bell, Charlie Chaplin e Mark Twain.\nHelen Keller diventa anche membro del Partito Socialista d'America (\"Socialist Party of America\", SPA), partecipando attivamente alle iniziative del partito e scrivendo molti articoli in favore della classe operaia dal 1909 al 1921. Sostiene attivamente anche il candidato del SPA alla presidenza Eugene V. Debs in tutte le sue campagne. Visita spesso i lavoratori, arrivando ad affermare:\nVari editorialisti e commentatori dei giornali, dapprima pieni di elogi per il suo coraggio e la sua intelligenza, iniziano per\u00f2 a porre maggiore attenzione alle disabilit\u00e0 di Helen Keller, dopo che questa adotta posizioni socialiste. L'editore del \"Brooklyn Eagle\" arriva a scrivere che:\nKeller risponde all'editore, ricordando il giorno in cui si incontrarono (ben prima che egli scoprisse le sue posizioni politiche):\nTemendo che il \"socialismo parlamentarista\" stesse \"affondando nel pantano della politica\", Helen Keller aderisce nel 1912 all'Industrial Workers of the World (IWW), un sindacato con ramificazioni in molti Paesi per cui pubblicher\u00e0 vari articoli fra il 1916 e il 1918. In una intervista rilasciata al \"New York Tribune\", Helen spiega che il suo attivismo in parte deriva dal suo interesse per le disabilit\u00e0:\nHelen Keller e gli \"Akita Inu\".\nNel luglio del 1937 Helen Keller visita la prefettura di Akita, in Giappone. Qui chiede notizie su Hachik\u014d, il cane di razza Akita Inu morto nel 1935, esprimendo il desiderio di avere un cane della sua stessa razza. Nel giro di un mese, ottiene in regalo dalla popolazione un cucciolo di Akita Inu chiamato \"Kamikaze-go\", che morir\u00e0 poco tempo dopo per cimurro. Nel luglio del 1939 il governo giapponese provvede cos\u00ec a regalarle come dono ufficiale il \"fratello maggiore\" di Kamikaze, \"Kenzan-go\".\nSi attribuisce proprio a Helen Keller la prima introduzione negli Stati Uniti di un cane di razza Akita Inu proprio con i suoi due cani, Kamikaze-go e Kenzan-go. Nel 1938 \u00e8 addirittura creato uno standard per quella razza, che viene presentato in molte manifestazioni canine. Tutte queste attivit\u00e0 per\u00f2 si fermarono dopo lo scoppio della Seconda guerra mondiale. Helen Keller cos\u00ec ricorda Kamikaze-go sull\"Akita Journal\":\nGli ultimi anni.\nNel 1960 viene pubblicato il suo libro \"Light in my Darkness\", in cui Helen Keller sostiene con forza le teorie dello scienziato e filosofo svedese Emanuel Swedenborg. Negli ultimi anni della sua vita, si dedica a raccogliere fondi per la \"American Foundation for the Blind\". Il 14 settembre 1964 riceve dalle mani del Presidente degli Stati Uniti Lyndon B. Johnson la \"Medaglia presidenziale della libert\u00e0\", l'onorificenza civile pi\u00f9 alta negli Stati Uniti. Helen Keller muore il 1\u00ba giugno 1968 nella sua casa di Easton all'et\u00e0 di 87 anni.\nHelen Keller nei media.\nCinema.\nLa storia di Helen Keller ispir\u00f2 il cinema:"}
{"id": "357154", "revid": "1652635", "url": "https://it.wikipedia.org/wiki?curid=357154", "title": "San Giorgio (Reggio Calabria)", "text": "Il quartiere San Giorgio Extra Moenia o \"San Giorgio Extra\", comunemente denominato San Giorgio, insieme ai quartieri di Modena e San Sperato fa parte della VII circoscrizione del comune di Reggio Calabria. \nIl quartiere che costeggia l'argine sinistro del Calopinace, era costituito anticamente da immigrati dell'Area Grecanica della zona di Condofuri.\nForse da pi\u00f9 di vent'anni ha chiuso l'industria dell'estrazione dell'essenza di Bergamotto.\nAll'interno del quartiere sorge la Chiesa di San Giorgio Martire. \nIl toponimo.\nL'appositivo latino \"Extra Moenia\" equivale all'espressione \"Oltre le mura\" per distinguere la chiesa dedicata al SS.Cavaliere sorta in questa zona, al di l\u00e0 delle mura urbiche, dalla Chiesa di San Giorgio al Corso o Tempio della Vittoria situata nel centro della citt\u00e0."}
{"id": "357158", "revid": "367445", "url": "https://it.wikipedia.org/wiki?curid=357158", "title": "Benedict Friedlaender", "text": "Biografia.\nNato a Berlino era figlio di Carl Friedlaender (1817-1876), un professore di economia. Suo nonno era un medico e docente universitario, Nathan Friedlaender (morto nel 1830). Tra i suoi fratelli vi era Immanuel Friedlaender (1871-1948), un vulcanologo distinto. Ha studiato, tra le altre cose, matematica, fisica, botanica e fisiologia, guadagnandosi un dottorato di ricerca in zoologia nel 1888.\nFinanziariamente benestante, sostenne inizialmente la lotta della rivista anarchica \"Kumpf\" ed aiut\u00f2 la pubblicazione del periodico \"Der Sozialist\". Ha dato inoltre un notevole sostegno versando cospicui fondi al \"Comitato Scientifico-Umanitario\" (\"Wissenschaftlich-humanit\u00e4res Komitee\"-WHK) di Magnus Hirschfeld, i cui obiettivi erano la decriminalizzazione dell'omosessualit\u00e0 e l'abolizione del paragrafo 175 del codice penale dell'allora Impero tedesco il quale puniva col carcere il \"vizio contro natura\" commesso tra maschi.\nAssistette ai processi penali in cui si trovavano ad esser imputati persone vicine al Comitato, condusse conferenze pubbliche e raccolse firme per una petizione che chiedeva al Reichstag l'abolizione della legge persecutoria; i suoi sforzi di riforma del diritto penale trovarono un certo sostegno ed eco tra i parlamentari del Partito Socialdemocratico di Germania.\nCon Adolf Brand e un'altra decina di colleghi e amici fu nel 1903 tra i fondatori dell'organizzazione omosessuale chiamata \"Gemeinschaft der Eigenen (GdE)\", tradotta come \"Comunit\u00e0 degli Speciali/Unici\" e operante in parte anche come societ\u00e0 di mutuo soccorso. Il nome era stato ispirato dalla filosofia libertaria descritta da Max Stirner nella sua opera \"L'Unico e la sua propriet\u00e0\" (1845) e gi\u00e0 apprezzato a suo tempo da Friedrich Nietzsche.\nLa GdE ripudi\u00f2 in toto la visione dell'omosessualit\u00e0 di Hirschfeld, considerata dai suoi membri troppo viziata da effeminatezza; invece di uno \"spettro transgender\" o terzo sesso essi invece volevano sottolineare la virilit\u00e0 intrinseca della sessualit\u00e0 maschio-maschio, proprio cos\u00ec come fece in seguito anche Andr\u00e9 Gide nel 1924 in \"Corydon\".\nAlcuni attivisti della Comunit\u00e0 hanno sostenuto a spada tratta anche la pratica greco-classica che richiama alla pederastia come istituzione sociale di stampo pedagogico; una relazione cio\u00e8 tra un uomo adulto e un ragazzo adolescente prima del matrimonio. Respinsero anche gli sforzi di Hirschfeld di creare una coalizione con la sinistra socialista e il movimento femminista, adottando invece un diffuso atteggiamento anarchico ispirato all'individualismo o Egoismo assoluto di marca stirneriana e alla critica culturale radicale di Nietzsche.\nFriedlaender mantenne la sua appartenenza al WHK, ma ruppe definitivamente nel 1906 quando cre\u00f2 la \"Secessione del Comitato scientifico-umanitario\". Questa scissione, tuttavia, sopravvisse solo di poco alla morte dello stesso Friedlaender, avvenuta nel 1908 per suicidio. Ha scritto diversi libri su vari temi; la sua opera \"Die Renaissance des Eros Uranios\" (1904), che auspicava e chiedeva un ritorno al concetto di amore greco, ha avuto una notevole influenza sugli scritti successivi di Hans Bl\u00fcher."}
{"id": "357166", "revid": "23390", "url": "https://it.wikipedia.org/wiki?curid=357166", "title": "Benedict Friedl\u00e4nder", "text": ""}
{"id": "357167", "revid": "23390", "url": "https://it.wikipedia.org/wiki?curid=357167", "title": "Benedict Friedlander", "text": ""}
{"id": "357174", "revid": "38120", "url": "https://it.wikipedia.org/wiki?curid=357174", "title": "Christian Zenoni", "text": ""}
{"id": "357177", "revid": "38120", "url": "https://it.wikipedia.org/wiki?curid=357177", "title": "Cristiano Zenoni", "text": ""}
{"id": "357193", "revid": "23390", "url": "https://it.wikipedia.org/wiki?curid=357193", "title": "Benedikt Friedlaender", "text": ""}
{"id": "357194", "revid": "23390", "url": "https://it.wikipedia.org/wiki?curid=357194", "title": "Benedikt Friedlander", "text": ""}
{"id": "357196", "revid": "23390", "url": "https://it.wikipedia.org/wiki?curid=357196", "title": "Benedikt Friedl\u00e4nder", "text": ""}
{"id": "357202", "revid": "2069609", "url": "https://it.wikipedia.org/wiki?curid=357202", "title": "Periodo ipotetico", "text": "Il periodo ipotetico \u00e8 una struttura sintattica composta da una proposizione subordinata condizionale (detta protasi) e dalla sua reggente (detta apodosi).\nNella linguistica anglosassone si parla di \"conditional sentences\": protasi e apodosi sono intese come \"clause\" (clausole) piuttosto che come proposizioni.\nProtasi e apodosi.\nLa protasi (dal tardo latino \"prot\u0103sis\", dal greco , \"pr\u00f3tasis\", da \"prot\u00e9ino\", \"protendere\", \"mettere innanzi\") esprime la premessa, cio\u00e8 la condizione da cui dipende quanto predicato nella reggente; la apodosi indica la conseguenza che deriva o deriverebbe dal realizzarsi della condizione espressa dalla proposizione subordinata.\nCongiunzioni subordinative.\nLe subordinate vengono introdotte da una congiunzione, che per il suo specifico ruolo \u00e8 detta \"congiunzione subordinativa\". In italiano quella tipica della protasi \u00e8 \"se\" (dal latino tardo \"s\u0113(d)\", incrocio tra il classico \"s\u012b\", \"se\", che ha origine indoeuropea, e \"qu\u012dd\", \"che cosa\"). Tradizionalmente questi elementi vengono considerati congiunzioni, e cos\u00ec accade anche per il corrispettivo inglese di \"se\", \"if\", e per \"though\", \"nonostante\", che pure si usano nelle \"conditional sentences\". Potrebbe essere stato John Horne Tooke (1736\u20131812) ad appurare che \"if\" e \"though\" in origine erano verbi. \"If\" deriva dall'antico sassone \"gifan\", imperativo con il significato di \"dare\" (in inglese \"to give\"), \"concedere\", \"ammettere\", \"riconoscere\", \"permettere\"; da \"gifan\" sono derivati \"gef\", \"yef\", \"yf\". In scots \u00e8 \"gin\", contrazione di \"given\", \"dato\", in modo che l'italiano \"Se x, ...\" pu\u00f2 essere inteso come \"Dato per buono x...\", \"Data per buona l'esistenza di x...\" Allo stesso modo, sempre in antico sassone, \"though\" \u00e8 l'imperativo del verbo \"thafian\", con significati analoghi a \"gifan\", mentre \"although\" vale come \"tutto (\"all\") ci\u00f2 dato per buono\".\nTipi.\nL'uso di diversi modi verbali esprime il grado di connessione tra premessa e conseguenza. Ad esempio, in italiano \u00e8 possibile usare nella protasi il congiuntivo o l'indicativo e nell'apodosi il condizionale o l'indicativo. L'uso congiunto di congiuntivo e condizionale indica il grado minimo di connessione. Ci\u00f2 significa che protasi e apodosi non sono per forza legate da un rapporto di condizione/conseguenza: esso pu\u00f2 consistere in mera coincidenza delle diverse circostanze di tempo o modo. \u00c8 spesso il punto di vista e l'atteggiamento del parlante, pi\u00f9 che una stretta connessione logica che parte da condizioni oggettive, a determinare l'uso di un modo o di un altro.\nIn base al grado di connessione tra protasi e apodosi, il periodo ipotetico viene tradizionalmente distinto in tre tipi, a seconda del grado di probabilit\u00e0 dei fatti indicati nella protasi: periodo ipotetico della realt\u00e0, della possibilit\u00e0 e della irrealt\u00e0."}
{"id": "357204", "revid": "438678", "url": "https://it.wikipedia.org/wiki?curid=357204", "title": "Il mio miglior nemico (film 2006)", "text": "Il mio miglior nemico \u00e8 un film italiano del 2006, diretto e interpretato dal regista Carlo Verdone.\nTrama.\nAchille De Bellis \u00e8 un ricco manager di una grande catena alberghiera, da generazioni appartenente alla famiglia della sua consorte Gigliola. Possiede una bella casa e ha tutto ci\u00f2 che un uomo possa desiderare. Mentre Gigliola \u00e8 alle prese con i preparativi della festa per il loro venticinquesimo anniversario di matrimonio, Achille, un giorno, licenzia per il furto di un costoso portatile Annarita, una cameriera dell'hotel depressa cronica. Il figlio della donna, Orfeo, un cameriere ventiquattrenne costantemente pressato dalle crisi depressive della madre e da una situazione economica non esattamente delle pi\u00f9 felici, cerca, pienamente convinto della sua innocenza, di convincere Achille a riassumerla.\nAmareggiato ed arrabbiato per la totale indifferenza dimostratagli da Achille, il giovane cameriere decide di rovinargli la vita. Dopo averlo pedinato fino ad un luogo appartato fuori citt\u00e0, Orfeo lo scopre copulare con la giovane ed attraente cognata Ramona. Immortalata la scena in una serie di fotografie, il giovane comincia a perseguitare i due fedifraghi attraverso messaggi intimidatori e piccoli atti vandalici, sino ad arrivare a minacciare apertamente Achille di rivelare alla sua famiglia tutto sulla sua tresca. Intanto, a seguito di un incidente stradale, Orfeo conosce Cecilia, una ragazza da poco ritornata da Londra, dove frequenta l'universit\u00e0, con la quale instaura col passare del tempo una profonda storia d'amore. Alla festa del venticinquesimo anniversario di matrimonio di Achille con la moglie Gigliola, Orfeo, ignaro per\u00f2 del fatto che il padre di Cecilia sia proprio Achille, irrompe sul palco dell'orchestra e mostra agli invitati le compromettenti foto dell'infedelt\u00e0 di Achille. In un solo colpo, Achille perde cos\u00ec la famiglia, il lavoro e l'affetto della figlia.\nCecilia, scossa e disgustata dall'ipocrisia del padre e dall'incoscienza e l'insensibilit\u00e0 dimostrate dal gesto di Orfeo, decide di fuggire. Dopo che la madre di quest'ultimo confessa al figlio di essere la reale colpevole del furto, commesso per aiutare lavorativamente il suo amante gi\u00e0 sposato, i due, pur non provando reciproca simpatia nei confronti dell'altro, decidono di unire le forze mettendosi in viaggio alla ricerca della ragazza. Dopo molte peripezie, all'ennesimo litigio tra i due, Achille decide di proseguire la sua ricerca ad Istanbul, in passato meta di una vacanza familiare della quale la stessa Cecilia, in una sua poesia, la rammenta come un raro momento di genuina felicit\u00e0, mentre Orfeo, seguendo una sua pista, memore di quando la ragazza aveva menzionato la Svizzera come la patria delle regole, della puntualit\u00e0 e della precisione - tutte cose che lei agognava - si reca a Ginevra. Quest'ultimo ha infatti la meglio, trovando la ragazza lavorare come cameriera in un bar della citt\u00e0 elvetica, il \"Grand Caf\u00e8 Istanbul\". I due giovani, per far piacere ad Achille, si recano in Turchia, facendo credere ad Achille che sia stato lui a ritrovare sua figlia e tutto si conclude con una dolce foto tra padre e figlia scattata da Orfeo e con quest'ultimo che vede, nel trio formato da tutti loro assieme, la sua nuova e vera famiglia.\nProduzione.\nIl film di Verdone \u00e8 stato girato in scene tra Roma, Frascati, Sabaudia, il Lago di Como, Ginevra e Istanbul, luogo dove si conclude la vicenda. Il film ha ricevuto 12 candidature ai David di Donatello 2006, senza vincerne nessuno.\nPubblicit\u00e0 indiretta.\nNel film sono presenti esempi di pubblicit\u00e0 indiretta:\nDistribuzione.\nIl film \u00e8 uscito nelle sale cinematografiche italiane il 10 marzo 2006.\nAccoglienza.\nIncassi.\nIl film \u00e8 stato campione di incassi in Italia. Nel weekend d'esordio ha incassato ben 5.000.000 euro. In totale ha realizzato un box-office di circa \u20ac 18.598.000, risultando essere il maggiore successo commerciale di Verdone in Italia.\nHome Video.\nIl film ha avuto una versione in DVD, con l'aggiunta di 20 minuti di scene inedite, guida al backstage, e il trailer originale del film."}
{"id": "357206", "revid": "121465059", "url": "https://it.wikipedia.org/wiki?curid=357206", "title": "Il Dio nell'urna", "text": "Il Dio nell'urna, intitolato anche Il dio nel sarcofago (\"The God in the Bowl\") \u00e8 un racconto fantasy facente parte del ciclo di Conan il barbaro dello scrittore Robert Ervin Howard.\nTrama.\nDurante un furto in una delle tante ville benestanti di Numalia, capitale della Nemedia, Conan si imbatte in un cadavere ancora caldo. A breve una sentinella armata di balestra lo scopre e subito lo accusa di un omicidio che in realt\u00e0 il barbaro non aveva commesso. L'uomo ucciso \u00e8 il padrone della villa, Publio Kalliano, grande collezionista che aveva trasformato la sua dimora in una sorta di museo contenente oggetti provenienti da tutta Hyboria, compresi artefatti di natura sovrannaturale. Le guardie avvertono subito il pubblico ufficiale di Numalia della morte di Kalliano, e questi si precipita a vedere come stanno i fatti. Conan si trova in una brutta situazione legale, ma l'accusatore \u00e8 esperto di leggi e tenta tutte le possibili spiegazioni per rendere giustizia al cimmero; alla fine Conan \u00e8 costretto ad ammettere di essere penetrato nella villa allo scopo di rubare un prezioso diamante, ma allo stesso tempo si dichiara giustamente innocente riguardo all'omicidio. A sua parziale discolpa c'\u00e8 il fatto che Kalliano \u00e8 morto strangolato, mentre Conan \u00e8 ben armato di spada e soprattutto \u00e8 costume dei cimmeri uccidere con l'acciaio se ne hanno in mano. Fortunatamente per lui, l'intervento di uno dei servi di Kalliano spiega all'indagante che il suo padrone aveva ricevuto da poco un oggetto proveniente dalla misteriosa Stygia e che era tornato di nascosto nella villa, con l'intento di rubare il contenuto di quest'urna per poi inscenare un furto. Kalliano infatti doveva semplicemente rivendere quell'oggetto, ma la sua passione per il mistero lo aveva spinto ad usare l'inganno.\nMa come era morto Kalliano? Il ritorno del servo dalla stanza dove era stata deposta l'urna, rantolante e morente, fa capire che qualcosa non va. Infatti Conan, dopo aver conciato male un nobile presente alla scena (che aveva commissionato il furto al cimmero, ma che non volle ammetterlo) e messo un po' di paura nei suoi accusatori, li vede fuggire ad uno ad uno al ritorno del servo impazzito. Conan sente una voce che lo chiama nella stanza dell'urna, quasi ipnotizzato vi si reca e un enorme serpente con la testa di uomo lo chiama maliziosamente a s\u00e9. Solo l'istinto felino del barbaro riuscir\u00e0 a spezzare l'ipnosi e a recidere la testa del serpente con un sol colpo. Uno dei figli di Set, cos\u00ec infatti erano chiamati quei serpenti, giaceva al suolo, mentre Toth Amon, che aveva riservato l'urna per un suo stregone rivale, comincia a conoscere le potenzialit\u00e0 di quello che sar\u00e0 il suo peggiore incubo: Conan il cimmero.\nCommento.\nIn questo racconto l'azione e i colpi di spada lasciano lo spazio a stile narrativo e spunti classici del genere giallo, uno dei tanti generi che Howard sapeva usare con maestria. Conan diventa co-protagonista e si intravede per la prima volta il duello, qui ancora lontano dall'essere uno scontro vero e proprio, tra Conan e Toth Amon, l'acerrimo nemico stregone."}
{"id": "357218", "revid": "34392", "url": "https://it.wikipedia.org/wiki?curid=357218", "title": "Webengineer", "text": ""}
{"id": "357221", "revid": "34392", "url": "https://it.wikipedia.org/wiki?curid=357221", "title": "Web engineer", "text": ""}
{"id": "357241", "revid": "302668", "url": "https://it.wikipedia.org/wiki?curid=357241", "title": "Giovanni dalle Bande Nere (incrociatore)", "text": ""}
{"id": "357248", "revid": "1671603", "url": "https://it.wikipedia.org/wiki?curid=357248", "title": "Kapa o Pango", "text": "La Kapa o Pango \u00e8 lo stile pi\u00f9 recente della Haka neozelandese, ed \u00e8 stata introdotta il 28 agosto 2005.\n\u00c8 stata allestita dagli All Blacks per essere usata durante le occasioni speciali, ma la sua creazione \u00e8 stata assistita da diversi esperti delle tradizioni m\u0101ori per garantirne la coerenza con queste. Rispetto alla haka tradizionale, la Ka Mate, le parole di questa danza (\"Kapa O Pango\") si riferiscono pi\u00f9 precisamente al team di rugby e alla felce argentata, loro simbolo.\nQuesto Haka fu eseguita per la prima volta dagli All Blacks contro il Sud Africa il 28 agosto 2005 al Carisbrook Stadium (detto anche \"The House of Pain\") di Dunedin, introdotta dal capitano Tana Umaga. Gli All Blacks vinsero 31 - 27. Questa Haka fu scritta da Ngati Porou Derek Lardelli e viene eseguita solamente in caso di test-match speciali. Il 23 ottobre 2011 fu la danza iniziale della Finale della Coppa del Mondo di rugby 2011 contro la Francia all Eden Park di Auckland, che vide gli All Blacks vincere il titolo mondiale 24 anni dopo l'ultima volta. Fu usata anche il 31 ottobre per la partita della finale di coppa del mondo di rugby nel 2015 contro l'Australia, dove gli All Blacks vinsero per la prima volta nella storia 3 mondiali.\n\u00c8 stata inoltre eseguita in onore di Diego Armando Maradona dopo la sua scomparsa, il 28 novembre 2020 nella partita contro l\u2019.\nIl testo.\nQueste parole sono letteralmente urlate verso gli avversari:"}
{"id": "357249", "revid": "287204", "url": "https://it.wikipedia.org/wiki?curid=357249", "title": "Dario Simic", "text": ""}
{"id": "357250", "revid": "339392", "url": "https://it.wikipedia.org/wiki?curid=357250", "title": "Fusione (finanza)", "text": ""}
{"id": "357253", "revid": "117252127", "url": "https://it.wikipedia.org/wiki?curid=357253", "title": "Prostaglandine", "text": "Le prostaglandine sono acidi ciclopentanoici derivati dall'acido arachidonico, che rivestono un ruolo biologico importante come mediatori flogistici (mediatori dei processi derivanti dalle infiammazioni).\nDescrizione.\nIl loro nome deriva dal fatto che per la prima volta furono individuate nel liquido seminale e pertanto ritenute un prodotto di una ghiandola dell'apparato riproduttore maschile detta prostata. Ricerche successive rilevarono che la maggior parte delle prostaglandine presenti nel liquido seminale vengono sintetizzate in altre strutture come le vescicole seminali. Dal momento della loro scoperta vennero individuati tanti tipi differenti di prostaglandine, tutti per\u00f2 derivati dall'acido arachidonico, quindi strutturalmente simili ma con funzioni diverse, certe volte opposte.\nAssieme ai leucotrieni, altri composti derivati dall'acido arachidonico, sono indicati con il termine di autacoidi o \"ormoni ad azione localizzata\". Nonostante questo differiscono dagli ormoni per parecchi aspetti:\nLe prostaglandine si formano velocemente, esercitano i loro effetti localmente e vengono successivamente degradate per via enzimatica o decadono spontaneamente. Il meccanismo di formazione delle prostaglandine \u00e8 detto \"via ciclossigenasica\", dall'enzima principale, la ciclossigenasi. Quest'ultima agisce sugli acidi grassi e trasforma l'acido arachidonico nella prostaglandina endoperossido (PGG2) che, a sua volta, viene convertita in PGH2. Durante questo passaggio si forma un radicale libero dell'ossigeno.\nLa PGH2 viene trasformata enzimaticamente in tre prodotti:\nL'inibizione della sintesi delle prostaglandine \u00e8 il meccanismo d'azione di una classe di farmaci antiflogistici, antipiretici e analgesici molto diffusa: i FANS, a cui appartengono comuni farmaci da banco come l'ibuprofene e l'acido acetilsalicilico."}
{"id": "357257", "revid": "287204", "url": "https://it.wikipedia.org/wiki?curid=357257", "title": "Robert Kovac", "text": ""}
{"id": "357259", "revid": "380654", "url": "https://it.wikipedia.org/wiki?curid=357259", "title": "Sergio Corbucci", "text": "Insieme a Sergio Leone \u00e8 considerato uno dei maestri dello spaghetti western grazie a film come \"Django\", \"Il grande silenzio\" e \"Il mercenario\".\nBiografia.\nFratello maggiore di Bruno Corbucci, il suo primo approccio professionale con il cinema fu come giornalista, ma gi\u00e0 nel 1951 fu aiuto-regista nel film \"Santa Lucia luntana...\" di Aldo Vergano e subito dopo, ancora giovanissimo, diresse la sua prima pellicola, \"Salvate mia figlia\", un melodramma strappalacrime, filone cinematografico allora molto popolare tra il pubblico, a cui seguiranno altre pellicole dello stesso genere. Con una notevole dose di eclettismo che \u00e8 la maggiore prova delle sue capacit\u00e0 cinematografiche, attravers\u00f2 vari generi in voga negli anni cinquanta e sessanta: il film musicale, la commedia (tra il 1960 e il 1963 diresse Tot\u00f2 in ben sette pellicole), il film mitologico e lo spaghetti-western. Ed \u00e8 proprio in questo genere - di cui pu\u00f2 essere considerato, insieme a Sergio Leone, Sergio Sollima e Duccio Tessari, tra i principali esponenti - che Sergio Corbucci, abile artigiano della macchina da presa, riusc\u00ec a dare il meglio, portando nel genere una notevole violenza.\nDopo \"Massacro al Grande Canyon\" (1965), il suo primo western, nel 1966 diresse \"Django\", interpretato dall'esordiente Franco Nero con quel suo tocco lugubre che lo contraddistinse in tutta la sua filmografia del genere, e si conferm\u00f2 come il regista pi\u00f9 cinico e violento nel successivo \"Il grande silenzio\" (1967, ma uscito quasi due anni dopo), che presenta il finale forse pi\u00f9 rabbioso e disperato. Diresse ancora Franco Nero ne \"Il mercenario\" (1969) e il rivoluzionario \"Vamos a matar compa\u00f1eros\" (1970). Tornato alla commedia, Corbucci ha firmato decine di film di successo, fra i quali \"Il bestione\" (1974), \"Di che segno sei?\" (1975), \"Bluff - Storia di truffe e di imbroglioni\" (1976), \"Ecco noi per esempio...\" (1977), \"Mi faccio la barca\" (1980), \"Il conte Tacchia\" (1982), \"Rimini Rimini\" (1987) e alcuni gialli (\"La mazzetta\", 1978; \"Giallo napoletano\", 1979; \"I giorni del commissario Ambrosio\", 1988). Dirige, in due occasioni, anche la coppia Bud Spencer e Terence Hill, nei film \"Pari e dispari\" (1978) e \"Chi trova un amico trova un tesoro\" (1981); mentre, nel film \"Poliziotto superpi\u00f9\" (1980), \u00e8 il solo Terence Hill a ricoprire il ruolo di protagonista.\n\u00c8 definito da Quentin Tarantino uno dei pi\u00f9 grandi cineasti dello spaghetti western assieme a Sergio Leone e Sergio Sollima. Infatti Tarantino, al suo esordio dietro la macchina da presa nel 1992 con \"Le iene\", omaggi\u00f2 un'intera sequenza del celebre film western \"Django\" ricostruendo tale scena (la spietata sequenza celebrata \u00e8 quella in cui Jos\u00e9 B\u00f3dalo taglia l'orecchio al povero Gino Pernice); vent'anni dopo, Tarantino omaggia nuovamente la pellicola sopracitata col suo film \"Django Unchained\"; il film Il Grande Silenzio di Corbucci \u00e8 servito di ispirazione al regista Quentin Tarantino per il suo film \"The Hateful Eight\", dove si possono notare molti riferimenti alla pellicola; nel 2019 lo stesso regista omaggia nuovamente Corbucci nel suo \"C'era una volta a... Hollywood\", in cui il regista viene citato pi\u00f9 volte (e definito 'il secondo miglior regista di Spaghetti-Western'), per poi diventare il regista \"ufficiale\" per diversi mesi del protagonista Rick Dalton.\nMuore nel sonno nella sua casa romana per un arresto cardiaco, nel 1990, all'et\u00e0 di 63 anni. Oggi riposa accanto ai fratelli nel Cimitero del Verano a Roma."}
{"id": "357261", "revid": "287204", "url": "https://it.wikipedia.org/wiki?curid=357261", "title": "Mauro German Camoranesi", "text": ""}
{"id": "357268", "revid": "7967", "url": "https://it.wikipedia.org/wiki?curid=357268", "title": "Akis", "text": ""}
{"id": "357269", "revid": "7967", "url": "https://it.wikipedia.org/wiki?curid=357269", "title": "Xifonia", "text": ""}
{"id": "357274", "revid": "56620", "url": "https://it.wikipedia.org/wiki?curid=357274", "title": "Terme Xiphonie", "text": ""}
{"id": "357305", "revid": "124348648", "url": "https://it.wikipedia.org/wiki?curid=357305", "title": "Giuseppe Gabrielli", "text": "Biografia.\nGiuseppe Gabrielli nacque a Caltanissetta il 26 febbraio 1903 dal palermitano Federico Gabrielli (1876) e dalla nissena Francesca Miccich\u00e8 (1875), all'et\u00e0 di sette anni si trasfer\u00ec a Torino dove comp\u00ec gli studi fino a laurearsi in Ingegneria Industriale Meccanica al Politecnico di Torino il 31 luglio 1925, a soli 22 anni. Dopo aver frequentato per \"diletto\" il laboratorio di aeronautica presso il castello del Valentino.\nGrazie ad una borsa di studio consegu\u00ec il dottorato ad Aquisgrana, in Germania, sotto la supervisione del grande aerodinamico Theodore von K\u00e1rm\u00e1n, con una ricerca sulla rigidezza torsionale delle ali a sbalzo. Tornato in Italia nel 1927 inizi\u00f2 il suo lavoro di progettista alla Piaggio sotto l'ing. Giovanni Pegna presso lo stabilimento aeronautico di Finale Ligure. Dal lato accademico nel 1928 diviene assistente universitario nel corso di Costruzioni Aeronautiche, e nel 1930 diviene titolare della medesima cattedra.\nNel 1929, riprogett\u00f2 la versione completamente metallica dell'idrovolante Savoia-Marchetti S.55 fino ad allora costruito in legno, che fu il primo esempio di aeroplano italiano realizzato in metallo. La costruzione a titolo sperimentale, per conto della Regia Aeronautica e con la collaborazione di Alessandro Marchetti, di alcuni esemplari di tale velivolo dimostr\u00f2 che il peso a vuoto era di 530 kg inferiore e la robustezza maggiore di quello originale in legno.\nGiovanni Agnelli, il fondatore della Fiat, intu\u00ec immediatamente le sue grandi potenzialit\u00e0 e lo volle nel reparto di progettazione velivoli della sua industria assumendolo nel 1931 e iniziando una collaborazione con l'azienda che si protrasse fino agli anni ottanta. Il primo progetto fu Fiat G.2 nel 1932 seguono il G.5 ed il G.8 1933-1934, il pi\u00f9 veloce velivolo bimotore da trasporto passeggeri dell'epoca il G.18V nel 1937, il G.12 nel 1940 largamente impiegato durante la guerra come trasporto militare.\nNel 1937 realizz\u00f2 il primo caccia italiano ad ala bassa interamente metallico, il Fiat G.50 e nel 1942 il G.55 che fu il pi\u00f9 veloce caccia italiano della Seconda guerra mondiale, sicuramente all'altezza dei pi\u00f9 famosi caccia alleati del periodo. L'immediato dopoguerra vide l'Ing. Gabrielli, gi\u00e0 eletto membro del Consiglio Direttivo della Fiat e direttore della divisione tecnica progettuale della stessa, come il protagonista della ripresa e del rilancio dell'attivit\u00e0 aeronautica italiana, allora praticamente inesistente.\nLa progettazione di alcuni dei primi aviogetti di produzione nazionale come il Fiat G.80 e il Fiat G.82 lo portarono a sviluppare il retroterra che gli consent\u00ec di elaborare e realizzare il suo capolavoro: il Fiat G.91 che vincendo, verso la fine degli anni cinquanta, il concorso NATO per un caccia leggero divenne il caccia standard di questa istituzione transnazionale. Ne furono prodotti circa 800 esemplari.\nAgli inizi degli anni sessanta Gabrielli indirizz\u00f2 le proprie ricerche sulla realizzazione dei velivoli a decollo ed atterraggio verticale, elaborando brevetti originali con interessanti soluzioni tecniche, come il G.91S, il G.95/4, il G.95/6, che non saranno comunque realizzati. Nel 1970 vede la luce il prototipo del G.222, aereo da trasporto tattico dalle entusiasmanti qualit\u00e0 nel decollo ed atterraggio corto.\nNel 1982 venne nominato Presidente della Fiat Avio proseguendo nel contempo la collaborazione con il Politecnico di Torino come titolare della cattedra di Progettazione d'Aeromobili: attivit\u00e0 accademica che non abbandon\u00f2 mai. Progett\u00f2 in tutto 142 velivoli ma l'attivit\u00e0 di Gabrielli non fu solo progettuale, si allarg\u00f2 alla ricerca scientifica, allo studio in campo aerospaziale, come sottolineato dalle sue 200 circa pubblicazioni, alle trattative per realizzare collaborazioni industriali in grado di portare la produzione sotto licenza italiana di progetti quali il de Havilland DH.100 Vampire, il North American F-86K o il Lockheed F-104G.\nGiuseppe Gabrielli mor\u00ec a Torino, ad 84 anni, il 29 novembre 1987.\nArchivio Giuseppe Gabrielli.\nUn fondo di circa 90 metri lineari (estremi cronologici: 1908 - 1984) comprendente manoscritti, disegni tecnici, progetti, brevetti, corrispondenza, fotografie, partecipazioni a conferenze e congressi \u00e8 consultabile su appuntamento presso il Centro Storico Fiat, a Torino."}
{"id": "357316", "revid": "1654832", "url": "https://it.wikipedia.org/wiki?curid=357316", "title": "Franco Nero", "text": "Biografia.\nNato a San Prospero Parmense, frazione del comune di Parma, il 23 novembre 1941, figlio di un maresciallo dei Carabinieri originario di San Severo (in provincia di Foggia), Nero conobbe l'attrice Vanessa Redgrave nel 1967 sul set del film \"Camelot\", dove lui recitava la parte di Lancillotto e lei di Ginevra, instaurando una celebre relazione sentimentale. I due hanno un figlio, Carlo Gabriel Nero, nato a Londra nel 16 settembre 1969, ma il legame dur\u00f2 poco \u2013 nonostante abbiano recitato in coppia in diversi film \u2013 e i due si separarono poco dopo la sua nascita.\nNel 1983 ebbe un secondo figlio, Frank Sparanero, che verr\u00e0 riconosciuto molti anni dopo, nato a Roma, artista, architetto, fotografo e attore noto in arte come Frankie Nero o Frank Nero jr, che ha esordito la sua carriera di attore con Pupi Avati nel 1996 con il film \"Festival\" e poi 1999 con il film \"Buck e il braccialetto magico\" di Tonino Ricci.\nNel 1987 a Franco Nero arriva un terzo figlio, Francesco \"Franquito\" Sparanero, concepito con l'afrocolombiana Mauricia Mena, che conobbe a Cartagena durante le riprese di un film. Negli anni duemila Vanessa Redgrave e Franco Nero si ritrovarono dopo tanti anni e, dopo diverse relazioni avute con altri partner, il 31 dicembre 2006 si sposano, mantenendo inizialmente segreto il loro matrimonio. La Redgrave lo render\u00e0 pubblico soltanto nel 2009 durante un'intervista alla radio inglese BBC Radio 4.\nCarriera.\nPer la sua prestanza fisica e il \"cipiglio da valoroso\" fin dagli esordi Nero ha incarnato \"\u00abuna bellezza maschile molto \"americana\"\u00bb\", segnalandosi infatti all'attenzione di John Huston che gli affida il ruolo di Abele nel kolossal \"La Bibbia\" (1965), cui seguir\u00e0 la notoriet\u00e0 definitiva raggiunta con \"Un tranquillo posto di campagna\" (1968), primo di una serie di titoli da lui interpretati nel tempo in coppia con Vanessa Redgrave.\nIn seguito ha interpretato numerosi film appartenenti al filone del giallo politico italiano (\"Il giorno della civetta\", 1968; \"Il delitto Matteotti\", 1973; \"Marcia trionfale\", 1976; ecc.) e qualche western all'italiana (\"Django\", 1966). Tra i suoi migliori titoli, \"Querelle de Brest\" (1982) di Rainer Werner Fassbinder, \"Il giovane Toscanini\" (1988) di Franco Zeffirelli, \"Diceria dell'untore\" (1990) di Beppe Cino, \"Fratelli e sorelle\" (1992) di Pupi Avati, \"Jonathan degli orsi\" (1994) che ha anche sceneggiato e prodotto.\nDopo essere apparso in \"2012 - L'avvento del male\" (2001), ha recitato in diversi film sperimentali di Louis Nero, debuttando inoltre nella regia con \"Forever Blues\" (2006). All'attivit\u00e0 cinematografica affianca, fin dalla met\u00e0 degli anni settanta, una notevole produzione televisiva che lo vede protagonista in decine di miniserie e fiction. Nel 2011 ha ricevuto una stella nella Italian Walk of Fame a Toronto, in Canada.\nNel 2021 torna nuovamente alla regia, girando il film \"L'uomo che disegn\u00f2 Dio\", il quale vede nel cast anche il ritorno sul grande schermo di Kevin Spacey.\nDoppiatori italiani.\nAnche Franco Nero, come molti attori italiani del tempo, \u00e8 stato doppiato (soprattutto nei suoi primi film). Le voci principali sono di:\nA partire dalla met\u00e0 degli anni '70, comincer\u00e0 a doppiarsi da solo."}
{"id": "357343", "revid": "466539", "url": "https://it.wikipedia.org/wiki?curid=357343", "title": "Narva (citt\u00e0)", "text": "Narva (in russo \u041d\u0430\u0440\u0432\u0430, \"Narva\"; in tedesco \"Narwa\") \u00e8 una citt\u00e0 dell'Estonia nord-orientale, nella contea di Ida-Virumaa, che conta 65.886 abitanti.\nGeografia.\nLa citt\u00e0 si trova al confine con la Russia, dalla quale \u00e8 separata dal fiume Narva, emissario del Lago Peipsi, ed \u00e8 collocata proprio di fronte alla citt\u00e0 russa di Ivangorod, dalla quale fu separata negli anni cinquanta, durante l'occupazione sovietica fino al ritorno dell'indipendenza estone.\n\u00c8 la terza citt\u00e0 del paese in termini di popolazione, composta in maggioranza da russofoni.\nStoria.\nNarva \u00e8 stata fondata nel 1250, fu poi venduta nel 1347 dal re di Danimarca ai cavalieri teutonici dell'Ordine di Portaspada, divenendo in seguito un importante centro commerciale. Nel 1555 Narva fu conquistata dai russi, allo scoppio della guerra di Livonia (1558-1582). Gli svedesi conquistarono la citt\u00e0 nel 1581, ma i russi l'assediarono ripetutamente. Il 30 novembre 1700 fall\u00ec il tentativo dei russi di impadronirsi della fortezza: essi furono sconfitti dagli svedesi.\nL'esercito russo, sebbene molto numeroso, era composto da soldati che non erano all'altezza dei soldati svedesi, durante la battaglia di Narva, dell'anno 1700, quasi 40.000 russi vennero sbaragliati da 10.000 svedesi che persero meno di 700 soldati contro i 15.000 (tra morti e feriti) russi. La battaglia di Narva segn\u00f2 l'inizio della Grande guerra del nord (1700 - 1721). Con Pietro il Grande, i russi ne rientrarono in possesso (1704).\nLa perla del Baltico.\nIl periodo di maggiore prosperit\u00e0 commerciale di Narva fu il XVII secolo, considerato anche l'et\u00e0 dell'oro per l'architettura civile cittadina. Fino ad allora le case della citt\u00e0 di Narva erano costruite prevalentemente in legno, perci\u00f2 varie volte la citt\u00e0 fu quasi interamente distrutta da incendi.\nDopo un disastroso incendio nel 1659, la citt\u00e0 venne nuovamente ricostruita in poco tempo (circa 30-40 anni). A seguito di tale episodio, fu autorizzata la costruzione di soli edifici in pietra, secondo regole severe. Esperti e maestranze furono dunque invitate qui dalla Germania, dai Paesi Bassi e dalla Svezia per disegnare le strutture della nuova citt\u00e0. Il desiderio del governo svedese era di trasformare Narva in una perfetta citt\u00e0 svedese ed anche in un centro amministrativo della vasta Provincia di Ingermanland. Tutto ci\u00f2 diede un preciso scopo alla ricostruzione. Durante la met\u00e0 del secolo, inoltre, esistevano alcuni piani per la trasformazione di Narva nella seconda capitale della Svezia, forse utilizzabile come nuova residenza della famiglia Reale.\nTali progetti non vennero mai realizzati. Ad ogni modo, il risultato fu quello di conferire al centro di Narva un insieme architettonico unico. L'architettura della citt\u00e0 vecchia combinava le locali tradizioni di costruzione con elementi tipicamente barocchi, utilizzati in molte nazioni del nord Europa, dando origine ad uno stile architettonico conosciuto anche come \"Barocco di Narva\". Tetti aguzzi, portoni decorati con pietra scolpita, dettagli architettonici in ferro battuto, chiostri e gallerie davano alla citt\u00e0 un'aria di solennit\u00e0 e festivit\u00e0.\nLo sviluppo di Narva come un centro industriale nel XIX secolo fino alla met\u00e0 del XX secolo non ebbe alcuna ripercussione nel centro storico. Sino alla Seconda guerra mondiale il centro di Narva non sub\u00ec praticamente alcun cambiamento, conservando cos\u00ec l'aspetto lontano e fascinoso della seconda parte del XVII secolo.\nNarva e la Russia.\nLa citt\u00e0 fu riconquistata dalla Russia nel 1704 e fece parte dell'impero russo fino all'indipendenza dell'Estonia nel 1918. Sulla sponda opposta del fiume si trova la fortezza di Ivangorod, fondata dal granduca Ivan III di Moscovia nel 1492, e che fino alla seconda guerra mondiale faceva parte della citt\u00e0 di Narva. I sovietici, mutilando il territorio estone incorporato, crearono due citt\u00e0 distinte: Narva e Ivangorod. Attualmente Ivangorod rimane ancora territorio russo ed \u00e8 rivendicata dagli Estoni sulla base del Trattato di Tartu del 1920. Nel 1919 Narva fu capitale dello Stato libero della Comunit\u00e0 dei lavoratori estoni.\nLa distruzione e l'epoca sovietica.\nLa tragedia arriv\u00f2 fra il marzo ed il luglio del 1944. La citt\u00e0 vecchia divise il suo destino al pari di altre citt\u00e0 come Varsavia o Dresda.\nNarva venne distrutta dalle incursioni di aerei e bombardieri dell'Unione Sovietica e dalle esplosioni e dal fuoco delle truppe tedesche in ritirata. La citt\u00e0 fu teatro di una delle pi\u00f9 sanguinose battaglie della Seconda guerra mondiale, la battaglia di Narva.\nGravemente danneggiata dai bombardamenti sovietici, fu ricostruita quasi per intero al termine del conflitto con caratteri tipicamente sovietici, ed ha quindi ora un carattere moderno. Gli unici edifici pre-bellici superstiti sono la fortezza e il municipio \"Raekoda\", costruito nel 1668-1671 in stile barocco olandese. La torre in legno fu innalzata nel 1727. Nell'interno i locali pi\u00f9 interessanti sono il vestibolo, dai soffitti affrescati, e la sala del Consiglio al primo piano. Ad ovest \u00e8 possibile visitare la \"Kunstigalerii\", con collezione di dipinti di artisti estoni e russi del XIX e XX secolo.\nA sud della Raekoja plats, sulla riva occidentale del fiume Narva, sorge il Castello di Hermann, il cui nucleo originale fu costruito dai Danesi nel XIII secolo. A ovest venne poi eretta una torre quadrangolare, chiamata con il solito nomignolo di \"Ermanno, Il Lungo di Narva\", (in estone: \"Narva Pikk Hermann\"). Addossati alle mura del castello furono costruiti nel XIV secolo, gli edifici conventuali. La torre principale fu invece innalzata nel XV secolo. Oggi ospita il \"Linnamuuseum\", sulla storia della citt\u00e0, con reperti del castello e antichi documenti. Sulla sponda opposta del fiume, in territorio russo, si ergono le possenti mura merlate, ritmate da torri massicce, della Fortezza di Ivangorod, costruita nel 1492.\nAlla periferia meridionale, sulla riva del fiume, \u00e8 il complesso della fabbrica tessile \"Kreenholm\", fondata nel 1857, ed ancora oggi la pi\u00f9 grande industria tessile dell'Estonia (di propriet\u00e0 svedese), con il monumento allo sciopero del 1872, in bronzo, in memoria delle operaie cadute nella lotta dei loro diritti.\nPopolazione.\nLa popolazione censita \u00e8 67.497 (2007).\nGli estoni sono quasi il 15% mentre l'86,41% \u00e8 di etnia russa. Il 93,85 % della popolazione \u00e8 di lingua russa, in parte slavi immigranti dalle altre repubbliche sovietiche ed in parte loro discendenti. In seguito alla ricostruzione, seguita alla seconda guerra mondiale le autorit\u00e0 sovietiche proibirono il rientro in citt\u00e0 della popolazione estone sfollata e deportata, dando priorit\u00e0 ai cittadini sovietici provenienti dal resto della Federazione. Questo fatto modific\u00f2 la composizione etnica della citt\u00e0 e spiega l'elevata percentuale di popolazione di etnia slava.\nOggi solo il 46% degli abitanti della citt\u00e0 sono cittadini estoni. Circa il 35% sono cittadini della Federazione Russa, mentre il 18% della popolazione slava sono apolidi (gli uni e gli altri essendo ex cittadini sovietici a cui \u00e8 stata rifiutata la cittadinanza estone dopo l'indipendenza in quanto giunti in Estonia dopo il 1940).\nA Narva si \u00e8 registrato un incremento significativo del tasso di infezioni da HIV. Tra il 2001 e il 2008, pi\u00f9 di 1600 casi di HIV si sono registrati nella sola citt\u00e0 di Narva e nel resto della regione di Ida-Virumaa. Una media di 150-200 nuovi casi sono registrati annualmente. La regione conta anche il tasso pi\u00f9 elevato di disoccupazione di tutta l'Estonia.\nNella citt\u00e0 sono amplificati i problemi di integrazione soprattutto linguistica che interessano tutto il paese.\nGli immigrati dell'ex-Unione Sovietica, ora apolidi che sono rimasti a Narva dal 1991 si trovano in Estonia, in cui l'unica lingua ufficiale \u00e8 l'estone. Essendo di madrelingua russa, costoro sono svantaggiati nei pubblici uffici e svantaggiata \u00e8 la loro lingua. gli estoni ora proteggono fortemente la loro lingua nazionale. Tuttavia dato l'alto tenore di vita sviluppato recentemente dall'Estonia indipendente, \nSviluppo demografico.\nDi seguito \u00e8 riportato il numero di abitanti in diverse epoche storiche:\nDal 1991, con il restauro dell'indipendenza estone, la popolazione \u00e8 diminuita, poich\u00e9 molti russi lentamente rientrano in patria.\nBandiera e stemma cittadini.\nNarva \u00e8 situata nella contea di Ida-Virumaa, la pi\u00f9 orientale della nazione, di cui \u00e8 la terza citt\u00e0 pi\u00f9 popolosa. La bandiera di Narva consiste in due uguali strisce orizzontali: la superiore \u00e8 gialla (il colore del grano maturo), mentre l'inferiore \u00e8 blue verdastro (il colore del mare).\nLo stemma cittadino \u00e8 invece disegnato su sfondo blu. La parte superiore raffigura una spada con palle di cannone. Al centro, sono raffigurati due pesci color argento/oro. Nella parte inferiore, una spada curva nasconde una nuova palla di cannone.\nLa bandiera venne adottata nel 1935, lo stemma invece nel 1937.\nSindaco della citt\u00e0 \u00e8, dal 2007, Tarmo Tammiste.\nEconomia.\nL'economia cittadina si basa attualmente sul settore tessile e dell'energia. Le maggiori fonti occupazionali provengono dalle due locali centrali elettriche e dalla Kreenholm Holding, storica industria tessile.\nLe tradizionali attivit\u00e0 locali includono anche la produzione di abbigliamento, aziende metallurgiche e di lavorazione del legname, come la produzione di forniture, materiale edilizi, apparati di controllo e misurazione ed componentio industriali.\nReligione.\nLa citt\u00e0 \u00e8 un centro industriale nonch\u00e9 sede dell'eparchia di Narva, la chiesa ortodossa estone.\nSport.\nLa citt\u00e0 vanta un club che milita in Meistriliiga, il massimo campionato calcistico estone, il ."}
{"id": "357351", "revid": "179777", "url": "https://it.wikipedia.org/wiki?curid=357351", "title": "Flaubert", "text": ""}
{"id": "357353", "revid": "124103264", "url": "https://it.wikipedia.org/wiki?curid=357353", "title": "Rocco Barbaro", "text": "Biografia.\nNato a Rivoli, in provincia di Torino, da genitori originari di Reggio Calabria, citt\u00e0 dove trascorre l'infanzia e la giovinezza. Ha frequentato la scuola di dizione e recitazione presso il \"Teatro Calabria\" diretto da Rodolfo Chirico e Gianni Diotayuti. Poi ha frequentato per tre anni il \"Laboratorio dell'attore\" a Milano.\nHa iniziato la sua carriera con alcune esperienze nel cinema, nel teatro e in televisione, poi arriva a Zelig di Milano a fianco di David Riondino; ha vinto i primi premi nei principali concorsi di cabaret d'Italia (primo posto alla prima rassegna nazionale per giovani comici \"La luna che ride\" nel 1993) oltre al Festival Nazionale dell'Umorismo \"Cabaret Amore Mio\" di Grottammare.\nRocco Barbaro ha lavorato per Rai, Mediaset, LA7, Telemontecarlo e Radio 105 ed ha debuttato in teatri come il Parioli di Roma e il Ciak di Milano. \nPubblica il libro \"Menefotto!\", dove racconta il suo rapporto con la citt\u00e0 di Milano. \nNel 1999, a causa di una caduta da una scala che lo ha costretto ad un lungo periodo di riabilitazione, Barbaro \u00e8 stato lontano dalle scene televisive e teatrali. Successivamente ha preso parte ad altri film, tra i quali \"Voglio una donnaaa!\" (1998) di Marco e Luca Mazzieri e \"500!\" (2001) di Giovanni Robbiano, Lorenzo Vignolo e Matteo Zingirian.\nNel 2016 \u00e8 tornato in televisione, facendo parte del cast della serie TV di Rai 2 \"L'ispettore Coliandro\"."}
{"id": "357355", "revid": "86599", "url": "https://it.wikipedia.org/wiki?curid=357355", "title": "Cratere C. Herschel", "text": "C. Herschel \u00e8 un cratere lunare di 13,7 km situato nella parte nord-occidentale della faccia visibile della Luna, sulla cresta lunare denominata Dorsum Heim, nel mezzo del Mare Imbrium. A sudovest si trova il cratere Heis, molto simile.\n\u00c8 un cratere circolare, a forma di ciotola, che non ha subito erosioni significative dall'epoca della sua formazione. La parte interna \u00e8 caratterizzata dallo stesso valore relativamente basso di albedo del mare circostante.\nIl cratere \u00e8 dedicato a Caroline Herschel, astronoma e sorella di William Herschel.\nCrateri correlati.\nAlcuni crateri minori situati in prossimit\u00e0 di C. Herschel sono convenzionalmente identificati, sulle mappe lunari, attraverso una lettera associata al nome."}
{"id": "357367", "revid": "729019", "url": "https://it.wikipedia.org/wiki?curid=357367", "title": "Schupfart", "text": "Schupfart (toponimo tedesco) \u00e8 un comune svizzero di 825 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSchupfart \u00e8 servito dall'omonimo aerodromo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357372", "revid": "729019", "url": "https://it.wikipedia.org/wiki?curid=357372", "title": "Sukhoi Su-26", "text": "Il Sukhoi Su-26 \u00e8 un aereo monoposto acrobatico a elica progettato dall'OKB 51, gi\u00e0 diretto dall'ingegnere Pavel Osipovi\u010d Suchoj, e sviluppato in Unione Sovietica negli anni ottanta.\nPortato in volo per la prima volta nel luglio del 1984, venne avviato alla produzione in serie dal 1988 e viene tuttora impiegato in ambito civile per voli acrobatici.\nStoria del progetto.\nSukhoi Su-26 \u00e8 il primo modello civile della OKB Sukhoi. Il progetto ebbe inizio nel 1983. Il primo prototipo effettu\u00f2 il primo volo nel giugno 1984.\nIl Sukhoi Su-26 partecip\u00f2 al Campionato di pilotaggio acrobatico dei paesi socialisti nell'agosto 1984 in Ungheria. La squadra acrobatica dell'URSS si esib\u00ec nel XIII campionato del mondo nell'agosto del 1986 nel Regno Unito impiegando solo aerei Sukhoi Su-26M e conquistando la Coppa delle Squadre e la Coppa di Nesterov (in russo: \u043a\u0443\u0431\u043e\u043a \u041d\u0435\u0441\u0442\u0435\u0440\u043e\u0432\u0430), inoltre i piloti russi conquistarono 16 medaglie su un totale di 33.\nDopo questa competizione da record, il Sukhoi Su-26M divent\u00f2 uno dei leader mondiali nell'acrobazia sportiva e conquist\u00f2 diversi gran premi e medaglie in numerosi campionati in tutto il mondo.\nLa russa Ljubov' Nemkova conquist\u00f2 il titolo di campione mondiale assoluto con un SU-26M. Il russo Nicolai Nikitjuk divent\u00f2 il campione d'Europa.Pi\u00f9 di 20 aerei Sukhoi Su-26M sono stati acquistati da squadre di Regno Unito, USA, Germania, Repubblica Sud-Africana, Australia. Pi\u00f9 di 30 esemplari sono tuttora impiegati da associazioni sportive russe.\nNel 1990 la OKB Sukhoi cominci\u00f2 i lavori di progettazione di un nuovo aereo acrobatico Sukhoi Su-29 sulla base del modello Su-26M"}
{"id": "357373", "revid": "110157", "url": "https://it.wikipedia.org/wiki?curid=357373", "title": "Wegenstetten", "text": "Wegenstetten (toponimo tedesco) \u00e8 un comune svizzero di 1\u00a0075 abitanti del Canton Argovia, nel distretto di Rheinfelden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSul territorio di Wegenstetten sorge la stazione sciistica di F\u00f6hrlimatt.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357374", "revid": "767487", "url": "https://it.wikipedia.org/wiki?curid=357374", "title": "Wittnau (Svizzera)", "text": "Wittnau (toponimo tedesco) \u00e8 un comune svizzero di 1\u00a0320 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357375", "revid": "86599", "url": "https://it.wikipedia.org/wiki?curid=357375", "title": "Cratere C. Mayer", "text": "C. Mayer \u00e8 un cratere lunare di 37,54 km situato nella parte nord-orientale della faccia visibile della Luna, sul limite settentrionale del Mare Frigoris, a nord del grande cratere Aristoteles. Pi\u00f9 a sud si trova, a distanza minore, il cratere Sheepshanks.\nQuesto cratere \u00e8 una formazione relativamente recente, con un bordo ben definito, anche se di aspetto pi\u00f9 poligonale che circolare. L'interno ha un aspetto terrazzato ed \u00e8 parzialmente rugoso ed irregolare. Il picco centrale giace leggermente a nord del centro geometrico e si estende nella stessa direzione.\nIl cratere \u00e8 dedicato all'astronomo ceco Christian Mayer.\nCrateri correlati.\nAlcuni crateri minori situati in prossimit\u00e0 di C. Mayer sono convenzionalmente identificati, sulle mappe lunari, attraverso una lettera associata al nome."}
{"id": "357376", "revid": "1833487", "url": "https://it.wikipedia.org/wiki?curid=357376", "title": "Stadio Libero Liberati", "text": "Lo stadio Libero Liberati \u00e8 uno stadio di calcio della citt\u00e0 italiana di Terni.\nCostruito nel 1969 dando seguito a un'idea risalente agli anni trenta, \u00e8 intitolato al motociclista Libero Liberati. Ospita le gare interne del maggior club cittadino, la .\nStoria.\nNegli anni sessanta la Ternana decise di dismettere il vecchio stadio Viale Brin, ormai troppo piccolo e vetusto per le esigenze della squadra.\nIl comune di Terni commission\u00f2 pertanto all'ingegnere Leopoldo Baruchello, gi\u00e0 autore del progetto dello stadio Marcantonio Bentegodi di Verona, lo studio per la costruzione di un nuovo impianto nel quartiere San Martino-Dalmazia, ove fin nel 1930 il piano regolatore generale della citt\u00e0 aveva previsto la destinazione d'uso sportiva.\nBaruchello scelse di dare al costruendo impianto (che venne poi intitolato al motociclista Libero Liberati, vincitore del motomondiale 1957 per la classe 500, poi morto in un incidente stradale nel 1962) una struttura insolita per gli standard italiani: conform\u00f2 gli spalti su una planimetria ellittica a tre livelli (o \"anelli\") sovrapposti (con un ulteriore soppalco sul lato occidentale, ove venne ricavata la tribuna stampa) e le \"curve\" prive della sezione centrale. Il progetto ebbe inoltre una valenza polisportiva, poich\u00e9 attorno al campo da calcio venne anche tracciata una pista di atletica leggera.\nTerminati i lavori, lo stadio inaugurato il 24 agosto 1969 con la disputa di un'amichevole tra la e i brasiliani del Palmeiras.\nNel 1974 vennero aggiunte ulteriori gradinate nello spazio vuoto della curva ovest; poco dopo si provvide a smantellare la pista di atletica. Nel 1975 alcuni esuli cileni ospitati a Terni realizzarono dei \"murales\" commemoranti il golpe cileno del 1973.\nIn origine gli spalti erano capaci di sostenere affluenze di pubblico assai cospicue: durante un -Roma di Serie A lo stadio registr\u00f2 la sua massima affluenza, con circa 45.000 spettatori (dei quali quasi 20.000 romanisti). I successivi irrigidimenti delle normative di sicurezza hanno poi via via limitato la capienza massima, finanche al di sotto dei 20.000 posti.\nRistrutturazione.\nNel 2008 sono stati installati i tornelli lungo tutto il perimetro dello stadio e posizionate numerose telecamere a circuito chiuso.\nNel marzo 2012 \u00e8 stato presentato al comune ternano e al club rossoverde un progetto dell'ingegner Corradi, dove viene illustrato il \"Liberati del futuro\" senza barriere, senza fossati, con tutti i settori formati da un'unica struttura (unendo i tre anelli esistenti, vicinissimi al campo di gioco) e molti altri cambiamenti, per un costo di 3 milioni di euro.\nAd inizio giugno l'allora patron Longarini, incontratosi con Corradi, ha avanzato un'evoluzione del progetto iniziale. Le modifiche riguardano il trasferimento della sede societaria in una struttura tra le curve est e sud, due Sky Box, copertura delle tribune A e B con pannelli fotovoltaici, megaschermo e due ascensori esterni alla tribuna A; il costo si aggira intorno agli 8 milioni di euro mentre i tempi di realizzazione sui due anni.\nL'8 giugno, la Ternana e il comune prolungano la convenzione per l'utilizzo dello stadio, assicurando nell'immediato tutti gli interventi utili all'adeguamento dello stesso per disputare senza problemi la Serie B (potenziamento illuminazione, servizi igienici e videosorveglianza) con un costo pari a 550\u00a0000 euro; il progetto di restyling \u00e8 stato posticipato alla successiva estate per motivi di tempo necessario alla realizzazione, in quanto questo comporterebbe la disputa delle gare interne senza gran parte del pubblico o addirittura in un altro impianto. Il manto erboso naturale misto sintetico \u00e8 competenza della societ\u00e0 in quanto escluso dalla convenzione.\nAd inizio luglio viene dato alla Ternana il via libera ai lavori da parte del comune per la sostituzione del manto erboso naturale, che durava da quarant'anni, con quello di ultima generazione PowerGrass\u00a0\u2013 naturale rinforzato col sintetico \u2013, per un costo di 600\u00a0000 euro pagati dalla societ\u00e0 rossoverde. Il vecchio campo \u00e8 stato frazionato in piccole zolle e venduto agli appassionati e ai tifosi ternani per 5 euro, devoluti poi in beneficenza alla Caritas diocesana e all'associazione di volontariato San Martino di Terni.\nA settembre 2012 sono terminati i lavori di rifacimento del terreno di gioco e di messa a norma dell'impianto, eseguiti dopo la promozione della Ternana in Serie B, che hanno portato la capienza totale pari a 17.460 posti a sedere.\nIl 22 febbraio 2014 la giunta comunale della citt\u00e0 ha intitolato la curva est del Liberati a Corrado Viciani, allenatore della Ternana negli anni settanta, scomparso poche settimane prima.\nUn ulteriore intervento adeguativo, atto a conformare lo stadio ai criteri infrastrutturali della Serie B \u00e8 stato attuato nell'estate del 2018: si \u00e8 provveduto a sostituire i seggiolini esistenti e a dotarne anche i settori ancora sprovvisti.\nSettori.\nLa tabella fa riferimento alla capienza complessiva prima del 2012.\nNazionale italiana al \"Liberati\".\nIl Liberati ha ospitato due partite della Nazionale italiana, con un bilancio di una vittoria ed un pareggio.\nIl Liberati nella cultura di massa.\nAlcune scene del film del 1974 \"L'arbitro\" con Lando Buzzanca sono state girate allo stadio Liberati.\nNel 1998 \u00e8 stato girato interamente a Terni e al Liberati il video-presentazione del gioco per PlayStation \"This Is Football\" uscito nel 1999."}
{"id": "357378", "revid": "1456895", "url": "https://it.wikipedia.org/wiki?curid=357378", "title": "Aschenez", "text": "Aschenez \u00e8, nella tradizione mitologica reggina, un personaggio a cui \u00e8 attribuita la fondazione della citt\u00e0 di Reggio Calabria.\nViene identificato con Askenaz, citato nella Bibbia (Genesi, 10, 2-3), figlio di Gomer a sua volta figlio di Iafet e dunque pronipote di No\u00e8. Nella tradizione rabbinica, Askenaz divenne il nome, in ebraico medievale, della regione franco-tedesca del Reno in cui immigrarono numerosi ebrei dall'Italia Settentrionale e dalla Francia dando origine a una parte consistente delle numerosissime comunit\u00e0 che oggi costituiscono uno dei tre principali gruppi ebraici attuali, gli Ashkenaziti.\nA tal proposito lo storico ebreo Giuseppe Flavio nel primo libro delle \"Antichit\u00e0 giudaiche\" afferma:\nLa notizia venne ripresa da san Girolamo, che nelle questioni ebraiche sopra la Genesi conferma che coloro che dai Greci erano chiamati Reggini, erano diretti discendenti di \"Aschenez\", quindi \"Aschenazi\":\nTali fonti sono alla base della leggenda della \"urbs a diluvio condita\" da parte di questo mercante semita, inventore della barca a remi, giunto sulle sponde italiche tre generazioni dopo il diluvio universale, cio\u00e8 quando si prosciugarono le acque che avevano sommerso le montagne. La fondazione sarebbe avvenuta intorno al 2.000 a.C. In seguito a questa leggenda si diede il nome di Aschenez ad una delle vie del centro cittadino.\nIn alcune fonti Aschenez \u00e8 ritenuto anche fondatore di Numistra, nome che identificherebbe Nicastro (oggi Lamezia Terme)."}
{"id": "357381", "revid": "1776051", "url": "https://it.wikipedia.org/wiki?curid=357381", "title": "Classe Luigi Cadorna", "text": "La classe Luigi Cadorna fu una classe di incrociatori leggeri della Regia Marina italiana, successore della classe classe Alberto di Giussano, di cui fu solo un lieve miglioramento.\nFurono costruite due navi di questa classe:"}
{"id": "357383", "revid": "110157", "url": "https://it.wikipedia.org/wiki?curid=357383", "title": "W\u00f6lflinswil", "text": "W\u00f6lflinswil (toponimo tedesco) \u00e8 un comune svizzero di 1\u00a0042 abitanti del Canton Argovia, nel distretto di Laufenburg.\nStoria.\nDal suo territorio nel 1803 \u00e8 stata scorporata la localit\u00e0 di Oberhof, diventua comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357385", "revid": "287204", "url": "https://it.wikipedia.org/wiki?curid=357385", "title": "Bessa", "text": ""}
{"id": "357386", "revid": "1386670", "url": "https://it.wikipedia.org/wiki?curid=357386", "title": "San Giorgio Extra Moenia", "text": ""}
{"id": "357387", "revid": "1386670", "url": "https://it.wikipedia.org/wiki?curid=357387", "title": "San Giorgio Extra", "text": ""}
{"id": "357390", "revid": "110157", "url": "https://it.wikipedia.org/wiki?curid=357390", "title": "Oberhof (Svizzera)", "text": "Oberhof (toponimo tedesco) \u00e8 un comune svizzero di 602 abitanti del Canton Argovia, nel distretto di Laufenburg.\nGeografia fisica.\n\u00c8 collegato al comune di K\u00fcttigen attraverso il Benkerjoch, passo del Massiccio del Giura.\nStoria.\nIl comune di Oberhof \u00e8 stato istituito nel 1803 per scorporo da quello di W\u00f6lflinswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357392", "revid": "599013", "url": "https://it.wikipedia.org/wiki?curid=357392", "title": "Dinastia Qajar", "text": "La dinastia Qajar (o Cagiara; durante il loro regno lo stato era chiamato \"Stato Sublime di Persia\") regn\u00f2 in Persia dal 1794 al 1925. Fu fondata da Mu\u1e25ammad Kh\u0101n Q\u0101j\u0101r, che sconfisse e uccise l'ultimo sovrano Zand nel 1794.\nStoria.\nOrigini.\nI Qajar erano una trib\u00f9 turco-azera residente nell'Azerbaigian persiano, e furono una delle trib\u00f9 Kizilbash (\"teste rosse\") che seguirono i Safavidi alla conquista della Persia. Alla morte di Karim Khan Zand nel 1779 segu\u00ec un periodo di lotte per il potere alle quali partecip\u00f2 anche Agha Muhammad Khan, capo dei Qajar. Egli sconfisse tutti i rivali, compreso l'ultimo Zand, Lotf Ali Khan, e port\u00f2 tutta la Persia sotto il suo controllo. Fu formalmente incoronato sci\u00e0 nel 1796, stabil\u00ec la capitale a Teheran, un villaggio nei pressi delle rovine di Rey, l'odierna Shahr-i Rey, quindi lanci\u00f2 una campagna militare per riaffermare la sua sovranit\u00e0 sui territori persiani del Caucaso. Mor\u00ec assassinato nel 1797 e gli succedette il nipote Fath Ali Shah.\nFath \u02bfAli Shah.\nLa politica russa di espansione nel Caucaso port\u00f2 fatalmente l'impero degli zar a scontrarsi con la Persia. Fath Ali Shah sub\u00ec diverse pesanti sconfitte militari che lo costrinsero, con il Trattato del Golestan del 1813, a riconoscere la sovranit\u00e0 russa sulla Georgia e a cedere i territori sul versante settentrionale del Caucaso. La guerra riprese negli anni 1820 e si risolse in una completa umiliazione per l'Iran, che con il Trattato di Turkmanchay del 1828 perse tutti i territori a nord del fiume Aras, compresi Armenia e Azerbaigian.\nDurante il regno di Fath \u02bfAli divennero pi\u00f9 frequenti i contatti con le potenze europee che iniziarono le loro contese diplomatiche sull'Iran. Muhammad Shah, che succedette al nonno nel 1834, istigato dai russi cerc\u00f2 inutilmente di prendere Herat per due volte. Alla sua morte (1848), il Trono del Pavone pass\u00f2 al figlio Nasser al-Din, che si dimostr\u00f2 senza dubbio il pi\u00f9 capace dei sovrani Qajar.\nNasser ad-Din.\nNasser al-Din inizi\u00f2 il suo regno all'insegna delle riforme di modernizzazione ma si fece col tempo sempre pi\u00f9 conservatore e tradizionalista.\nQuando il giovane Nasser al-Din sal\u00ec al trono, l'Iran era virtualmente in bancarotta, il governo centrale era debole e le province erano praticamente autonome.\nCon l'aiuto e i consigli del primo ministro Mirza Taghi Khan, lo sci\u00e0 avvi\u00f2 importanti riforme in tutti i settori della societ\u00e0. Le spese statali furono drasticamente ridotte, e vennero separate le spese della corte da quelle pubbliche.\nGli strumenti dell'amministrazione centrale furono migliorati e il primo ministro divenne responsabile per tutti i settori della burocrazia.\nLa rivoluzione costituzionale.\nAlla morte di Nasser al-Din la corona pass\u00f2 al figlio Mozaffar ad-Din Shah, che si rivel\u00f2 debole e inefficiente. Le esorbitanti spese della sua corte gravavano sulle finanze pubbliche, mentre venivano attribuite altre concessioni alle potenze europee in cambio di pagamenti personali allo sci\u00e0 e ai suoi funzionari. Cresceva al contempo la rabbia degli iraniani, che chiesero allora una Costituzione che definisse i poteri del sovrano e l'istituzione di un'assemblea elettiva (Majlis), e riuscirono a ottenerle dopo varie manifestazioni di protesta. Lo sci\u00e0 firm\u00f2 la Costituzione, che garantiva, con molte limitazioni, la libert\u00e0 di parola, di stampa e di associazione, il 30 dicembre 1906, cinque giorni prima della sua morte. Con la Rivoluzione Costituzionale l'Iran usciva dal suo Medioevo, sebbene le speranze ad essa legate venissero presto deluse.\nIl nuovo sovrano, Mohammad Ali Shah, cerc\u00f2 subito di abolire la costituzione, e con l'aiuto della Russia fece bombardare nel giugno 1908 il palazzo della Majlis e proclam\u00f2 la legge marziale. La popolazione insorse immediatamente a Tabriz, Esfahan, Rasht e altrove; nel 1909, nonostante l'intervento di truppe russe, le forze costituzionali marciarono su Tehran e costrinsero lo sci\u00e0 ad abdicare in favore del giovane figlio e ad andare in esilio in Russia.\nLe speranze di riguadagnare al Paese un'effettiva indipendenza si rivelarono per\u00f2 vane, perch\u00e9 i governi russo e britannico giunsero a un accordo nel 1907 che delimitava le proprie sfere d'influenza in Iran: il nord alla Russia, il Golfo Persico e l'est alla Gran Bretagna, libert\u00e0 di competizione nella sfera neutrale centrale. Quando, nel 1911, l'esperto americano William Morgan Shuster, incaricato dal parlamento iraniano di riorganizzare le finanze del Paese, invi\u00f2 ispettori tributari nella zona russa, lo zar rispose con due ultimatum che intimavano la rimozione di Shuster. Al rifiuto della Majlis, truppe russe invasero la Persia settentrionale e occuparono la capitale; in dicembre la Majlis fu sciolta e fu formato un direttorio completamente subalterno alla volont\u00e0 della Russia.\nLa caduta della dinastia.\nL'ultimo Qajar, Ahmad Shah, salito al trono a 11 anni dopo l'abdicazione forzata del padre, non ebbe le qualit\u00e0 necessarie a preservare la propria dinastia. Dopo il colpo di Stato di Reza Khan nel 1921, Ahmad Shah fu formalmente deposto dalla Majlis nel 1925 mentre si trovava in Europa. Mor\u00ec il 21 febbraio 1930 in Francia.\nGenealogia compatta.\nLa genealogia riporta esclusivamente la linea diretta dei sovrani. I Qajar usavano sposare molte mogli, tuttavia viene riportata solo la consorte principale madre del principe successore. Il tasso di endogamia era elevato e le stesse leggi di successione stabilivano che il trono si trasmettesse ai soli figli nati da principesse della trib\u00f9 dei Qajar."}
{"id": "357394", "revid": "363629", "url": "https://it.wikipedia.org/wiki?curid=357394", "title": "2,3-bisfosfoglicerato", "text": "Il 2,3-bisfosfoglicerato (o 2,3-BPG o 2,3-DPG) \u00e8 la base coniugata dell'acido 2,3-bisfosfoossipropanoico (bisfosfoglicerico), presente nei globuli rossi in concentrazione simile a quella dell'emoglobina. Si lega con la Deossiemoglobina in proporzione di 1:1, attaccando selettivamente la cavit\u00e0 centrale del tetramero, stabilizzandone la struttura, e diminuendone cos\u00ec l'affinit\u00e0 per l'ossigeno. \nDescrizione.\nQuando l'emoglobina raggiunge i tessuti le catene \u03b2 sono le prime a cedere l'ossigeno e tale perdita comporta uno spostamento dei monomeri dal centro. Appena la cavit\u00e0 idrofila si apre il BPG entra e si lega al tetramero. La struttura cos\u00ec stabilizzata pu\u00f2 rilasciare anche l'ossigeno delle due catene \u03b1.\nNei polmoni avviene il processo inverso. Ad alta pressione di ossigeno le catene \u03b1 sono le prime a legarlo ed il BPG viene \"spremuto\" ed espulso dal tetramero, consentendo un pi\u00f9 facile legame Ossigeno-Catena \u03b2.\nIl BPG \u00e8 legato anche alla gluconeogenesi ed alla glicolisi:\nIl 2,3-BPG si forma dall'1,3-BPG (intermedio glicolitico) ad opera dell'enzima chiamato bisfosfoglicerato mutasi.\nNell'uomo la 2,3-bisfosfoglicerato fosfatasi catalizza la conversione\nSeguita da uno spostamento del gruppo fosforico in posizione 2 ad opera di una mutasi (Fosfoglicerato mutasi)\nIn alcuni altri organismi \u00e8 possibile una via alternativa abbreviata:\nuna fosfotransferasi (2-fosfoglicerato chinasi) catalizza la conversione\nDa qui il 2 fosfoglicerato pu\u00f2 essere convertito in fosfoenolpiruvato, per condensazione, attraverso l'azione di un altro enzima (2 fosfoglicerato idrolasi, una enolasi).\nIn realt\u00e0 il 2,3-BPG \u00e8 presente in concentrazioni elevate nei soli eritrociti, mentre nel resto dell'organismo ha concentrazioni infinitesimali. Essendo per\u00f2 in equilibrio con l'1,3-BPG, proveniente dalla glicolisi, attraverso l'azione di una mutasi (Bisfosfoglicerato mutasi), ed essendo l'1,3-BPG continuamente prodotto, appare chiaro che la via del 2,3-BPG \u00e8 solo una diramazione secondaria, anche se importante, della via glicolitica. Inoltre, pur essendo la reazione mutasica fortemente favorevole alla formazione del 2,3-BPG, questo \u00e8 un potente inibitore dell'enzima, la cui attivit\u00e0 \u00e8 quindi sottoposta a feedback negativo.\nEmoglobina.\nIl 2,3-bisfosfoglicerato \u00e8 presente negli eritrociti, ed ha il compito di ridurre l'affinit\u00e0 dell'emoglobina verso l'ossigeno.\nCi\u00f2 \u00e8 importante ad alta quota, dove la pressione parziale dell'ossigeno \u00e8 molto bassa: a bassa pressione, la porzione di emoglobina saturata con l'ossigeno arriva a malapena al 60%, quindi le arterie trasportano un sangue relativamente poco ossigenato. Per far rimanere costante la quantit\u00e0 di ossigeno ceduto ai tessuti, serve un fattore che riduca l'affinit\u00e0 per l'ossigeno, inducendo l'emoglobina a liberare pi\u00f9 facilmente il gas a livello dei capillari. Questo modulatore \u00e8 il 2,3-bisfosfoglicerato, che si inserisce in una tasca tra le subunit\u00e0 \u03b2, formando un ponte negativo tra residui amminoacidici positivi, stabilizzando quindi la forma tesa della proteina. Il 2,3-bisfosfoglicerato \u00e8 molto importante anche per gli scambi gassosi che avvengono tra il feto e il sangue materno. Nell'emoglobina fetale la subunit\u00e0 \u03b2 viene sostituita con la subunit\u00e0 \u03b3 che ha meno siti di legame per il 2,3-BPG, per questo motivo l'emoglobina fetale ha una minore affinit\u00e0 per il 2,3-BPG e quindi una maggiore affinit\u00e0 per l'ossigeno rispetto a quella materna permettendo cos\u00ec al feto di poter sottrarre al sangue materno l'ossigeno di cui ha bisogno."}
{"id": "357397", "revid": "110157", "url": "https://it.wikipedia.org/wiki?curid=357397", "title": "Anwil", "text": "Anwil (toponimo tedesco) \u00e8 un comune svizzero di 588 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357407", "revid": "110157", "url": "https://it.wikipedia.org/wiki?curid=357407", "title": "Rothenfluh", "text": "Rothenfluh (toponimo tedesco) \u00e8 un comune svizzero di 767 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "357409", "revid": "4106", "url": "https://it.wikipedia.org/wiki?curid=357409", "title": "Lucomagno", "text": ""}
{"id": "357413", "revid": "2159364", "url": "https://it.wikipedia.org/wiki?curid=357413", "title": "Detective Dante", "text": "Detective Dante \u00e8 una miniserie a fumetti ideata da Roberto Recchioni e Lorenzo Bartoli pubblicata in Italia dall'Eura Editoriale dal 2005 al 2007.\nStoria editoriale.\n\u00c8 una miniserie di 24 numeri divisa in tre archi narrativi, \"Inferno\", \"Purgatorio\" e \"Paradiso\" come le cantiche della \"Divina Commedia\". Oltre a questa analogia, soprattutto nei primi numeri, il fumetto \u00e8 impregnato di parallelismi e citazioni dalle cantiche dantesche.\nI due autori condividono l'ideazione dei soggetti ma si alternano nella sceneggiatura dei numeri, mentre i disegnatori variano da numero a numero. \nOltre ai fumetti della serie ufficiale, esistono altri due mini-albi pubblicati dalla Eura a scopo pubblicitario su due numeri di \"Skorpio\" e \"Lanciostory\".\nDescrizione del personaggio.\nHenry Dante \u00e8 un detective della squadra omicidi di New York che si trasferisce a Paradise City, in California, per sfuggire al fantasma di sua moglie, Maria, che lo tormenta per non aver vendicato la sua morte. Nel settimo numero Henry inizia una relazione con Meridiana Cortez, una sua bella collega, ma la ragazza non regge gli squilibri di Henry che parla da solo col fantasma di sua moglie. Nell'ottavo numero, ultimo per la prima sessione, si scopre che in realt\u00e0 Henry Dante non \u00e8 mai stato sposato e che Maria era una semplice ragazza di cui non era riuscito a trovare l'assassino. La sua mente per\u00f2 continua a rifiutare la realt\u00e0, tanto da spingere lo stesso il detective a trovare l'assassino di Maria e a ucciderlo davanti al capo del DRO. Cos\u00ec, dal carcere in cui sta scontando la pena per l'omicidio, si conclude la prima serie. Nella seconda parte, dopo 7 anni, Meridiana si fa trovare fuori dall'istituto psichiatrico da cui sta uscendo Henry e gli offre un posto di lavoro nella sua agenzia investigativa privata. I due tornano ad essere amanti ma il fantasma di Maria \u00e8 ancora presente."}
{"id": "357417", "revid": "113745370", "url": "https://it.wikipedia.org/wiki?curid=357417", "title": "Equazione di Fisher (economia)", "text": "L'equazione di Fisher in matematica finanziaria e economia stima la relazione tra tasso di inflazione atteso, tasso d'interesse nominale e tasso d'interesse reale. \nQuesta equazione prende il nome da Irving Fisher famoso per i suoi lavori sulla teoria del tasso di interesse e dei Numeri indici. Simili equazioni esistevano ai tempi di Fisher, ma si deve all'economista statunitense la proposta di un migliore grado di approssimazione, qui di seguito illustrata.\nApplicazioni dell'equazione.\nL'equazione \u00e8 principalmente usata per calcolare lo \"Yield to Maturity\" ovvero il rendimento alla scadenza di un titolo, in presenza di inflazione positiva.\nIn campo finanziario questa equazione \u00e8 usata principalmente per il calcolo dei rendimenti delle obbligazioni o il tasso di rendimento di investimenti. In campo economico questa equazione \u00e8 usata per predire i comportamenti dei tassi nominali e dei tassi reali.\nL'equazione esatta:\nformula_1\nAssumendo rr come il tasso d'interesse reale, rn come il tasso d'interesse nominale e \u03c0 come il tasso di inflazione attesa, abbiamo:\nformula_2\nLa equazione \u00e8 usata sia per analisi \"ex ante\" (prima) o \"ex post\" (dopo).\nDerivazione.\nDa\nformula_3\nne segue\nformula_4\ne quindi\nformula_5\nil fattore formula_6 \u00e8 trascurabile in quanto formula_7 \u00e8 molto pi\u00f9 grande che formula_6 per cui:\nformula_9\nEsempio.\nConsiderando il tasso di rendimento del Buono del Tesoro inglese (scadenza 7 marzo 2036 - cedola 4.25%) con Yield to Maturity pari al 3.81% per anno: supponendo di scomporlo in un tasso d'interesse reale del 2% e una inflazione attesa del 1.775% (senza premio per il rischio, essendo i treasury bond considerati privi di rischio), la formula esatta d\u00e0:\n1.02 x 1.01775 = 1.0381, cio\u00e8 un tasso nominale del 3.81%\nL'equazione di Fisher, invece, porta a calcolare 2% + 1.775% = 3.775% (trascurando l'ulteriore termine aggiuntivo 0.02 * 0.01775 = 0.000355, cio\u00e8 0.0355%) e chiamare tasso di interesse nominale tale quantit\u00e0, asserendo in effetti che 3.775% \u00e8 quasi uguale a 3.81%.\nAl tasso d'interesse nominale del 3.81% per anno, il valore del titolo risulta essere \u00a3107.84 per un valore nominale di \u00a3100. Nel caso di \"tralascio\" del fattore formula_10 il prezzo risulta differente per 66p. La transazione media nel mercato per simili titoli era \u00a310 milioni, quindi una differenza di 66p risulta pari a \u00a366,000 per transazione.\nStime empiriche.\nMiskin ha studiato la relazione tra inflazione e tasso d'interesse. Le modifiche del tasso d'interesse a corto termine non riflettono i cambiamenti del tasso d'inflazione atteso, come proposto dalla teoria dell'effetto di Fisher. A lungo termine l'inflazione e il tasso d'interesse seguono il medesimo trend.\nSun e Phillips trovano che anche a lungo termine l'effetto di Fisher non \u00e8 valevole. La formula di Fisher pu\u00f2 essere sempre utilizzata ex post ma si tratta allora di una definizione del tasso d'interesse reale.\nSi concorda oggi che l'equazione di Fisher non \u00e8 un modello adeguato per spiegare il tasso di interesse nominale. In particolare, non tiene conto del rischio di insolvenza come nel caso dei titoli greci o portoghesi.\nComparando il rendimento di un'obbligazione con tasso d'interesse indicizzato sul tasso d'inflazione con quello di un'obbligazione classica si pu\u00f2 dedurre il tasso d'inflazione atteso. Questi risultati rivelano l'esistenza di altri fattori nella determinazione del tasso di interesse."}
{"id": "357424", "revid": "125830618", "url": "https://it.wikipedia.org/wiki?curid=357424", "title": "Castagnaccio", "text": "Il castagnaccio (localmente conosciuto anche come \"gnaccia\", \"castign\u00e0\", \"pattona\", \"migliaccio\", \"baldino\", \"ghirighio\" , \"pat\u00f2na\", \"b\u00f2le\" o \"torta di neccio\") \u00e8 una torta di farina di castagne , ormai tipica anche delle zone appenniniche di Umbria, Piemonte, Liguria, Lazio, Emilia e Romagna e alpine o di pianura (Veneto e Lombardia). Inoltre, viene preparato nell'isola di Corsica.\nDescrizione.\nSi tratta di un piatto tipicamente autunnale che si ottiene facendo cuocere nel forno un impasto di farina di castagne, acqua, olio extravergine d'oliva, pinoli e uvetta. Varianti locali prevedono l'aggiunta di altri ingredienti, come ramerino, scorze d'arancia, semi di finocchio o frutta secca. Accompagnamento ideale del castagnaccio sono la ricotta o il miele di castagno, il vino novello, o i vini dolci come il vin santo.\nVi sono pi\u00f9 nomi e ricette per i dolci fatti con farina di castagne. Ne esistono infatti almeno tre diversi tipi: una torta molto sottile (diffusa soprattutto in Lunigiana, dove viene chiamata \"patona o castign\u00e0 \"a Fosdinovo), una torta pi\u00f9 spessa (diffusa in Toscana e in particolare a Lucca, dove viene chiamata \"torta di neccio\", a Livorno il castagnaccio, se fatto alto tre centimetri e denso, \u00e8 chiamato \"toppone\" ed \u00e8 considerato di qualit\u00e0 inferiore, e ad Arezzo dove viene chiamata \"baldino\") e una sorta di polenta dolce (diffusa anch'essa in Toscana e chiamata \"pattona\"). Il castagnaccio pi\u00f9 noto popolarmente, una torta sottile, viene chiamato a Firenze \"migliaccio\" e \"ghirighio\" nella Piana Fiorentina (Campi Bisenzio, Sesto Fiorentino, ecc.), a Prato e nella Val di Bisenzio.\nIl castagnaccio \u00e8 un piatto \"povero\" nel vero senso della parola, diffusissimo un tempo nelle zone appenniniche dove le castagne erano alla base dell'alimentazione delle popolazioni contadine. Dopo un periodo di oblio, iniziato nel secondo dopoguerra e dovuto al crescente benessere, \u00e8 stato riscoperto e oggi \u00e8 protagonista nel periodo autunnale di numerose sagre e feste.\nSecondo quanto si legge nel \"Commentario delle pi\u00f9 notabili et mostruose cose d'Italia e di altri luoghi\", di Ortensio Landi (Venetia, 1553) pare che l'inventore del castagnaccio sia stato un lucchese tale \"Pilade da Lucca\", che fu \"il primo che facesse castagnazzi e di questo ne riport\u00f2 loda\".\nRiconoscimenti.\nIl castagnaccio \u00e8 stato riconosciuto tra i prodotti agroalimentari tradizionali su proposta delle seguenti regioni:"}
{"id": "357425", "revid": "767487", "url": "https://it.wikipedia.org/wiki?curid=357425", "title": "Divine", "text": "Biografia.\nNato a Towson, dello stato del Maryland (U.S.A.) da Bernard e Diana Frances Milstead, a dodici anni si trasfer\u00ec con la famiglia a Lutherville, un quartiere di Baltimora. Il suo futuro regista John Waters viveva poco distante nella stessa strada ed \u00e8 stato un suo amico d'infanzia.\nMilstead recit\u00f2 in diversi film e fu parte del gruppo di attori chiamato Dreamlanders. I Dreamlanders apparvero in molti dei primi film di John Waters, come \"Pink Flamingos\", \"Female trouble\", \"Polyester\", e \"Grasso \u00e8 bello\" (\"Hairspray\"), dove Milstead recit\u00f2 nei panni della drag queen Divine. Ripetendo il fortunato abbinamento in \"Polyester\", nel 1985 Divine apparve in coppia con Tab Hunter nel loro pi\u00f9 grande successo: \"Lust in the Dust\".\nDivine si specializz\u00f2 in ruoli estremamente camp, quando non deliberatamente trash, che fecero di lui una icona gay molto prima che diventasse famoso anche fra il pubblico generale. Oltre a questi ruoli, Divine ha anche ispirato il personaggio di Ursula, l'antagonista mezzo-polpo nel film d'animazione Disney \"La sirenetta\" e in qualche modo anche il personaggio televisivo di Platinette dell'attore italiano Mauro Coruzzi. Lo si ricorda anche per il documentario \"Divine Trash\" di \"Steve Yeager\", omaggio alla vita e alla carriera di John Waters.\nNegli anni ottanta i dischi dance di Divine (prodotti, composti e suonati da Bobby Orlando), furono famosi in America, Europa ed Australia. A quelli prodotti da Orlando fecero seguito pezzi di produzione inglese (Stock, Aitken e Waterman), tra cui il celeberrimo \"You Think You're A Man\", che sal\u00ec in testa alle classifiche inglesi ed europee.\nNegli ultimi tre film della sua carriera (\"Stati di alterazione progressiva\", \"Grasso \u00e8 bello\" e \"Fuori nel buio\"), Milstead ricopr\u00ec ruoli maschili. In \"Grasso \u00e8 bello\" recit\u00f2 due parti, una maschile e una femminile. Nel 1988 Milstead fu scelto per il personaggio di \"Zio Otto\" in \"Sposati... con figli\" (\"Married with Children\"), una serie televisiva FOX trasmessa in prima serata.\nIl 7 marzo del 1988, all'et\u00e0 di 42 anni, Milstead mor\u00ec per cardiomiopatia ipertrofica a Los Angeles, in California. Le cause furono attribuite alla sua obesit\u00e0. \u00c8 sepolto a Towson, sua citt\u00e0 natale.\nDoppiatori.\nNelle versioni in italiano delle opere in cui ha recitato, Divine \u00e8 stato doppiato da:"}
{"id": "357426", "revid": "184755", "url": "https://it.wikipedia.org/wiki?curid=357426", "title": "Frittelle di riso di san Giuseppe", "text": "Le frittelle di riso di San Giuseppe sono un dolce tradizionale per la ricorrenza della Festa del Pap\u00e0 il 19 marzo del Centro Italia, in particolare \u00e8 preparato in Toscana e in alcune zone dell'Umbria e del Lazio.\nA Prato vige il detto \"S. Giuseppe non si fa senza frittelle\", nel senso che la tradizione \u00e8 talmente radicata da diventare un modo di dire, un proverbio. La tradizione delle frittelle di riso in Toscana \u00e8 molto antica, tant'\u00e8 vero che la tramanda gi\u00e0 il \u201cLibro de arte coquinaria\u201d di Maestro Martino de' Rossi:\n\"\u201cFa' cocere il riso molto bene ne lo lacte, et cavandolo fora per farne frittelle observerai l'ordine et modo scripto di sopra (allude alle ricette precedenti in cui si parla di \u201cfare le frittelle tonde\") con mano ovvero in quale altra forma ti piace, mettendole a frigere in bono strutto o botiro, overo in bono olio , excepto che non gli hai a mettere n\u00e9 caso (formaggio) n\u00e9 altro lacte\u201d.\" \nPreparazione.\nDopo aver cotto il riso in acqua, latte e vaniglia, si mescola con farina, uova, zucchero, lievito, un pizzico di sale, rum o sambuca; eventualmente, a seconda dei gusti, si possono aggiungere uvetta, scorzette o canditi di agrumi.\nDopo aver fatto riposare la preparazione almeno un'ora (la ricetta tradizionale prevede molte ore), si frigge a cucchiaiate e, dopo scolate, si cospargono di zucchero a velo e si servono. Sono ottime anche fredde o farcite con crema pasticcera."}
{"id": "357434", "revid": "1222", "url": "https://it.wikipedia.org/wiki?curid=357434", "title": "Tessuto (botanica)", "text": ""}
{"id": "357435", "revid": "1599340", "url": "https://it.wikipedia.org/wiki?curid=357435", "title": "Homi Jehangir Bhabha", "text": "Fond\u00f2 a Bombay un centro di rinomanza internazionale dove, con l'aiuto dell'Inghilterra e del Canada, fece costruire reattori nucleari di ricerca e si impegn\u00f2 nello sviluppo dei reattori di potenza, cio\u00e8 produttori di energia elettrica.\nNel 1932, avendo vinto una borsa di studio, si era trasferito in Inghilterra, all'Universit\u00e0 di Cambridge, dove era entrato a far parte del Laboratorio Cavendish, vivaio di eminenti fisici atomici e di grandi scoperte. Qui si interess\u00f2 particolarmente ai raggi cosmici e di fisica nucleare. Nel 1935, Bhabha pubblic\u00f2 un articolo sulla rivista Proceedings of the Royal Society in cui present\u00f2 i primi calcoli teorici sulla sezione d'urto del processo di diffusione elettrone-positrone. Tale processo venne poi chiamato scattering Bhabha in suo onore.\nOttenuta nel 1937 la laurea di fisica, torn\u00f2 in India e all'Istituto di Scienze di Bangalore inizi\u00f2 la carriera che doveva farlo diventare il capo indiscusso della fisica atomica indiana e un'autorit\u00e0 scientifica internazionale.\nNel dopoguerra, quando le ricerche sull'energia nucleare presero avvio anche in India, Bhabha ebbe una parte di primo piano nel loro sviluppo.\nNel 1948 fu segretario del Dipartimento Indiano dell'energia atomica; nel 1955 presidente della storica Conferenza internazionale sull'atomo di pace che si tenne a Ginevra; nel 1966 era presidente della Commissione Indiana per l'energia atomica.\nPer\u00ec sulle Alpi nell'incidente aereo del 24 gennaio 1966."}
{"id": "357436", "revid": "3689", "url": "https://it.wikipedia.org/wiki?curid=357436", "title": "Homi J. Bhabha", "text": ""}
{"id": "357437", "revid": "118399719", "url": "https://it.wikipedia.org/wiki?curid=357437", "title": "James Van Allen", "text": "Fu colui che scopr\u00ec delle cinture radioattive che circondano la Terra e che dal suo nome sono chiamate fasce di Van Allen.\nEgli ne dedusse l'esistenza sulla base dei dati trasmessi nel 1958 dall'Explorer 1, il primo satellite artificiale americano.\nLe fasce di Van Allen sono formate da particelle subatomiche elettricamente cariche (soprattutto protoni ed elettroni) che, provenendo dalle radiazioni solari e cosmiche, restano intrappolate nel \"campo magnetico terrestre\" o magnetosfera.\nVan Allen fu responsabile scientifico di 24 sonde spaziali comprese le Pioneer 10 e Pioneer 11."}
{"id": "357438", "revid": "729019", "url": "https://it.wikipedia.org/wiki?curid=357438", "title": "Horatio Herbert Kitchener, I conte Kitchener", "text": "In suo onore porta il suo nome la citt\u00e0 canadese di Kitchener (precedentemente \"Berlin\"), nella provincia dell'Ontario.\nBiografia.\nPrimi anni.\nKitchener nacque a Ballylongford, nella contea di Kerry, in Irlanda. Suo padre era il tenente colonnello Henry Horatio Kitchener, sua madre Frances Anne Chevallier-Cole. Proveniva da una famiglia benestante appartenente alla borghesia protestante irlandese. Suo padre era un proprietario terriero: aveva acquistato infatti dei terreni in Irlanda dopo la grande carestia irlandese. Quando la famiglia si trasfer\u00ec in Svizzera per cercare di curare la tubercolosi di cui era affetta la madre il giovane Horatio fu mandato alla Royal Military Academy di Woolwich. La sua prima partecipazione a un conflitto fu quando, durante la guerra franco-prussiana del 1870, si arruol\u00f2 come volontario, servendo in un ospedale da campo francese.\nCarriera militare.\nUfficiale di colonia, nominato Sirdar, riorganizz\u00f2 l'esercito egiziano dopo la morte del generale Gordon a Khartum e nel 1898 lo guid\u00f2 nella battaglia di Omdurman contro i Dervisci del Mahdi Muhammad Ahmad bin Abd Allah: la perfetta preparazione dell'impresa, particolarmente difficile sul piano logistico, e l'uso innovativo e micidiale delle mitragliatrici, diedero una facile vittoria a Kitchener. In seguito alla vittoria fu creato nobile dalla regina Vittoria che gli concesse il titolo di barone Kitchener di Karthoum e di Mush\u012br dell'esercito egiziano. Nel 1902 e nel 1914 rispettivamente Edoardo VII e Giorgio V lo elevarono a pari del Regno Unito, nominandolo prima visconte poi conte Kitchener. Sempre nel 1898 fu inoltre protagonista della crisi di Fascioda.\nGioc\u00f2 un ruolo fondamentale nella riorganizzazione dell'esercito britannico durante la seconda guerra boera, come capo di stato maggiore e principale collaboratore del comandante supremo, il feldmaresciallo Frederick Roberts. Fu proprio Kitchener, divenuto comandante in capo nel gennaio 1901, a introdurre l'uso dei campi di concentramento durante la guerra anglo-boera: ne furono vittime non meno di ventiseimila donne e bambini.\nNel 1902, dopo la fine della guerra boera, fu nominato Comandante in capo dell'India, carica che tenne fino al 1909. Durante la prima parte del suo mandato ag\u00ec di concerto con il vicer\u00e9 dell'India Lord Curzon, riuscendo a migliorare di molto la condizione generale delle forze armate indiane. Quando per\u00f2 cerc\u00f2 di concentrare nelle sue mani ogni decisione riguardante l'ambito militare entr\u00f2 in conflitto con Lord Curzon. Quest'ultimo, uscendo sconfitto dal braccio di ferro con il generale, si dimise. Kitchener, nonostante avesse conoscenze influenti a Londra, non riusc\u00ec a ottenere la desiderata nomina a Vicer\u00e9 dell'India. Rientrato in patria dopo essere stato nominato \"Field Marshal\" rifiut\u00f2 l'offerta di divenire Comandante in Capo della Mediterranean Fleet dopo avere ottenuto l'assenso del morente re Edoardo VII. Il governo liberale in carica di Herbert Henry Asquith lo nomin\u00f2 dunque agente britannico e console generale in Egitto nel 1911. Nel giugno 1914 fu nominato Conte Kitchener.\nAttivit\u00e0 ministeriale.\nAllo scoppio della prima guerra mondiale il Primo Ministro Asquith lo richiam\u00f2 in patria, ben conscio delle capacit\u00e0 organizzative del Maresciallo, nominandolo Segretario di Stato alla Guerra. A dimostrazione della capacit\u00e0 di Kitchener sta la previsione (fu uno dei pochi a capirlo) che la guerra sarebbe durata a lungo, perlomeno tre anni.\nPoich\u00e9 l'esercito britannico, formato esclusivamente da volontari e da specialisti, non era adeguato alle necessit\u00e0 dell'immane conflitto mondiale, Kitchener riusc\u00ec a fare adottare la coscrizione obbligatoria e a preparare trentatr\u00e9 nuove divisioni di linea, oltre a una trentina di divisioni territoriali: un esercito che ebbe un'importanza decisiva fra il 1916 e il 1917, quando tocc\u00f2 agli inglesi assumersi il maggior peso della guerra per consentire ai francesi indeboliti di ricostituire le proprie forze. I britannici chiamarono questo esercito, il maggiore mai visto nella storia inglese, con il nome di \"Armata Kitchener\", a testimonianza del grande contributo dato da quest'ultimo allo sviluppo delle forze armate del Regno Unito.\nMorte e riconoscimenti.\nNel maggio del 1916, dopo che lo zar Nicola II aveva chiesto la consulenza di Kitchener per riorganizzare il proprio esercito, Kitchener si imbarc\u00f2 prima sull'HMS Oak, per poi trasferirsi sull'HMS Hampshire, un incrociatore corazzato. Durante la traversata nel Mare del Nord, a ovest delle isole Orcadi, la nave su cui viaggiava colp\u00ec una mina posata da un sommergibile tedesco, l'U-75: l'incrociatore affond\u00f2. Dei 655 uomini che erano a bordo, 643 morirono, tra i quali il ministro.\nCome riconoscimento per i servizi resi durante la guerra mahdista gli fu concessa l'isola di Kitchener, una piccola isoletta nel Nilo nei pressi della citt\u00e0 di Assuan. Massone, fu il primo Gran maestro della Gran Loggia distrettuale d'Egitto-Sudan, fondata nel 1899 dalla Prima gran loggia d'Inghilterra.\nOnorificenze.\nA Horatio Kitchener furono concessi, oltre ai titoli di Barone, Visconte e Conte, numerosi ordini cavallereschi britannici. Nel 1915 poteva fregiarsi dei seguenti ordini: Ordine della Giarrettiera, Ordine di San Patrizio, Gran Croce dell'Ordine del Bagno, Ordine al Merito, Gran Croce dell'Ordine della Stella dell'India, Gran Croce dell'Ordine dei Santi Michele e Giorgio, Gran Croce dell'Ordine dell'Impero Indiano. Era inoltre membro del Consiglio Privato.\nCuriosit\u00e0.\nLord Kitchener era anche un appassionato di lavoro a maglia, al punto di farsi ritrarre durante la guerra boera con in mano i ferri e un calzino in lavorazione (il ritratto \u00e8 esposto alla National Portrait Gallery di Londra). Gli si attribuisce l'invenzione della chiusura a punto calza (in inglese Kitchener stitch)."}
{"id": "357439", "revid": "991694", "url": "https://it.wikipedia.org/wiki?curid=357439", "title": "Horatio Kitchener", "text": ""}
{"id": "357440", "revid": "88740", "url": "https://it.wikipedia.org/wiki?curid=357440", "title": "Nunca m\u00e1s", "text": "Nunca m\u00e1s (in spagnolo \"mai pi\u00f9\"), \u00e8 il titolo del rapporto della \"Comisi\u00f3n Nacional sobre la Desaparici\u00f3n de Personas\" (CONADEP) Argentina del settembre 1984, chiamata anche \"Comisi\u00f3n Sabato\" dal nome del suo presidente Ernesto Sabato.\nStoria.\nVoluto dal neo presidente argentino Ra\u00fal Alfons\u00edn nei primi anni ottanta per indagare su migliaia di casi di desaparecidos avvenuti durante la dittatura militare argentina, riportava testimonianze su sequestri, torture ed eliminazioni di oppositori messi in atto dalle autorit\u00e0 militari.\nIl rabbino Marshall T. Meyer ha avuto l'idea di chiamarlo \u00ab\"Nunca m\u00e1s\u00bb\" perch\u00e9 fu l'espressione usata per i sopravvissuti all'insurrezione o rivolta del ghetto di Varsavia dopo le atrocit\u00e0 commesse per i nazisti nella Seconda guerra mondiale.\nLa prima edizione italiana di \u00ab\"Nunca Mas\u00bb\" \u00e8 stata curata dall'ASAL e ha vinto il Premio Iglesias del 1986.\nConclusioni.\nQueste sono le conclusioni:\nPer quanto riguarda i detenuti, alcuni furono assassinati gettandoli in mare vivi e sotto l'effetto di sostanze soporifere, oppure uccisi nei centri di detenzione facendone poi sparire i cadaveri; altri furono prelevati ancora vivi da queste carceri clandestine e poi uccisi simulando scontri a fuoco o tentativi di fuga; il rapporto non parla mai di sopravvissuti.\nIl rapporto nega, inoltre, che siano stati perseguitati solo appartenenti di organizzazioni che praticavano il terrorismo. Infatti, i Consejos de Guerra (Consigli di Guerra) che avevano il compito di giudicare questo tipo di delitti condannarono appena 350 persone. Invece si contano in migliaia le vittime che mai furono coinvolte in questo tipo di attivit\u00e0 e, nonostante tutto, furono oggetto di orribili supplizi a causa della loro opposizione alla dittatura militare, per la loro partecipazione nelle lotte sindacali o studentesche, per essere intellettuali conosciuti o per essere familiari o amici di qualcuno che era considerato un sovversivo. (\"pag. 480\").\nContro l'affermazione della Giunta Militare secondo la quale si ebbero solo \"eccessi di repressione inevitabili in una guerra sporca, questa commissione sostiene invece che le atrocit\u00e0 commesse non furono 'eccessi' ma pratica comune e diffusa, atti normali e frequenti, attuati quotidianamente al solo scopo di reprimere\"\" (ibid)."}
{"id": "357443", "revid": "729019", "url": "https://it.wikipedia.org/wiki?curid=357443", "title": "Lionel Nallet", "text": "Biografia.\nProveniente dall'US Bresse, nelle cui giovanili si form\u00f2, esord\u00ec nel rugby di alto livello nel 1998 quando fu ingaggiato dal Bourgoin-Jallieu; per cinque anni milit\u00f2 nel club dell'Is\u00e8re, nel corso dei quali esord\u00ec in Nazionale (debutto nel maggio 2000 contro la ).\nPrese parte al Sei Nazioni 2001 e, a tutto il 2003, assomm\u00f2 8 incontri internazionali in totale; torn\u00f2 in Nazionale pi\u00f9 di due anni dopo, rimanendovi in pianta stabile e prendendo parte ai Sei Nazioni , e , vincendo il primo della serie.\nMilitante dal 2003 nel Castres, nel 2007 fu selezionato tra i convocati francesi alla Coppa del Mondo nella quale disput\u00f2 4 incontri.\nDalla stagione 2009-10 milita nel Racing M\u00e9tro 92 di Parigi; ha vinto il Sei Nazioni 2010 nelle file della , conseguendo il Grande Slam.\nGi\u00e0 capitano della Nazionale, ha partecipato come vicecapitano alla contribuendo, con una significativa prestazione, alla vittoria in semifinale contro il e al raggiungimento della finale, poi persa contro i padroni di casa della .\nAl termine della competizione Nallet ha annunciato il suo ritiro internazionale, dopo 70 incontri con la maglia della ."}
{"id": "357446", "revid": "74801", "url": "https://it.wikipedia.org/wiki?curid=357446", "title": "10000 metri piani", "text": "I 10\u00a0000 metri piani sono una specialit\u00e0 sia maschile che femminile dell'atletica leggera che si corre su pista e fa parte del programma olimpico. Gli atleti partono in massa, non hanno vincoli di corsia e devono effettuare 25 giri di pista.\nGli attuali campioni olimpici sono l'etiope Selemon Barega e l'olandese Sifan Hassan, mentre i campioni mondiali sono l'ugandese Joshua Cheptegei e la stessa Sifan Hassan.\nRecord.\nIl record mondiale maschile appartiene all'ugandese Joshua Cheptegei che ha percorso la distanza in 26'11\"00 a Valencia il 7 ottobre 2020, mentre il record femminile \u00e8 detenuto dall'etiope Letesenbet Gidey che ha percorso i in 29'01\"03 a Hengelo l'8 giugno 2021.\nMaschili.\n\"Statistiche aggiornate al 28 febbraio 2021.\"\nFemminili.\n\"Statistiche aggiornate all'8 giugno 2021.\"\nLegenda:\nMigliori atleti.\nMaschili.\n\"Statistiche aggiornate al 19 maggio 2021.\"\nFemminili.\n\"Statistiche aggiornate all'8 giugno 2021.\""}
{"id": "357447", "revid": "4711", "url": "https://it.wikipedia.org/wiki?curid=357447", "title": "Berezina", "text": ""}
{"id": "357448", "revid": "1305772", "url": "https://it.wikipedia.org/wiki?curid=357448", "title": "Bielorusso", "text": ""}
{"id": "357451", "revid": "1155", "url": "https://it.wikipedia.org/wiki?curid=357451", "title": "Reef", "text": ""}
{"id": "357452", "revid": "104458", "url": "https://it.wikipedia.org/wiki?curid=357452", "title": "Nadia Styger", "text": "Biografia.\nStagioni 1995-2002.\nAttiva in gare FIS dal dicembre del 1994, la Styger esord\u00ec in Coppa Europa in occasione dello slalom speciale disputato a \u0160pindler\u016fv Ml\u00fdn il 9 dicembre 1995, che non complet\u00f2; nel 1997 vinse la medaglia di bronzo nella discesa libera ai Mondiali juniores di Schladming.\nIn Coppa Europa ottenne il primo podio il 14 gennaio 1999 a Veysonnaz, quando si piazz\u00f2 3\u00aa in discesa libera, e l'unica vittoria il 28 gennaio successivo ad Altenmarkt-Zauchensee in supergigante; nello stesso anno, il 27 febbraio, esord\u00ec in Coppa del Mondo disputando la discesa libera di \u00c5re e piazzandosi al 20\u00ba posto.\nStagioni 2003-2006.\nDebutt\u00f2 ai Campionati mondiali in occasione della rassegna iridata di Sankt Moritz 2003, nella quale si classific\u00f2 20\u00aa nello slalom gigante; un mese dopo, il 14 marzo a Piancavallo, sal\u00ec per l'ultima volta sul podio in Coppa Europa (3\u00aa in discesa libera).\nConquist\u00f2 il primo podio in Coppa del Mondo l'11 marzo 2004 vincendo il supergigante di Sestriere; l'anno dopo ai Mondiali di Bormio/Santa Caterina Valfurva 2005 si classific\u00f2 9\u00aa nella discesa libera, 8\u00aa nel supergigante e non complet\u00f2 lo slalom gigante, mentre ai suoi primi Giochi olimpici invernali, , la sciatrice si piazz\u00f2 5\u00aa nella discesa libera, 35\u00aa nel supergigante e 24\u00aa nello slalom gigante.\nStagioni 2007-2010.\nAi Mondiali di \u00c5re 2007 vinse la medaglia di bronzo nella gara a squadre, si classific\u00f2 4\u00aa nella discesa libera, 7\u00aa nel supergigante e non complet\u00f2 lo slalom gigante; l'anno dopo vinse a Whistler la sua ultima gara di Coppa del Mondo, la discesa libera del 22 febbraio, e ai Mondiali di Val-d'Is\u00e8re 2009, sua ultima presenza iridata, non complet\u00f2 la discesa libera.\nAlle sue ultime Olimpiadi, , la Styger fu 12\u00aa nella discesa libera e 6\u00aa nel supergigante; si conged\u00f2 dalla Coppa del Mondo con un ultimo podio, il 3\u00ba posto ottenuto nel supergigante di Garmisch-Partenkirchen del 12 marzo, e dal Circo bianco vincendo la sua ultima medaglia ai Campionati svizzeri, l'argento nello slalom gigante di Hoch-Ybrig del 22 marzo successivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nCoppa Europa.\nCoppa Europa - vittorie.\nLegenda:\nSG = supergigante"}
{"id": "357456", "revid": "751106", "url": "https://it.wikipedia.org/wiki?curid=357456", "title": "JBuilder", "text": "JBuilder \u00e8 un IDE per lo sviluppo in Java prodotto originariamente da Borland poi da CodeGear e ora dopo l'acquisizione \u00e8 passato nelle mani di Embarcadero Technologies, disponibile per i sistemi operativi Windows, Linux e Solaris. Fu introdotto sul mercato nel 1997, e da allora ha ricevuto numerosi premi internazionali come IDE pi\u00f9 avanzato per lo sviluppo in Java. Dal progetto JBuilder sono anche derivati altri strumenti di successo, come JDeveloper di Oracle Corporation (basato su JBuilder) e Together (inizialmente concepito come plug-in di JBuilder e poi evoluto a prodotto indipendente).\nLe ultime versioni di JBuilder sono basate sulla piattaforma open source Eclipse."}
{"id": "357457", "revid": "78273", "url": "https://it.wikipedia.org/wiki?curid=357457", "title": "Calabrese (vitigno)", "text": ""}
{"id": "357458", "revid": "767487", "url": "https://it.wikipedia.org/wiki?curid=357458", "title": "Kylix (ambiente di sviluppo)", "text": "Kylix \u00e8 un ambiente di programmazione creato da Borland per lo sviluppo RAD su piattaforma GNU/Linux.\nLe funzionalit\u00e0 implementate in Kylix tendono a ricalcare piuttosto fedelmente quelle originariamente presenti in Delphi, l'ambiente RAD originario della Borland di cui Kylix \u00e8 il porting su sistemi GNU/Linux.\nIl linguaggio \u00e8 lo stesso utilizzato da Delphi, e con Kylix \u00e8 stata introdotta una versione cross-platform delle librerie, chiamata CLX, presente anche in Delphi 6 e 7.\nKylix non ha raggiunto il successo sperato, e raggiunta la versione 3 non \u00e8 pi\u00f9 stato aggiornato."}
{"id": "357461", "revid": "767487", "url": "https://it.wikipedia.org/wiki?curid=357461", "title": "Citharinidae", "text": "I Citarinidi sono una famiglia di pesci diffusi in tutte le acque dolci africane (esclusi Sahara, Madagascar e Sudafrica), affini ai Caracidi. Raramente sono conosciuti come pesci cetra, poich\u00e9 il loro nome deriva dal greco, dove \"kitharia\" siognifica appunto cetra.\nSpecie.\nLa famiglia \u00e8 divisa in due sottofamiglie, con caratteristiche difformi tra loro.\nCitharininae.\nQuesta sottofamiglia presenta pesci con testa prominente e minuta, con corpo alto, compresso ai lati, dorso arcuato a vertice e pinne forti e robuste. Le grosse dimensioni (da 19 a 85 cm, secondo la specie) fanno di questi pesci dei grandi predatori nelle acque africane. Hanno carattere aggressivo. Solitamente la livrea di questi pesci \u00e8 bruno-argentea, con pinne scure.\nDistichodontinae.\nI pesci di questa sottofamiglia presentano forme diverse. &lt;br&gt; \nI generi \"Belonophago\", \"Paraphago\" e \"Phago\" hanno corpo sigariforme, allungato e sottile, mentre i pesci del genere \"Distichodus\" presentano un corpo molto simile ai \"Citharininae\", anche se con dimensioni pi\u00f9 contenute e colori vivaci. Le altre specie sono molto simili ai Caracidi. &lt;br&gt;\nLe piccole dimensioni (da 2 a 34 cm) e le livree interessanti hanno stimolato l'interesse degli acquariofili: sono infatti considerati pesci di nicchia e di grande attrazione."}
{"id": "357463", "revid": "6923", "url": "https://it.wikipedia.org/wiki?curid=357463", "title": "Su-26", "text": ""}
{"id": "357473", "revid": "767487", "url": "https://it.wikipedia.org/wiki?curid=357473", "title": "Within the Woods", "text": "Within the Woods \u00e8 il cortometraggio del 1978 realizzato in 8 mm da Sam Raimi all'epoca diciannovenne con gli amici Bruce Campbell e Robert Tapert per ottenere il finanziamento per girare \"The Evil Dead\" (1981), film cult che in Italia \u00e8 stato distribuito (nel 1984) col titolo \"La casa\".\nTrama.\nQuattro amici stanno trascorrendo un tranquillo fine settimana in una casa in campagna. Ma quando due di loro, Bruce ed Ellen - usciti per un picnic nel bosco - trovano un vecchio coltello sacrificale, le cose prendono inaspettatamente una piega terrificante: Bruce viene ritrovato morto dalla ragazza. Viene successivamente posseduto dalle forze del male e, tornato nel cottage, uccide Shelly mentre Ellen in preda al panico durante la fuga ferisce mortalmente Scotty. Alla fine la ragazza riuscir\u00e0 a uccidere Bruce ma nella scena finale, l'ormai posseduto Scotty, si rialza e la aggredisce alle spalle.\nRapporto con \"La casa\".\n\"Within the Woods\" \u00e8 uno dei tanti cortometraggi girati quasi per gioco da Sam Raimi e Bruce Campbell alla fine degli anni settanta. Si tratta del prototipo di ci\u00f2 che poi diverr\u00e0 \"La casa\", il film culto che nel 1981 far\u00e0 gridare al capolavoro i fan dell'horror-splatter, tanto che qualcuno lo considera addirittura il primo vero capitolo della serie. Nonostante la qualit\u00e0 artigianale del prodotto, dovuta chiaramente alla scarsit\u00e0 di mezzi a disposizione (appena 1.600$ di budget), e lo stile di regia ancora acerbo, il film pu\u00f2 risultare interessante (soprattutto per i fan della saga) perch\u00e9 contiene diverse caratteristiche che Raimi riutilizzer\u00e0 nei successivi film della serie stessa.\nTra le sequenze riutilizzate da Raimi ci sono la fuga di Ellen Sandweiss, inseguita dalle forze del male, verso lo chalet (ripresa ne \"La casa\", in cui interpreta Cheryl, la sorella di Ash) e la scena in cui Jake varca la porta e viene ferito per sbaglio con una coltellata (presente, seppur modificata e corretta, in \"La casa 2\"). Scott Spiegel, che qui compare nella parte di Scotty, \u00e8 il co-sceneggiatore de \"La casa 2\" e successivamente diriger\u00e0 \"Dal tramonto all'alba 2 - Texas, sangue e denaro\". Delle persone coinvolte in questo cortometraggio, Mary Valenti (Shelly) \u00e8 l'unica che ora non lavora in ambito cinematografico. La scena in cui Bruce Campbell si stacca a morsi la mano, dopo che questa \u00e8 stata quasi tagliata via da una coltellata di Ellen Sandweiss, fu improvvisata dall'attore.\nReperibilit\u00e0.\n\"Within the Woods\" \u00e8 un prodotto amatoriale che non \u00e8 mai stato commercializzato ufficialmente, e non \u00e8 nemmeno coperto da copyright. Al contrario, \u00e8 molto diffuso in DVD e Video CD, soprattutto su EBay, per cui esclusivamente in lingua originale, e tra l'altro con una qualit\u00e0 visiva complessivamente molto bassa, che pi\u00f9 volte rende le immagini incomprensibili.\nC'\u00e8 stata la volont\u00e0 di inserirlo ufficialmente come extra nell'edizione DVD americana \"The Evil Dead - The Book of The Dead\", distribuita dalla Anchor Bay nella primavera 2002, ma non \u00e8 stato possibile a causa dei diritti d'autore che gravano sulla musica usata nel film."}
{"id": "357509", "revid": "159341", "url": "https://it.wikipedia.org/wiki?curid=357509", "title": "Dolci di San Giuseppe", "text": "Questa pagina \u00e8 dedicata alla tradizione dei dolci di San Giuseppe.\nGeneralit\u00e0.\nIn Italia \u00e8 consuetudine preparare a marzo particolari dolci nei giorni a ridosso del 19 marzo, festa di san Giuseppe, nonch\u00e9 Festa del pap\u00e0.\nNel nord Italia specie nella zona detta delle Quattro province (Piacenza, Pavia, Genova e Alessandria) e nella Val Trebbia \u00e8 uso preparare le frittelle di San Giuseppe (in dialetto \"fars\u00f2\") che si consumano nella festa che si conclude con un grande fal\u00f2, che propizia la fine dell'inverno e l'inizio della primavera. Un'usanza di derivazione celtica-ligure ancora oggi sopravvissuta ai tempi. \nNella provincia di Bologna \u00e8 tradizione preparare dei dolcetti denominati raviole.\nNell'Italia centrale \u00e8 tipica la preparazione di bign\u00e8 fritti e ripieni di crema o ricotta.\nNel Mezzogiorno e nelle pasticcerie di tradizione napoletana \u00e8 usanza cuocere al forno o friggere in padella grosse ciambelle decorate esternamente con crema pasticcera e marmellata di amarene, note come zeppole.\nIn Sicilia occidentale si preparano le sfincie di san Giuseppe.\nNel Catanese, le Zeppole di San Giuseppe sono dei dolci di riso preparati con farina, riso, miele d'arancio e zucchero a velo con cannella.\nParticolare \u00e8 la situazione che si verifica nel Lazio, dove si preparano per tradizione bign\u00e8 nei paesi dell'ex-Stato Pontificio e zeppole in quelli una volta appartenenti al Regno di Napoli."}
{"id": "357523", "revid": "219110", "url": "https://it.wikipedia.org/wiki?curid=357523", "title": "JPEG 2000", "text": "JPEG 2000 \u00e8 uno standard di compressione dell'immagine basato sulla trasformazione wavelet discreta. Cos\u00ec come il celebre formato JPEG, anche JPEG 2000 \u00e8 stato creato dal Joint Photographic Experts Group, ed \u00e8 definito dallo standard ISO/IEC 15444-1.\nPrincipali caratteristiche.\nJPEG 2000 utilizza compressione sia lossy che lossless. I file in formato JPEG 2000 hanno generalmente l'estensione .jp2 (standard) o .j2f (esteso); i tipi MIME corrispondenti sono image/jp2, image/jpeg2000, image/jpeg2000-image, image/x-jpeg2000-image. Il formato JPEG 2000 consente di comprimere immagini in modo molto efficiente con una minima perdita di qualit\u00e0 ed offre inoltre la possibilit\u00e0 di applicare alla stessa immagine compressioni diverse da una zona all'altra, ad esempio pi\u00f9 accurata nei punti d'interesse, pi\u00f9 grossolana per le parti circostanti. \u00c8 inoltre possibile associare metadati ad un'immagine. Nonostante queste caratteristiche conferiscano al formato JPEG 2000 un chiaro vantaggio rispetto agli altri formati immagine, la sua diffusione \u00e8 tutt'oggi relativamente limitata perch\u00e9 non viene supportato dalla maggior parte dei browser.\nCodifica e decodifica.\nLa compressione di immagini in formato JPEG 2000 si svolge nelle seguenti fasi:\nLa decodifica percorre le stesse fasi in ordine inverso; esistono alcune importanti differenze tra codifica e decodifica nel passo di codifica entropica.\nSoftware.\nUno dei motivi della ridotta diffusione del formato JPEG 2000 \u00e8 la scarsit\u00e0 di software e browser per l'elaborazione e la visualizzazione.\nPer Photoshop \u00e8 disponibile a partire dalla versione \"CS\" un plugin distribuito dalla Adobe con il CD-ROM originale. A questo si aggiungono altri plugin reperibili gratuitamente in rete che offrono ulteriori funzionalit\u00e0.\nAnche Paint Shop Pro del concorrente Corel nella versione attuale pu\u00f2 leggere e scrivere immagini in questo formato.\nAlternative gratuite sono ad esempio ImageMagick, GraphicsMagick e il poliglotta di formati grafici XnView (http://www.xnview.com).\nAnche per la visualizzazione all'interno dei browser sono disponibili diversi plugin, ad esempio quello della .\nPer elaborare immagini JPEG 2000 con Linux \u00e8 disponibile JasPer.\nmacOS legge e scrive immagini JPEG 2000 senza moduli aggiuntivi grazie al supporto diretto del sottosistema QuickTime.\nEsempio.\nGli artefatti di compressione visibili nell'immagine centrale sul cielo e sull'acqua sono meno evidenti con la compressione JPEG 2000."}
{"id": "357524", "revid": "15756", "url": "https://it.wikipedia.org/wiki?curid=357524", "title": "Temperatura efficace", "text": "In astrofisica la temperatura efficace di una stella \u00e8 la temperatura di colore della stella.\nDescrizione.\nUna stella non \u00e8 un corpo nero, ma il suo spettro pu\u00f2 essere confrontato con quello di un corpo nero a cui sono sovrapposte diverse linee di assorbimento. Le linee di assorbimento sono dovute alle transizioni atomiche (e molecolari, nelle stelle pi\u00f9 fredde) degli elementi presenti nell'atmosfera della stella stessa. Poich\u00e9 lo spettro di una stella pu\u00f2 essere approssimativamente rapportato a quello di un corpo nero, \u00e8 conveniente definire la temperatura efficace come la temperatura che avrebbe un corpo nero con la stessa luminosit\u00e0 per unit\u00e0 di area della stella. Vi \u00e8 da aggiungere che il Sole, in realt\u00e0, rispetto ad un ipotetico corpo nero con la stessa temperatura effettiva ha picchi maggiormente tendenti alle frequenze blu dello spettro visibile e, facendo le debite contestualizzazioni, emette meno nell'ultravioletto invisibile.\nLa temperatura efficace \u00e8 la temperatura equivalente di un corpo nero ideale (di emissivit\u00e0 unitaria) che ha la stessa luminosit\u00e0 della stella. In base alla legge di Stefan:\ndove formula_2 \u00e8 l'emittanza.\nLa luminosit\u00e0 totale (bolometrica) della stella si ottiene integrando la luminosit\u00e0 per unit\u00e0 di area su tutta la superficie della stella (formula_3) ed \u00e8 pertanto\nformula_4,\ndove formula_5 \u00e8 il raggio della stella.\nLa definizione di raggio stellare non \u00e8 banale poich\u00e9 le stelle sono corpi gassosi. In maniera pi\u00f9 rigorosa, la temperatura effettiva corrisponde alla temperatura della stella al raggio formula_5 definito dalla profondit\u00e0 ottica di Rosseland. La temperatura effettiva e la luminosit\u00e0 bolometrica sono i due parametri fondamentali necessari per identificare una stella sul diagramma Hertzsprung-Russell.\nLa temperatura efficace del Sole \u00e8 5777 kelvin (K). Le stelle in realt\u00e0 hanno un gradiente di temperatura, partendo dal nucleo (ove avvengono le reazioni nucleari, ad una temperatura di circa 15 milioni di gradi per il Sole) fino alle superficie che come si \u00e8 detto \u00e8 identificata dal raggio formula_5."}
{"id": "357525", "revid": "281779", "url": "https://it.wikipedia.org/wiki?curid=357525", "title": "Sceneggiatura cinematografica", "text": ""}
{"id": "357528", "revid": "729019", "url": "https://it.wikipedia.org/wiki?curid=357528", "title": "Antonino Cascino", "text": "Biografia.\nGenerale di divisione, fu il primo generale italiano a entrare a Gorizia nel 1916, a capo della Brigata \"Avellino\" 231\u00ba - 232\u00ba Reggimento fanteria, costituita in prevalenza da siciliani. Subito dopo la brigata venne impiegata in prima linea contro gli austriaci sul Monte San Marco, a Plava e sul Vodice, dove sotto la guida di Cascino dimostr\u00f2 valore e tenacia. \nDopo la battaglia del Vodice, per la quale fu insignito della medaglia d'argento al Valor Militare, Cascino fu promosso tenente generale, a capo dell'8\u00aa Divisione, formata dalle brigate \"Avellino\" e \"Forl\u00ec\". \nIl suo successivo obiettivo era la conquista del Monte Santo, di rilevante importanza strategica nel conflitto in atto. Operazione che gli riusc\u00ec dopo una serie di assalti che causarono gravissime perdite.\nAmmirato dal valore del generale Cascino, Arturo Toscanini raggiunse il Monte Santo e diresse una banda militare, che suon\u00f2 dal 25 al 29 agosto 1917 inni e canzoni patriottiche in faccia agli austriaci. \nDurante il successivo tentativo di conquistare il Monte San Gabriele, il 15 settembre del 1917 Cascino fu gravemente ferito a una coscia da una scheggia di granata austriaca. \nRifiut\u00f2 l'immediato ricovero in ospedale, preferendo garantire con la sua presenza la tenuta della posizione, esposta a reiterati attacchi delle fanterie e dell'artiglieria austro-ungariche. Il suo successivo ricovero giunse troppo tardi. Dopo 12 giorni di agonia, il generale Cascino mor\u00ec all'ospedale di Quisca .\nDi lui viene ricordata la frase \u00abSiate la valanga che sale!\u00bb, diretta ai suoi soldati che si accingevano all'impresa che lui stesso volle guidare, e che \u00e8 riportata nel monumento eretto in suo onore al centro della sua cittadina natale, nella piazza che porta il suo nome.\nLe sue spoglie riposano nella Chiesa di San Domenico, il Pantheon di Palermo.\nDediche.\nA lui fu dedicato un cacciatorpediniere della classe Generale Antonio Cantore, varato nel 1922 e affondato nel 1943, nel corso delle operazioni della seconda guerra mondiale. Gli fu anche intitolata la caserma (ora dismessa) sede del \"Gruppo Artiglieria da Montagna Pinerolo\" della Brigata alpina \"Taurinense\", di stanza a Susa.\nGli fu dedicata la caserma dell'89\u00b0 Btg Fanteria \"Salerno\", ora disciolto, che era sito a Salerno in via Pietro Del Pezzo.\nAlla sua memoria fu dedicata una batteria del Sistema fortificato del Golfo della Spezia.\nA lui \u00e8 tuttora dedicata la caserma ove trova collocazione il Reggimento \"Lancieri di Aosta\" nell'antica via Montepellegrino di Palermo.\nIn suo onore viene intitolata una delle vie principali di Gela.\nIn varie citt\u00e0, fra cui Roma, alcune vie e piazze gli sono state dedicate.\nIn suo onore fu dato il nome a Borgo Cascino, un borgo a 12\u00a0km da Enna, cos\u00ec come a un viadotto di una superstrada che passa presso Piazza Armerina.\nA lui \u00e8 dedicata una delle piazze principali della sua citt\u00e0 natale Piazza Armerina, dove sorge un monumento in suo onore.\nA lui \u00e8 dedicata una via nel centro storico di Gorizia.\nDal 1948 a lui \u00e8 dedicata la caserma di Gorizia in cui ha sede il 13\u00ba Reggimento Carabinieri Friuli Venezia Giulia.\nLa settima galleria della strada delle 52 gallerie del Monte Pasubio, scavate in occasione dei combattimenti della prima guerra mondiale, porta il suo nome."}
{"id": "357534", "revid": "56620", "url": "https://it.wikipedia.org/wiki?curid=357534", "title": "Fida", "text": "Nel diritto agrario e feudale, la fida (o affidatura) \u00e8 un antico tipo di servit\u00f9 prediale fondato sul \"jus affidaturae\" e consistente in un corrispettivo sul pascolo corrisposta al feudatario dalle comunit\u00e0 locali. \nPrincipalmente diffusa nell'Italia centro-meridionale, la sua misura era localmente determinata dall'uso e si applicava come pagamento del diritto di pascolare su:\nA seguito del riscatto dei feudi operato dai Savoia dopo l'Unit\u00e0 d'Italia, la prestazione non \u00e8 pi\u00f9 dovuta e se ne presume la perenzione solo nel caso di forma illegittima dell'onere (pretesa di fida su fondi privati), mentre ove la forma fosse legittima pu\u00f2 tuttora reperirsi (per trasmissione nella successione dei titoli) a titolo di gravame sui terreni interessati.\nAnalogo alla fida, e con molte comunanze con questa, \u00e8 il pascolatico (\"ius pascendi\")."}
{"id": "357538", "revid": "125684852", "url": "https://it.wikipedia.org/wiki?curid=357538", "title": "Running Wild (gruppo musicale)", "text": "I Running Wild sono un gruppo power metal tedesco, formatosi ad Amburgo nel 1976 per iniziativa del cantante, chitarrista e leader storico Rolf Kasparek, meglio noto come \"Rock 'n' Rolf\".\nStoria del gruppo.\nOrigini.\nNel 1976, ad Amburgo, due amici allora quindicenni, il cantante e chitarrista Rolf Kasparek detto \"Rock N' Rolf\" e il chitarrista Uwe Bendig decisero di fondare un gruppo, che chiamarono Granite Hearts. Ai due si unirono il bassista J\u00f6rg Schwarz e il batterista Michael Hoffmann, e il gruppo inizi\u00f2 a provare a casa di Bendig. Schwarz venne poi sostituito da Carsten David, e la band inizi\u00f2 a comporre brani propri. Poco tempo dopo sia David che Hoffmann abbandonarono il gruppo, venendo sostituiti rispettivamente da Matthias Kaufmann e Wolfgang \"Hasche\" Hagemann, che allora suonavano nei Grober Unfug, una band della scuola di Rolf. Dopo molto tempo passato a provare, la band nel 1979 decise di cambiare nome in Running Wild, nome ispirato dall'omonima canzone dei Judas Priest.\nEsordi.\nLa band, avendo composto pezzi propri, si rec\u00f2 quindi in studio per registrare alcune demo. Nel 1982 sia Bendig che Kaufmann abbandonarono il gruppo, e furono sostituiti dal chitarrista Gerald \"Preacher\" Warnecke e dal bassista Stephan Boriss. Ottenuto un contratto con la Noise Records, la band appar\u00ec in una compilation a fianco di Helloween, Hellhammer e Dark Avenger con i pezzi \"Iron Heads\" e \"Bones to Ashes\", per poi pubblicare nel 1984 un primo EP, \"Victims of State Power\". Il primo vero album, \"Gates to Purgatory\", caratterizzato da sonorit\u00e0 veloci ed aggressive, fu prodotto poco dopo e riscosse un discreto successo. I testi, allora, erano perlopi\u00f9 di matrice satanica, nonostante nessuno dei membri del gruppo fosse effettivamente parte di una setta (il chitarrista Preacher stava allora studiando teologia per divenire sacerdote). Nel 1985 Preacher decise poi di abbandonare la band, sia per alcuni litigi con il leader Rolf, sia per dedicarsi ai suoi studi teologici. La band lo sostitu\u00ec quindi con Majk Moti, chitarrista dei Random, il cui operato nel gruppo si rivel\u00f2 fondamentale. Il successore del primo album, \"Branded and Exiled\", si mantenne sulle stesse coordinate di \"Gates to Purgatory\", seppur indurendo ancora di pi\u00f9 il suono.\nLa svolta e il successo.\nA seguito del successo dell'album, il gruppo fu invitato ad aprire alle date tedesche dei M\u00f6tley Cr\u00fce, impegnati nel tour promozionale di Theatre of Pain, e nel settembre dello stesso anno partecip\u00f2 al \"Metal Hammer Fest\" in compagnia di Nazareth, Venom, Wishbone Ash, Metallica, Pretty Maids, Warlock e Savage Grace. L'anno seguente i Running Wild si imbarcarono poi in tour in America insieme ai Celtic Frost e ai Voivod. Nel 1987 la band inizi\u00f2 a comporre canzoni per il terzo album, con l'intenzione di differenziarsi dalle altre band. Quindi Rolf decise di abbandonare le tematiche sataniche, che in Germania erano comuni tra i gruppi di allora, e iniziare a scrivere testi sui pirati e sulla pirateria, adottando un look \"piratesco\" anche dal vivo, non solo nell'abbigliamento, ma anche nella decorazione del palco. Nello stesso anno fu quindi registrato \"Under Jolly Roger\", album che mantenne le stesse sonorit\u00e0 dei primi due ma caratterizzato da un maggiore studio delle melodie. L'album ebbe un grandissimo successo grazie alla sua originalit\u00e0, ma tuttavia, non tutti i membri condivisero questo cambio stilistico, e cos\u00ec Hasche e Boriss abbandonarono la band. I nuovi membri scelti furono i giovani Jens Becker al basso e Stefan Schwarzmann, proveniente dai Cronos Titan, alla batteria. La nuova formazione fece la sua prima apparizione ad un concerto ad Amburgo in compagnia dei Satan, che fu registrato e pubblicato nel primo album dal vivo della band, \"Ready for Boarding\", pubblicato nel 1988. Nello stesso anno la band registr\u00f2 \"Port Royal\", uno dei classici del gruppo, che sanc\u00ec la nascita di quello che fu definito pirate metal. Dopo le registrazioni, a Schwarzmann fu proposto di unirsi agli U.D.O. e il batterista abbandon\u00f2 la band, sostituito dall'inglese Iain Finlay proveniente dai Demon Pact. Finito il tour di supporto a \"Port Royal\", Rolf e Moti iniziarono a comporre quello che fu l'album di maggior successo della band, \"Death or Glory\", che conteneva anche quella che fu la canzone pi\u00f9 nota della band, \"Riding the Storm\". L'album, connotato da sonorit\u00e0 veloci ed epiche, fece circolare il nome della band a livello mondiale. Fu programmato un tour europeo a fianco di S.D.I. e Rage, ma poco prima del suo inizio la band fu abbandonata da Finlay, che raggiunse poco dopo i Justice. Durante le date europee alla batteria si alternarono l'ex membro Hasche e il giovane J\u00f6rg Michael dei Mekong Delta.\nLa fama.\nFinito il tour di supporto a Death or Glory nel 1990, Majk Moti decise di abbandonare il gruppo per una serie di motivi mai chiariti, venendo sostituito dal chitarrista Axel Morgan. Come batterista definitivo fu invece scelto R\u00fcdiger \"AC\" Dreffein, che aveva gi\u00e0 collaborato con la band come tecnico del suono. Nello stesso anno furono pubblicati l'EP \"Wild Animal\", composto da tracce scartate da \"Death or Glory\", ed un album dal vivo del tour dell'album. Dopodich\u00e9, la band inizi\u00f2 a lavorare ad un nuovo album, chiamato \"Blazon Stone\", che fu pubblicato nel 1991, a cui seguirono la pubblicazione del singolo \"Little Big Horn\" e un tour con gli inglesi Raven. Sul finire dello stesso anno, la band ri-registr\u00f2 alcune vecchie canzoni e le pubblic\u00f2 in un album chiamato \"The First Years of Piracy\", che ebbe un buon successo. Agli inizi dell'anno seguente Becker ed AC furono licenziati e sostituiti rispettivamente dall'ex bassista degli U.D.O. Thomas \"Bodo\" Smuzynski e dal batterista Schwarzmann, di ritorno nella band dopo anni passati in altri progetti. Con questa formazione, la band registr\u00f2 e pubblic\u00f2 un altro dei suoi pi\u00f9 grandi successi, \"Pile of Skulls\". A seguito del tour di supporto all'album, condiviso nel 1993 con gli svedesi Universe, tuttavia, vi furono pesanti attriti che portarono di fatto allo scioglimento della formazione, con Morgan e Schwarzmann che formarono gli X-Wild insieme all'ex bassista Jens Becker e al vocalist inglese Frank Knight. Rolf non perse tempo e di ritorno dal tour mise in piedi una nuova formazione, richiamando con s\u00e9 il bassista Bodo e assumendo l'ex chitarrista di Holy Moses e Risk Thilo Hermann e il batterista J\u00f6rg Michael, che gi\u00e0 aveva collaborato con il gruppo durante il tour di \"Death or Glory\". Fu quindi registrato tra il 1993 e il 1994 un nuovo album, pubblicato nello stesso anno e intitolato \"Black Hand Inn\", considerato anch'esso uno dei pi\u00f9 grandi successi del gruppo, che part\u00ec in un breve tour con i connazionali Grave Digger. Rolf inizi\u00f2 poi a comporre una trilogia incentrata sulla lotta tra il bene e il male, e il primo capitolo di essa, \"Masquerade\", fu pubblicato nel 1995. L'album riscosse un buon successo e in estate i Running Wild si esibirono in un festival con Rage, Grave Digger e Iced Earth. Nel 1998 la band firm\u00f2 un contratto con l'etichetta tedesca G.U.N. Records, pubblicando l'apprezzato \"The Rivalry\". Il gruppo part\u00ec nuovamente in tour, questa volta accompagnato dal batterista dei Rage Chris Efthimiadis dietro alle pelli, in sostituzione di Michael che aveva abbandonato i Running Wild per dedicarsi agli Stratovarius dei quali era da poco divenuto membro.\nPeriodi di cambiamento.\nIl nuovo album, il discusso \"Victory\", fu pubblicato nel 2000. Ad esso lavor\u00f2, a fianco dei membri effettivi del gruppo, il fantomatico batterista Angelo Sasso (nome usato, su affermazione di Rolf, per celare l'identit\u00e0 di un suo amico estraneo al mondo del metal, anche se si vocifera che tale batterista non sia mai esistito e che la band si sia servita di un computer per registrare la batteria). Dopo la pubblicazione dell'album, anche Bodo abbandon\u00f2 il gruppo, sostituito da Peter Pichl, seguito nel 2002 da Hermann. Il successore di \"Victory\", \"The Brotherhood\", fu pubblicato nello stesso anno, e i Running Wild assemblarono una nuova formazione per i concerti con l'arrivo del chitarrista Bernd Aufermann (gi\u00e0 membro degli Angel Dust) e del batterista Matthias Liebetruth.\nLa crisi e lo scioglimento.\nNel 2005, dopo essere stati scaricati dalla Noise ed aver ottenuto un contratto con la SPV GmbH, Rolf e Liebetruth registrarono \"Rogues en Vogue\", album che non ottenne un grande successo tra i fan del gruppo. Decisero quindi di organizzare una serie di concerti, ingaggiando come sostituto di Aufermann il produttore Peter Jordan. Nel 2007 fu pubblicato \"The Best of Adrian\", una raccolta del gruppo. Nel frattempo, l'interesse di Rolf per il gruppo and\u00f2 via via scemando, e il cantante inizi\u00f2 a dedicarsi ad alcuni progetti paralleli. Nel 2009 poi il leader annunci\u00f2 lo scioglimento definitivo della band, che tenne il suo ultimo concerto al Wacken Open Air di quell'anno, dove il dimissionario Pichl fu sostituito da Jan-S\u00f6ren Eckert. Il concerto fu pubblicato nel DVD \"The Final Jolly Roger\".\nLa reunion.\nNel 2011, mentre lavorava alla composizione di alcuni inediti per una raccolta dei Running Wild, Rolf compose alcune canzoni per divertimento. Dopo aver ascoltato le versioni demo, per\u00f2, decise di riunire la band per incidere un nuovo disco. Chiam\u00f2 quindi l'ex chitarrista Peter Jordan e, dopo alcune sessioni , i due pubblicarono l'album \"Shadowmaker\" nel 2012, album nel quale la batteria e il basso furono registrati da ospiti anonimi. L'album ottenne pesanti critiche, essendo ritenuto troppo distante dallo stile del gruppo. Nel 2013 Rolf ha annunciato che la band \u00e8 al lavoro per un nuovo album, previsto per l'autunno, intitolato \"Resilient\". La band si \u00e8 poi esibita al Wacken Open Air del 2015 con una formazione nuova, che vede il bassista Ole Hempelmann e il batterista Michael Wolpers al fianco di Rolf e Jordan. Nell'agosto del 2016 i Running Wild hanno poi pubblicato il nuovo album Rapid Foray, che li ha visti tornare ad un sound pi\u00f9 vicino a quello dei loro classici."}
{"id": "357548", "revid": "22828", "url": "https://it.wikipedia.org/wiki?curid=357548", "title": "JPEG2000", "text": ""}
{"id": "357557", "revid": "1543377", "url": "https://it.wikipedia.org/wiki?curid=357557", "title": "Cannabis Cup", "text": "La High Times Cannabis Cup \u00e8 un famoso festival organizzato nei Paesi Bassi dal 1987 che si svolge la terza settimana di novembre, dove si presentano e premiano annualmente le migliori variet\u00e0 al mondo di derivati della Cannabis.\nL'idea venne a Steven Hagar editore della Rivista specializzata \"High Times\" a seguito di un'intervista con il pi\u00f9 famoso produttore olandese di semi di cannabis ad uso medico Nevil.\nLe variet\u00e0 di marijuana sono presentate dai cosiddetti Coffee-shop, olandesi e non, che danno vita ad una vera e propria competizione, con tanto di giuria accreditata a dare un punteggio in base a vari parametri sulla falsariga di una vera e propria gara enologica.\nAll'interno del festival si organizzano anche convegni sull'uso medico della cannabis ed esperti agronomi insegnano nuove tecniche di coltivazione.\nPassati vincitori 1987-2005.\n1987 @ Skunk #1\n1988 @ Early Pearl/Skunk #1 x Northern Lights #5/ Haze\n1989 @ Northern Lights #5\n1990 @ Skunk from Free City\n1991 @ Haze/Skunk #1\n1992 @ Northern Lights #5 x Haze\n1993 @ Jack Herrer\n1994 @ White Widow\n1995 @ White Russian\n1996 @ Shantaggy\n1997 @ Peacemaker\n1998 @ Silver Haze\n1999 @ Super Silver Haze\n2000 @ Blueberry from the Noon\n2001 @ Sweet Tooth\n2002 @ Morning Glory\n2003 @ Hawaiian Snow\n2004 @ Amnesia Haze from Barney's Breakfast Bar\n2005 @ Arjan's Ultra Haze\nVincitori 2005.\nCannabis Cup\nIndica Cup (Seed Company)\nSativa Cup (Seed Company)\nImport Hash Cup\nDutch Hash Cup\nProduct Cup\nGlass Cup\nVincitori 2006.\nCannabis Cup\nSativa Cup\nIndica\nHash\nNederhash\nProduct\nExpo\n20\u00aa edizione (2007) Vincitori e Categorie.\nCannabis Cup\nIndica Cup\nSativa Cup\nNeder Hash\nImport Hash\nProduct Cup\nBest Booth\n21\u00aa edizione (2008) Vincitori e Categorie.\nCannabis Cup\nIndica Cup\nSativa Cup\nNeder Hash\nImport Hash\nProduct Cup\nPocket Alchemy - DNA\nBest Booth\nGlass Cup\n22\u00aa edizione (2009) Vincitori e Categorie.\nCannabis Cup\nIndica Cup\nSativa Cup\nNeder Hash\nImport Hash\nProduct Cup\nBest Booth\nGlass Cup\n23\u00aa edizione (2010) Vincitori e Categorie.\nCannabis Cup\nIndica Cup\nSativa Cup\nNeder Hash\nImport Hash\nProduct Cup\nBest Booth\nGlass Cup\n24\u00aa edizione (2011) Vincitori e Categorie.\nCannabis Cup\nIndica\nSativa\n25\u00aa edizione (2012) Vincitori e Categorie.\nCannabis Cup\nIndica\nSativa\nHybrid"}
{"id": "357560", "revid": "1154737", "url": "https://it.wikipedia.org/wiki?curid=357560", "title": "Rachide (botanica)", "text": "In botanica il termine rachide indica l'asse centrale, in continuit\u00e0 con il picciolo, delle foglie composte, su cui sono inserite le foglioline, ovvero l'asse principale di un'infiorescenza."}
{"id": "357563", "revid": "6923", "url": "https://it.wikipedia.org/wiki?curid=357563", "title": "Convenzione di Cotonou", "text": "La Convenzione di Cotonou \u00e8 un accordo bilaterale tra l'Unione europea e il gruppo degli stati dell'Africa, dei Caraibi e del Pacifico, firmata a Cotonou, in Benin, il 23 giugno 2000.\nLa convenzione prende il posto della precedente Convenzione di Lom\u00e9 nel gestire i rapporti di cooperazione allo sviluppo tra i paesi ACP e i paesi dell'Unione europea.\nSpecifiche.\nDurata.\nLa Convenzione \u00e8 conclusa per la durata di venti anni, con una clausola che prevede delle revisioni intermedie ogni cinque anni.\nObiettivi.\nIl numero degli articoli \u00e8 sceso a 100, rispetto ai 369 della Convenzione di Lom\u00e9 che l'aveva preceduta, e per la sua schematicit\u00e0 pu\u00f2 essere definita un \"accordo quadro.\"\nLa Convenzione regola principalmente l'aiuto allo sviluppo, il commercio, gli investimenti internazionali, i diritti umani ed il buon governo. L'obiettivo del partenariato, espresso all'art.1, \u00e8:\nNovit\u00e0.\nRispetto alla Convenzione di Lom\u00e9, in ambito politico, una novit\u00e0 \u00e8 l'inserimento dei rappresentanti della societ\u00e0 civile dei paesi in via di sviluppo tra gli interlocutori del partenariato.\nLa novit\u00e0 pi\u00f9 importante riguarda l'aspetto economico, tramite la creazione di aree regionali di libero scambio che si apriranno al commercio senza barriere con l'Unione europea. Questa decisione \u00e8 stata molto contestata, ma senza dubbio la liberalizzazione commerciale sembra essere la nuova linea di condotta dell'UE nei suoi rapporti con i paesi in via di sviluppo."}
{"id": "357567", "revid": "838137", "url": "https://it.wikipedia.org/wiki?curid=357567", "title": "Amduat", "text": "L'Amduat, letteralmente \"ci\u00f2 che \u00e8 nell'aldil\u00e0\", \u00e8 un libro che fa parte di quei testi religiosi dell'antico Egitto destinati ad accompagnare il defunto nel suo viaggio nell'oltretomba per consentirgli di \"vivere\" ancora nel mondo ultraterreno.\nSi tratta, generalmente, di formule e di racconti incentrati sul viaggio notturno del Dio sole (nelle sue diverse manifestazioni) e della sua lotta con le forze del male (tra cui il serpente Apopi) che tentano, nottetempo, di fermarlo per non farlo risorgere al mattino.\nIl libro dell'Amduat \u00e8 forse il principale trattato egizio (del Nuovo Regno) sulla vita nell'aldil\u00e0.\nChiamato dagli antichi \"Il libro della Camera Nascosta\u201d, \u00e8 il pi\u00f9 antico dei \"libri\" in qualche modo connessi alla sepoltura ed \u00e8 quello maggiormente rappresentato nelle tombe della Valle dei Re. Tratta, fondamentalmente, del viaggio del Dio Sole (in tutte le sue manifestazioni: Khepri, Ra, Aton) nelle 12 divisioni dell'aldil\u00e0, corrispondenti alle Dodici Ore della notte.\nVersioni complete sono riportate nelle tombe di Thutmose III ed Amenofi II mentre nelle altre sono state trovate versioni parziali e stralci. Il libro \u00e8 riportato nelle seguenti tombe della Valle dei Re (riportate in ordine cronologico di regno dei \u201cTitolari\u201d \u2013ove noti-):\nLe ore.\nNella prima ora il Dio Sole entra nell'orizzonte occidentale (Akhet, che \u00e8 anche una stagione dell'Antico Egitto): un passaggio tra giorno e notte. Nella seconda e terza ora, si passa attraverso un mondo ricco d'acqua chiamato 'Wernes' e 'Acque di Osiride'. Nella quarta ora si arriva all'impervio regno di sabbia di Sokar, il Dio Falco degli Inferi, dove incontra oscure vie, trasportato su un'imbarcazione-serpente. Nella quinta ora il Dio scopre la tomba di Osiride, che \u00e8 un recinto sotto il quale si nasconde un lago di fuoco; la tomba \u00e8 coperta da un tumulo piramidale (identificato con la dea Iside), e su cui sono scese Iside e Nefti sotto forma di due rapaci.\nNella sesta ora si verifica l'evento pi\u00f9 significativo nel mondo sotterraneo. Il Ba (o anima) di Ra si unisce con il proprio corpo, o in alternativa con il Ba di Osiride all'interno del cerchio formato dal serpente Mehen. Questo evento \u00e8 il punto in cui il Sole comincia la sua rigenerazione, \u00e8 un momento di grande significato, ma anche di pericolo, visto che nella settima ora l'avversario Apopi, sta in agguato e deve essere soggiogato dalla magia di Iside, e dalla forza di Seth assistito da Selkis. Una volta che questo \u00e8 stato fatto il Dio Sole apre le porte della tomba nell'ottava ora e poi lascia l'isola di sabbia di Sokar remando vigorosamente in acqua nella nona ora. Nella decima ora il processo di rigenerazione continua attraverso l'immersione nelle acque fino a che nell'undicesima ora gli occhi del Dio (un simbolo indice della sua salute e del suo benessere) sono completamente rigenerati. Nella dodicesima ora egli entra nell'orizzonte orientale pronto a risorgere ancora come il Sole di un nuovo giorno.\nVoci correlate.\nAltri libri del medesimo tipo, con valenza funeraria, sono:"}
{"id": "357597", "revid": "41170", "url": "https://it.wikipedia.org/wiki?curid=357597", "title": "Litanie di Ra", "text": "Le Litanie di Ra fanno parte dei testi religiosi dell'antico Egitto destinati ad accompagnare il defunto nel suo viaggio nell'aldil\u00e0 per consentirgli di \"vivere\" ancora nel mondo ultraterreno nei Campi Iaru.\nSi tratta, generalmente, di formule e di racconti incentrati sul viaggio notturno del dio Sole (nelle sue diverse manifestazioni) e della sua lotta con le forze del male (tra cui il serpente Apopi) che tentano, nottetempo, di fermare la sua barca per non farlo risorgere al mattino.\nNate durante la XVIII Dinastia, le Litanie di Ra sono suddivise in due parti e si concretizzano in preghiere al dio-sole Ra nelle sue 75 differenti manifestazioni, nonch\u00e9 al sovrano quale tramite verso lo stesso dio Sole e verso le altre divinit\u00e0 del pantheon egizio.\nLa versione pi\u00f9 antica conosciuta si trova, nella Valle dei Re, nella prima camera colonnata e nella camera funeraria della tomba di Thutmosi III mentre, successivamente, dalla tomba di Sethy I, il testo si ritrover\u00e0 nell'ingresso. Le \u201cLitanie di Ra\u201d sono riportate nelle seguenti tombe della Valle dei Re (riportate in ordine cronologico di regno dei \u201cTitolari\u201d \u2013ove noti-):\nVoci correlate.\nAltri libri del medesimo tipo, con valenza funeraria, sono:\n "}
{"id": "357598", "revid": "114521951", "url": "https://it.wikipedia.org/wiki?curid=357598", "title": "Libro delle Porte", "text": "Il Libro delle Porte fa parte di quei testi funerari della religione dell'antico Egitto che dovrebbero guidare il defunto nel suo viaggio nell'aldil\u00e0, rappresentato come un deserto, per consentirgli di \"vivere\" ancora nel mondo ultraterreno.Si tratta, generalmente, di formule e di racconti incentrati sul viaggio notturno del dio Sole sulla sua barca (nelle sue diverse manifestazioni) e della sua lotta con le forze del male (tra cui il serpente Apopi) che tentano, nottetempo, di fermarlo per non farlo risorgere al mattino. \nIl \"Libro delle Porte\" compare verso la fine della XVIII dinastia e viene iscritto normalmente nella camera funeraria, o nella prima camera colonnata, di molte tombe. Dalla XX dinastia alla XXVI dinastia, il libro viene raffigurato, anche se parzialmente, anche sui sarcofagi di legno.\nIl nome della composizione fa riferimento alle 12 porte della notte, ovvero al passaggio da un'ora all'altra. Le versioni pi\u00f9 complete si trovano nella tomba di Sethy I e di Ramses VI. Il \"Libro delle Porte\" \u00e8 riportato nelle seguenti tombe della Valle dei Re (riportate in ordine cronologico di regno dei \"Titolari\", ove noti): \nMolto simile al \"Libro dell'Amduat\" si differisce da questo perch\u00e9 tratta della successione del potere regale dal sovrano defunto al nuovo re.\nVoci correlate.\nAltri libri del medesimo tipo, con valenza funeraria, sono:"}
{"id": "357599", "revid": "6066", "url": "https://it.wikipedia.org/wiki?curid=357599", "title": "Libro dei Morti", "text": ""}
{"id": "357600", "revid": "88740", "url": "https://it.wikipedia.org/wiki?curid=357600", "title": "Andrus Ansip", "text": "In precedenza, \u00e8 stato Primo ministro dell'Estonia dal 2005 al 2014 e presidente del Partito Riformatore Estone (in estone \"Reformierakond\") dal 2004 al 2014.\nBiografia.\nLaureato nel 1979 in Chimica presso l'Universit\u00e0 di Tartu, la citt\u00e0 dove \u00e8 nato nel 1956, ha lavorato presso la stessa universit\u00e0 dal 1979 al 1983. Dal 1986 al 1988 \u00e8 stato istruttore del Dipartimento industriale e capo del Comitato distrettuale di Tartu del Partito Comunista dell'Estonia.\nDopo la riconquista dell'indipendenza dell'Estonia, si \u00e8 occupato di banche e investimenti; \u00e8 stato membro del consiglio di amministrazione della Banca di Tartu (\"Rahvapank\"), amministratore delegato della \"Livonia Privatisation IF\" e amministratore delegato della \"Investment Fund Broker Ltd\" (in estone: \"Fondiinvesteeringu Maakler AS\") nonch\u00e9 amministratore delegato del fondo d'investimento Maakler AS e dell'emittente \"Radio Tartu\".\nLa carriera politica.\nNel 1998 divenne sindaco di Tartu; candidato dal Partito Riformatore Estone (\"Reformierakond\"), rimase in carica fino al 2004 ottenendo un largo consenso e una buona popolarit\u00e0. Eletto pi\u00f9 volte al Riigikogu (il Parlamento estone), ha sempre rinunciato al seggio per continuare a ricoprire la carica di sindaco.\nIl 2 novembre 2004 divenne presidente del Partito Riformatore, subentrando al fondatore del partito ed ex primo ministro Siim Kallas, divenuto commissario europeo e quindi trasferitosi a Bruxelles. Ansip si trasfer\u00ec a Tallinn e, quando il 13 settembre il collega di partito Meelis Atonen (ministro dell'Economia e delle Comunicazioni nel governo guidato da Juhan Parts) dovette dimettersi, Ansip prese il suo posto.\nIl 31 marzo 2005 fu incaricato dal presidente Arnold R\u00fc\u00fctel di formare un governo in seguito alle dimissioni del governo Parts (24 marzo 2005) e quindi form\u00f2 un governo di coalizione, che incluse anche il Partito di Centro Estone (Keskerakond) e l'Unione Popolare Estone (Rahvaliit) e che fu approvato dal Riigikogu il 12 aprile con l'appoggio di 53 dei 101 membri del Parlamento. Il gabinetto entr\u00f2 in carica il 13 aprile 2005.\nAlle elezioni parlamentari del 2007 (24 marzo), il Partito Riformatore di Ansip raccolse il 27% dei suffragi, portando la propria rappresentanza parlamentare da 19 a 31 seggi; Ansip ottenne anche un'importante affermazione personale: con oltre voti divenne il candidato pi\u00f9 votato nella storia dell'Estonia indipendente. Incaricato dal presidente Toomas Hendrik Ilves di formare il nuovo governo, var\u00f2 una coalizione con la liberal-conservatrice Unione Patria e Res Publica e il Partito Socialdemocratico. Il nuovo esecutivo entr\u00f2 in carica il 5 aprile 2007.\nAlle elezioni parlamentari del 2011 (6 marzo), il Partito Riformatore raccolse il 28,6% dei suffragi, portando la propria rappresentanza parlamentare da 31 A 33 seggi; Ansip venne riconfermato alla carica di Primo ministro il 6 aprile 2011 per il suo terzo mandato.\nIl 4 marzo 2014 ha presentato le proprie dimissioni al presidente Toomas Hendrik Ilves.\nIl Partito riformista, dopo aver proposto a Siim Kallas di succedere ad Ansip, ha scelto Taavi R\u00f5ivas, ministro degli affari sociali in carica, come proprio candidato a diventare nuovo primo ministro. Il 14 marzo il presidente Toomas Hendrik Ilves ha pertanto invitato R\u00f5ivas a formare un nuovo governo col sostegno dei socialdemocratici.\nCol giuramento del governo R\u00f5ivas, il 26 marzo 2014 \u00e8 terminato il mandato di Andrus Ansip come primo ministro.\nVicepresidente della Commissione europea.\nIl 10 settembre 2014 il presidente eletto della Commissione europea Juncker ha annunciato di aver proposto Andrus Ansip come Vicepresidente della Commissione europea e Commissario europeo per il mercato unico digitale. \u00c8 stato formalmente nominato dal Consiglio europeo come Vicepresidente con il consenso del Parlamento europeo.\nDal 1\u00ba gennaio 2017, a seguito delle dimissioni di Kristalina Georgieva dall'incarico di Commissario europeo per il bilancio e le risorse umane e del trasferimento delle sue competenze al commissario G\u00fcnther Oettinger, ha assunto \"ad interim\" il portafoglio di quest'ultimo come Commissario europeo per l'economia e la societ\u00e0 digitali, accentrando su di s\u00e9 la titolarit\u00e0 di tutta la materia dello sviluppo digitale. Con la nomina della nuova commissaria bulgara Marija Gabriel, il 7 luglio 2017 le ha ceduto questo incarico.\nNelle elezioni europee del 2019 \u00e8 stato eletto membro del Parlamento europeo; per questo ha rinunciato all'incarico nella Commissione, optando per il seggio a Strasburgo."}
{"id": "357602", "revid": "905205", "url": "https://it.wikipedia.org/wiki?curid=357602", "title": "Libro delle Caverne", "text": "Il Libro delle Caverne fa parte di quei testi della religione dell'antico Egitto destinati ad accompagnare il defunto nel suo viaggio nell'aldil\u00e0 per consentirgli di \"vivere\" ancora nel mondo ultraterreno.\nSi tratta, generalmente, di formule e di racconti incentrati sul viaggio notturno del Dio sole (nelle sue diverse manifestazioni) e della sua lotta con le forze del male (tra cui il serpente Apophis) che tentano, nottetempo, di fermarlo per non farlo risorgere al mattino.\nNel Libro delle Caverne, il mondo dell'aldil\u00e0 viene rappresentato come una serie di caverne, o di pozzi, attraverso cui, con grande sforzo e correndo grossi pericoli, passa il Dio sole.\nStralci del libro, si trovano, normalmente, iscritte nella parte alta delle ultime tombe della Valle dei Re, una versione completa si trova nella tomba di Ramses VI.\nIl \"Libro delle Caverne\" \u00e8 riportato nelle seguenti tombe della Valle dei Re (riportate in ordine cronologico di regno dei \"Titolari\" -ove noti-):\nVoci correlate.\nAltri libri del medesimo tipo, con valenza funeraria, sono:"}
{"id": "357605", "revid": "124751272", "url": "https://it.wikipedia.org/wiki?curid=357605", "title": "Kriminal", "text": "Kriminal \u00e8 un personaggio dei fumetti creato negli anni sessanta da Max Bunker e dal disegnatore Magnus e le cui storie sono state pubblicate per la prima volta dal 1964 al 1974 sulla omonima serie edita dall'Editoriale Corno. Appartiene al filone del fumetto nero italiano di cui, con Satanik e Diabolik, rappresenta il capostipite. A fine anni sessanta il successo della serie port\u00f2 alla realizzazione anche di due film: Kriminal, del 1966 e Il marchio di Kriminal, del 1968. Il primo numero della serie a fumetti rappresenta in assoluto la prima opera completa realizzata dal famoso disegnatore Magnus.\nStoria editoriale.\nIl successo di Diabolik fece nascere una pletora di testate quali Sadik o Zakimort, che, facendo leva sull'apprezzamento del pubblico per questo genere di intrattenimento, si rivelarono mediocri imitazioni dell'originale. L'Editoriale Corno chiese a Bunker di proporre nuovi personaggi e questi ide\u00f2 Kriminal, e successivamente Satanik, affidando a Magnus il ruolo di disegnatore. Diversamente dagli emuli di Diabolik, con Kriminal e Satanik Max Bunker, in collaborazione con Magnus, riusc\u00ec a creare due personaggi altamente innovativi e originali, e per certi aspetti rivoluzionari, nel panorama culturale italiano del periodo. Lo stile di Magnus, che esordisce con questa serie, matura e si personalizza sempre pi\u00f9 col tempo e, movendo da uno stile che trae ispirazione dal fumetto statunitense degli anni Trenta, arriva a sviluppare quello che ne costituir\u00e0 il tratto distintivo e caratterizzante. Il n. 5 della serie, pubblicato nel dicembre del 1964, \u00e8 l'unico caso in cui Magnus si firma come Roberto Raviola. Alla serie collaborano poi anche altri sceneggiatori come Erasmo Buzzacchi, Gian Paolo Frascati, Paolo Floberti, Luciana Attardo Magrini e Maria Grazia Perini, e i disegnatori Raffaele Cormio, Pini Segna, Giovanni Romanini, Frank Verola e Paolo Piffarerio. Notevoli anche le copertine realizzate da Luigi Corteggi, sintetiche e visionarie. Successivamente, ai disegni Magnus verr\u00e0 affiancato da altri autori, che comunque ne ricalcheranno lo stile. Della serie vennero pubblicati dalla casa editrice Corno, attivissima in quegli anni, 419 numeri, con cadenza variabile, nel decennio 1964-1974. Dei primi quattro numeri esistono due diverse edizioni coeve.. Nel 2005, in occasione del 40\u00ba anniversario dell'esordio della serie, sono state scritte due nuove storie, \"Ritorno dalla zona buia\" e \"Ritorno dalla zona buia (parte seconda)\", pubblicate in \"Max Graphic Novel\".\nBiografia del personaggio.\nIl vero nome di Kriminal \u00e8 Anthony Logan, fuorilegge americano naturalizzato inglese che agisce mascherato da scheletro. Ha un passato tormentato: il padre fu spinto al suicidio dopo essere stato ridotto sul lastrico; la madre e la sorella furono anch'esse vittime di un mondo corrotto; inoltre, Logan trascorre l'adolescenza in riformatorio, da cui poi evade. Le storie sono ambientate in un mondo popolato di persone corrotte, perverse e prive di scrupoli. Anthony Logan, amareggiato dalla vita, decide di vendicarsi del mondo diventando uno spietato criminale e celando la propria identit\u00e0 dietro un travestimento: veste una calzamaglia gialla con impresso uno scheletro stilizzato e indossa una maschera su cui \u00e8 raffigurato un teschio. Le storie sono atemporali e autoconclusive, integrate da una trama di fondo, la vita del protagonista Anthony Logan, che si dipana albo dopo albo.\nPoteri e abilit\u00e0.\nProprio come Diabolik \u00e8 un assassino e fa uso di arnesi tecnologici. A differenza di Diabolik, che per uccidere impiega solo mani nude, pugnali o aghi avvelenati, Kriminal fa anche uso di armi da fuoco, preferibilmente mitra, anche se \u00e8 comunque esperto nel lancio del coltello. Specialista in travestimenti, di rado si avvale di maschere come Diabolik, anche se nell'episodio 102, \"Il Giusto segno della Legge,\" per evadere dal braccio della morte arriva a camuffare col proprio volto un medico del carcere, creando una maschera fatta di pelle di pollo. Ha una forza fisica non comune e un'alta resistenza al dolore.\nImpatto culturale.\nInizialmente le storie di \"Kriminal\" sono prive di ironia e il protagonista \u00e8 un criminale vero e proprio, che uccide senza scrupoli; lo stesso cinismo del protagonista impera in una societ\u00e0 priva di personaggi positivi. Il protagonista, forgiato dagli anni trascorsi in riformatorio, non conosce piet\u00e0 e cerca solo vendetta. Rispetto a \"Diabolik\", \"Kriminal\" aveva accentuato i toni violenti e il tenore delle storie, provocando l'intervento della magistratura, che ordin\u00f2 sequestri e istru\u00ec processi che in qualche modo condizionarono lo sviluppo della serie. I temi affrontati e la crudezza della narrazione destarono scandalo e \"Kriminal\" diventa oggetto di numerosi casi di censura e sequestro a causa dei contenuti troppo urticanti; in particolare, O\"micidio al Riformatorio\", il n\u00ba 5, fu oggetto di critiche per la trama molto cruda e per la rappresentazione di ragazze seminude e prosperose. Di conseguenza, gli albi successivi subirono tagli e modifiche; nel 1989 essi sono stati ristampati in versione integrale. Dopo una quindicina di numeri, a causa anche dell'intervento della magistratura, le storie divennero meno violente, trasformandosi in veri e propri gialli in cui Kriminal combatte contro organizzazioni criminali. Nella societ\u00e0 italiana degli anni Sessanta, Bunker e Magnus lacerarono il velo di moralismo che caratterizzava la rappresentazione della sessualit\u00e0 nelle arti visive: a differenza di \"Diabolik\", quanto mai castigato, in \"Kriminal\" apparvero le prime sequenze erotiche del fumetto italiano; si trattava soprattutto di procaci figure femminili con pochi veli o addirittura nude, ma ritratte di schiena. Comunque, tanto bast\u00f2 perch\u00e9 si scatenassero polemiche, sequestri e processi.\nIn proposito, gli stessi Bunker e Magnus affermarono:\nEpigoni.\nIl personaggio dei fotoromanzi \"sexy\"-nero Killing, conosciuto all'estero come \"Sadistik\", indossa un costume simile ma dallo schema nero/bianco e con una speciale cintura contrassegnata dalla lettera K.. Il personaggio dei fumetti \"Il Morto\", pubblicato dalla Menhir Edizioni dal 2010 come testata monografica regolare, sfoggia un costume simile a \"Kriminal\"; la differenza sostanziale \u00e8 che il personaggio, affetto da amnesia, compie gesta eroiche e indossa il costume solo come portafortuna, o anche per intimidire gli avversari.\nCrossover.\nKriminal ha incontrato Satanik, altra celebre creatura di Magnus e Bunker, nell'albo n\u00ba 90 (\"Quello che non ti aspetti\"), che risulta essere il primo esempio di (crossover) in un fumetto italiano; incontrer\u00e0 poi anche il Gruppo TNT nell'albo di Alan Ford n\u00ba 150 (\"Kriminalissimo\") e l'ispettore Daniel nei numeri 18 (\"Il ritorno di Kriminal\") e 19 (\"Caccia a Kriminal\") della serie dedicata a Daniel. L'ispettore Milton far\u00e0 una comparsa nella serie di \"Satanik\" nell'albo n\u00ba 189 (\"Agguato sul sentiero\") e comparir\u00e0 anche in alcuni albi di Alan Ford (n\u00ba 228 [\"Codice graffiti\"] e n\u00ba 400 [\"Festa al castello\"]).\nKriminal ha anche incontrato Diabolik. Nel fumetto in questione i due hanno un violento scontro che vede vincitore Diabolik. Si incontreranno un'altra volta nella quale Kriminal offrir\u00e0 a Diabolik il suo aiuto per affrontare Ginko.\nAltri media.\nCinema"}
{"id": "357606", "revid": "1516566", "url": "https://it.wikipedia.org/wiki?curid=357606", "title": "Libri dei Cieli", "text": "I Libri dei Cieli sono una composizione funeraria con testi della religione dell'antico Egitto destinati ad accompagnare il defunto nel suo viaggio nell'aldil\u00e0 per consentirgli di \"vivere\" ancora nel mondo ultraterreno.\nSi tratta, generalmente, di formule e di racconti incentrati sul viaggio notturno del dio Sole (nelle sue diverse manifestazioni) e della sua lotta con le forze del male (tra cui il serpente Apophis) che tentano, nottetempo, di fermarlo per non farlo risorgere al mattino.\nComposto durante l'ultimo periodo del Nuovo Regno e suddiviso in pi\u00f9 capitoli, i \"Libri dei Cieli\" descrivono il passaggio del sole attraverso il cielo.\nSono ricompresi nei \"Libri dei Cieli\":\nVersioni pi\u00f9 o meno complete sono state rinvenute, nella Valle dei Re, in tombe del periodo ramesside e, in stralcio, nella tomba di Ramses VI. Il \"Libro dei Cieli\" nelle sue tre parti \u00e8 raffigurato nelle seguenti tombe della Valle dei Re (riportate in ordine cronologico di regno dei \"Titolari\", ove noti):\nVoci correlate.\nAltri libri del medesimo tipo, con valenza funeraria, sono:"}
{"id": "357608", "revid": "62244", "url": "https://it.wikipedia.org/wiki?curid=357608", "title": "Libro della Terra", "text": "Il Libro della Terra, in origine Creazione del disco solare, fa parte di quei testi della religione dell'antico Egitto destinati ad accompagnare il defunto nel suo viaggio nell'aldil\u00e0 per consentirgli di \"vivere\" ancora nel mondo ultraterreno.\nSi tratta, generalmente, di formule e di racconti incentrati sul viaggio notturno del Dio sole (nelle sue diverse manifestazioni) e della sua lotta con le forze del male (tra cui il serpente Apophis) che tentano, nottetempo, di fermarlo per non farlo risorgere al mattino.\nIl Libro della Terra \u00e8 costituito da composizioni nate nel corso della XIX e della XX dinastia e descrive, in quattro parti, il viaggio notturno del sole attraverso il mondo dell'aldil\u00e0 per risorgere ogni giorno.\nIn questo testo sono particolarmente citati gli dei Geb, Tatenen e Aker]] ed il loro aiuto nel periglioso viaggio di Aton nella Duat.\nAppare nelle camere funerarie delle ultime tombe della Valle dei Re del periodo ramesside, nonch\u00e9 su molti sarcofagi antropoidi dello stesso periodo.\nIl \"Libro della Terra\" \u00e8 riportato nelle seguenti tombe della Valle dei Re (riportate in ordine cronologico di regno dei \"Titolari\", ove noti):\nVoci correlate.\nAltri libri del medesimo tipo, con valenza funeraria, sono:"}
{"id": "357617", "revid": "123366671", "url": "https://it.wikipedia.org/wiki?curid=357617", "title": "Ice Hockey Aquile FVG", "text": "L'Ice Hockey Aquile FVG, gi\u00e0 Sport Ghiaccio Pontebba, \u00e8 stata una squadra di hockey su ghiaccio di Pontebba.\nStoria.\nDopo molti anni di attivit\u00e0 amatoriale su campi improvvisati, il 22 dicembre 1986 nasce ufficialmente, all'interno della Societ\u00e0 Sportiva Pontebbana, lo Sport Ghiaccio Pontebba. A fianco all'attivit\u00e0 hockeistica, ancora dilettantistica, si vanno affiancando le attivit\u00e0 di pattinaggio artistico e velocit\u00e0.\nManca tuttavia uno stadio del ghiaccio, la cui costruzione comincer\u00e0 nel 1990 ed andr\u00e0 avanti a lungo, per lotti successivi.\nL'inaugurazione dell'impianto nell'attuale conformazione risale al 12 dicembre 2002, dopo i lavori di ristrutturazione dovuti alle Universiadi di Tarvisio del 2003.\nLa squadra, meglio nota con il soprannome di Pontebba Aquile, ha conquistato la prima promozione nella massima serie al termine della stagione 2005/2006, dopo la finale contro l'Hockey Club Merano. Nella sua prima stagione in serie A ha chiuso al penultimo posto, ma dopo aver terminato la stagione regolare al sesto.\nNella stagione 2007/08 la squadra ha raggiunto la finale di Coppa Italia, vincendola per 4-1 contro l'HC Alleghe. Il 20 settembre, contro i campioni d'Italia dell'HC Bolzano, ha disputato quindi la Supercoppa Italiana, che \u00e8 stata per\u00f2 vinta dalla squadra alto-atesina.\nNel 2010 la squadra \u00e8 stata tra i fondatori della Polisportiva Udinese cambiando nome in Ice Hockey Aquile Friuli Venezia Giulia.\nTuttavia la stagione seguente (2011/12) la squadra \u00e8 stata a forte rischio iscrizione al massimo campionato, iscrizione che \u00e8 avvenuta in extremis con la squadra allestita a inizio stagione senza aver potuto disputare la preparazione n\u00e9 alcuna amichevole estiva. Nonostante questo handicap la squadra ha chiuso la regular season piazzandosi sorprendentemente al terzo posto.\nL'anno seguente (2012/13) si \u00e8 aperto con gli stessi dubbi sull'iscrizione della societ\u00e0 al massimo campionato, dubbi che sono stati fugati pochi giorni prima della chiusura delle iscrizioni al torneo di serie A. Tuttavia, anche per l'abbandono di diversi giocatori stranieri durante la stagione a causa dei problemi economici della societ\u00e0, la squadra non ha saputo ripetere le buone prestazioni dell'anno precedente ed ha terminato la stagione regolare all'ultimo posto, non riuscendo cos\u00ec a centrare i playoff scudetto. La squadra, dopo lo spareggio salvezza contro il Fassa (classificatosi al penultimo posto) ha perso tutte le partite della serie ed \u00e8 cos\u00ec stata retrocessa in serie A2.\nPer il perdurare delle gravi difficolt\u00e0 finanziarie nella stagione 2013-14 la squadra non si iscrisse al massimo campionato (la squadra ne aveva facolt\u00e0, nonostante la retrocessione patita l'anno precedente, a seguito della riforma dei campionati) ma non si iscrisse nemmeno al campionato di serie A2 n\u00e9 a quello di serie B ed opt\u00f2 invece per l'iscrizione nella lega regionale della Carinzia (la K\u00e4rntner Elite Liga), quarto livello del campionato austriaco, dove si era iscritta anche un'altra squadra italiana, l'HC Toblach Dobbiaco.\nNel febbraio 2014 la societ\u00e0 viene dichiarata fallita e il prosieguo nel campionato regionale austriaco \u00e8 considerato a rischio. Nonostante ci\u00f2, nel mese di marzo i friulani riusciranno a chiudere la stagione con la salvezza, arrivata dopo lo spareggio per la promozione/retrocessione tra Division 1 e 2 contro l'HCP Pubersdorf (vincitore del Gruppo Est della Division 2). Le aquile vinceranno la gara di andata per 8-4 (prima e unica vittoria di tutta la stagione) e perderanno il match di ritorno per 7-5, rimanendo in Division 1 grazie alla miglior differenza reti. Saranno comunque le ultime velleit\u00e0 per la squadra friulana.\nDopo lo scioglimento, l'hockey a Pontebba rinascer\u00e0 grazie alla presenza dell'HC Pontebba Evergreen.\nColori sociali.\nLa squadra ha cambiato pi\u00f9 volte livrea. Fino all'approdo in serie A2 (2004-2005), la squadra vestiva in rosso, con innesti bianchi e blu. Successivamente fu scelta una casacca bianca ed azzurra. Con l'inizio del sostegno ufficiale della regione Friuli-Venezia Giulia furono adottati i colori della bandiera, il giallo ed il blu. L'ultima modifica c'\u00e8 stata con l'ingresso nella Polisportiva Udinese, con l'adozione del bianconero."}
{"id": "357618", "revid": "6066", "url": "https://it.wikipedia.org/wiki?curid=357618", "title": "Testi delle Piramidi", "text": ""}
{"id": "357620", "revid": "41218091", "url": "https://it.wikipedia.org/wiki?curid=357620", "title": "Cifre", "text": ""}
{"id": "357621", "revid": "767487", "url": "https://it.wikipedia.org/wiki?curid=357621", "title": "Caller ID", "text": " \nIl termine Caller ID, CLID (Calling Line IDentifier) o CLI, viene utilizzato in telefonia per identificare il numero telefonico dell'utente chiamante.\nPer poter visualizzare il numero del chiamante, il ricevente deve avere un telefono compatibile CLIP (CLI Present) e una linea telefonica abilitata a ricevere l'informazione. In Italia, su linea fissa, il servizio \u00e8 disponibile opzionalmente su tutte le linee PSTN previo abbonamento presso il proprio operatore, mentre \u00e8 un servizio incluso nel canone di abbonamento delle linee ISDN. La ricezione del CLI \u00e8 abilitata in automatico su tutte le linee mobili.\nLa visualizzazione del CLI \u00e8 soggetta anche alle impostazioni dell'utente chiamante, a questo infatti \u00e8 data la possibilit\u00e0 di impedire al destinatario della chiamata di visualizzare il proprio numero. Questa funzionalit\u00e0 \u00e8 comunque limitata e non vale in caso di chiamata a numeri di emergenza pubblica o a numeri verdi.\nIl Caller ID \u00e8 utilizzato in alcuni casi come identificativo dell'utente chiamante per garantire l'accesso a sistemi riservati (esempio significativo \u00e8 quello delle segreterie telefoniche che permettono la telelettura dei messaggi) tuttavia questo metodo di autenticazione \u00e8 dimostrato essere molto vulnerabile. Su Internet esistono infatti molti siti che permettono a qualsiasi utente di chiamare facendo s\u00ec che al destinatario venga visualizzato un CLI a scelta.\nPer usufruirne \u00e8 anche necessario munirsi di un telefono predisposto per tale funzione oppure di un \npiccolo display da affiancare al classico telefono.\nPer impedire la visualizzazione del proprio numero quando si chiama \u00e8 possibile farlo in modo automatico (linea fissa) richiedendolo all'operatore oppure in maniera manuale:"}
{"id": "357622", "revid": "124155960", "url": "https://it.wikipedia.org/wiki?curid=357622", "title": "Museo archeologico nazionale dell'Umbria", "text": "Il Museo archeologico nazionale dell'Umbria - MANU \u00e8 un museo archeologico con sede a Perugia in piazza Giordano Bruno.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Umbria, nel dicembre 2019 divenuto Direzione regionale Musei Umbria.\nStoria.\nI Musei Civici.\nIl primo nucleo della raccolta museale risale alla collezione del nobile perugino Francesco Filippo Friggeri, donata alla citt\u00e0 nel 1790 ed esposta nel Palazzo dei Priori; nel secolo successivo, grazie all'attivit\u00e0 dell'archeologo Giovan Battista Vermiglioli (1769-1848), le collezioni furono ulteriormente incrementate e si arricchirono di importanti materiali etruschi provenienti dalle necropoli perugine e dal territorio circostante. La raccolta museale inizi\u00f2 a costituirsi in questo periodo a cura del Comune e dell'Universit\u00e0: i materiali dei Musei Civici furono esposti nel Convento di Montemorcino, allora sede dello Studium cittadino. I successori di Vermiglioli sulla cattedra di Archeologia e alla guida dei Musei Civici, Ariodante Fabretti (1846-1849), Giancarlo Conestabile (1850-1877), Giovan Battista Rossi Scotti (1877-1885), Luigi Carattoli (1885-1894), contribuirono alla crescita del museo con materiali degli scavi e con l'acquisizione di alcune collezioni private, tra cui quella di Mariano Guardabassi.\nGiuseppe Bellucci e Umberto Calzoni.\nDopo un periodo di attivit\u00e0 di una commissione istituita per l'ordinamento del Museo, la direzione fu affidata a Giuseppe Bellucci. Alla sua morte, nel 1921, la sua ricchissima collezione privata, costituita da materiale preistorico e protostorico proveniente da varie localit\u00e0 dell'Italia centrale, fu acquistata col concorso dello Stato, della Provincia e del Comune di Perugia. Nel 1948 tutta la raccolta archeologica dei Musei Civici, conservata in varie sedi, fu trasferita e ordinata nel convento di San Domenico. Dal 1925 al 1958 la direzione del museo fu tenuta da Umberto Calzoni, che arricch\u00ec le collezioni del materiale preistorico e protostorico proveniente dalle sue ricerche in Umbria e soprattutto sulla montagna di Cetona, in Toscana. \nIl Museo Archeologico Nazionale.\nNel 1957 le collezioni archeologiche dei Musei Civici furono donate dal Comune allo Stato, che subentr\u00f2 nella direzione del Museo dal 1960. A seguito delle ricerche e degli scavi compiuti negli anni recenti, soprattutto dopo l'istituzione, nel 1964, della Soprintendenza alle Antichit\u00e0 dell'Umbria (poi Soprintendenza per i Beni Archeologici dell'Umbria), sono entrati nel Museo molti reperti provenienti sia da ritrovamenti fortuiti sia, soprattutto, da scavi scientifici.\nAttualmente, il patrimonio del Museo Archeologico Nazionale dell'Umbria si compone di una serie di nuclei collezionistici storici e dei reperti rinvenuti nel territorio regionale nel corso dell'attivit\u00e0 di ricerca e tutela svolta dalla Soprintendenza per i Beni Archeologici dell'Umbria.\nSede.\nIl Museo Archeologico Nazionale dell'Umbria ha sede nei locali dell'antico convento di San Domenico. Il nucleo pi\u00f9 antico del complesso \u00e8 la chiesa di San Domenico vecchio, edificata nella seconda met\u00e0 del XIII secolo al di fuori delle mura urbane, lungo la viabilit\u00e0 che usciva dalla citt\u00e0 in direzione sud. Fin dal XIII secolo alla chiesa si affiancarono strutture conventuali, articolate intorno ad un piccolo chiostro.\nIl convento fu ampliato tra XV e XVI secolo con l'aggiunta di nuovi corpi di fabbrica, unificati intorno al chiostro maggiore. \nLa chiesa duecentesca fu rimpiazzata nel corso del XV secolo dalla grande basilica di San Domenico, tuttora esistente a fianco del complesso conventuale; la struttura di San Domenico Vecchio fu allora integrata nelle strutture del convento ed \u00e8 tuttora parte del percorso museale (la facciata \u00e8 visibile nell'angolo orientale del chiostro maggiore).\nPercorso espositivo.\nL'allestimento \u00e8 stato completamente ripensato nel 2009, con un'impostazione cronologica (dalla preistoria all'et\u00e0 romana) affiancata da sale che ospitano nuclei di materiali esposti con criteri tematici (il lapidario, la sala del monetiere, la sala delle oreficerie, gli amuleti) o con l'obiettivo di ricostruire un contesto (la tomba Cutu, la tomba dei Cacni, i bronzi di Castel San Mariano). L'esposizione dei materiali \u00e8 provvista di un ampio corredo informativo, con testi, immagini e disegni ricostruttivi che aiutano il visitatore a collocare gli oggetti nel loro contesto storico. Tutte le informazioni sul museo sono anche in formato digitale sul sito Archeotouch , disponibile in italiano, inglese, francese e tedesco e facilmente accessibile da dispositivi mobili (smartphones e tablets) anche tramite codici QR posti sulle vetrine.\nIl chiostro maggiore.\nNel chiostro maggiore, in cui sono esposti materiali lapidei (urne cinerarie etrusche ed iscrizioni romane), si aprono cinque sezioni tematiche:\nLa sezione pre-protostorica.\nLa sezione pre-protostorica \u00e8 suddivisa in \nUmbri ed Etruschi.\nLa sezione \u00e8 dedicata ai due popoli che abitarono il territorio della Valle del Tevere oggi Regione Umbria, nei primi secoli dell'et\u00e0 storica, gli Umbri alla sinistra del Tevere, gli Etruschi a destra. L'allestimento della sala vuole richiamare l'assetto territoriale antico: i materiali etruschi sono esposti a destra del corridoio centrale, quelli umbri a sinistra; si pu\u00f2 seguire in parallelo l'evoluzione della cultura materiale dei due popoli tra IX e III sec. a.C.\nPerugia.\nLa storia della citt\u00e0 di Perugia \u00e8 narrata tramite l'esposizione di materiali rinvenuti nelle necropoli e in area urbana.\nNel settore dedicato alle necropoli si segnalano il sarcofago dello Sperandio (VI sec. a.C.), alcuni corredi funerari che comprendono armi e ceramica attica a figure rosse ed un corredo femminile dalla necropoli di Santa Caterina, di cui fanno parte uno specchio con la rappresentazione di Elena e dei Tindaridi e un orecchino d'oro.\nNel settore dedicato all'area urbana \u00e8 documentata l'evoluzione dell'abitato dalle origini (VIII sec. a.C.) all'et\u00e0 tardoantica: le prime fasi di occupazione nella prima et\u00e0 del Ferro, le prime testimonianze scritte (serie alfabetica su fondo di vasetto in bucchero, VI sec. a.C.), la strutturazione urbana nel III sec. a.C. (mura e sostruzioni, materiali e terrecotte architettoniche dagli importanti scavi recentemente condotti sotto la Cattedrale), la guerra di Perugia (proiettili in piombo riferibili all'assedio della citt\u00e0 da parte di Ottaviano), impianti produttivi di et\u00e0 imperiale (una \"fullonica\" rinvenuta al di sotto della chiesa di San Bevignate a Perugia), un mosaico tardoantico.\nIn una sala adiacente \u00e8 esposto il cippo di Perugia, una delle pi\u00f9 lunghe iscrizioni etrusche note.\nL'Umbria romana.\nIn questa sezione, attualmente in fase di riordino, si descrive l'et\u00e0 romana nel territorio umbro: la viabilit\u00e0, le pi\u00f9 antiche iscrizioni latine, i principali monumenti, le testimonianze del culto, i materiali rinvenuti nell'officina di produzione ceramica scoperta nella localit\u00e0 di Scoppieto, lungo il corso del Tevere.\nI municipi dell'Umbria.\nQuesta sezione, situata in nel nucleo pi\u00f9 antico del convento (i piccoli ambienti ospitavano le cellette dei monaci), descrive le principali citt\u00e0 dell'Umbria romana, con una sintesi topografica illustrata tramite pannelli e una scelta dei materiali pi\u00f9 significativi, tra cui un raro frammento di iscrizione su lamina bronzea che dispone onori funebri per Germanico.\nLe collezioni del Museo.\nQuesta sezione ospita alcuni reperti dei principali nuclei collezionistici storici che hanno costituito la raccolta museale: la collezione Guardabassi (solamente i sigilli), la collezione Bellucci (materiali preistorici e protostorici), i materiali rinvenuti da Umberto Calzoni nelle grotte di Cetona. In una sala \u00e8 inoltre ricostruito lo studio di un archeologo della fine dell'Ottocento, con arredi originali e reperti litici e faunistici, tra cui uno scheletro di orso di 40.000 anni fa.\nLa tomba Cutu.\nDal chiostro al piano terra \u00e8 accessibile un ambiente sotterraneo che accoglie la ricostruzione della \"tomba Cutu\", una tomba ipogea rinvenuta nel 1983 poco fuori dalle mura etrusche di Perugia, nell'attuale quartiere di Monteluce. Le urne cinerarie e i materiali di corredo sono stati esposti in un ambiente identico, per forma e dimensioni, al sepolcro originario. La tomba ospita un sarcofago e 52 urne cinerarie, appartenuti agli uomini della famiglia \"Cai Cutu\"; il capostipite \u00e8 sepolto nel sarcofago collocato in fondo all'ambiente in asse con l'ingresso, ai lati le urne di \"Arnth\" e \"Larth Cai Cutu\" e poi tutti i discendenti. L'utilizzo della tomba si data tra III e I sec. a.C."}
{"id": "357623", "revid": "1855146", "url": "https://it.wikipedia.org/wiki?curid=357623", "title": "Lakki", "text": "Lakki () \u00e8 una cittadina dell'isola greca di Lero, nel Dodecaneso, fondata dagli italiani all'inizio degli anni trenta con il nome di Portolago () e chiamata cos\u00ec in onore di Mario Lago, governatore delle Isole italiane dell'Egeo dal 1922 al 1936.\nUrbanistica.\nRiferimenti storico architettonici.\nAgli inizi degli anni trenta Portolago, uno dei maggiori porti naturali del Mar Mediterraneo per la collocazione e morfologia geografica, divenne sede di un'importante base navale della Regia Marina e dal 1923 della stazione idrovolanti \"Giovanni Rossetti\" della Regia Aeronautica sede dell'84\u00ba Gruppo ricognizione (poi 84\u00ba Centro C/SAR) ed al 10 giugno 1940 della 161\u00aa Squadriglia che rimane fino al giugno 1941. Il fatto rese la localit\u00e0 uno dei luoghi pi\u00f9 importanti di tutto il Dodecaneso e fece s\u00ec che, in contemporanea, venisse sviluppato un moderno piano urbanistico, che comprendeva edifici pubblici, attrezzature, edifici commerciali e abitazioni, parchi e viali alberati.\nA differenza delle citt\u00e0 di fondazione nel periodo fascista realizzate in patria, dove prevalse il cosiddetto neoclassicismo semplificato, nella piccola isola dell'Egeo, gli edifici furono progettati secondo i modelli dell'architettura razionalista.\nGli architetti che lavorarono a Portolago, progettisti degli edifici principali furono Armando Bernabiti e Rodolfo Petracco, autori anche di altre realizzazioni nelle altre isole del Dodecaneso.\nQuesta cittadina greca, rispetto alle altre Citt\u00e0 di fondazione (realizzate sia in Italia che nelle altre colonie di Libia, Eritrea, Etiopia), per i caratteri evidenziati per l'utilizzo del linguaggio caratteristico del Movimento Moderno, pu\u00f2 essere considerata come l'esempio pi\u00f9 vicino alla citt\u00e0 razionalista.\nCitt\u00e0 ed edifici.\nLa pianta della citt\u00e0 \u00e8 articolata su due piazze, una centrale all'aggregato urbano e l'altra posta sul lungomare, che seguono un'arteria principale, approssimativamente, un Cardo, da nord a sud. Nella piazza centrale della citt\u00e0 si incrociano altre arterie, una da assimilarsi ad un Decumano, all'incirca da est ad ovest ed altre due che provenienti dal mare formano un ellissoide, che taglia quasi diagonalmente la citt\u00e0. In questa articolazione v'\u00e8 effettivamente un riallaccio compositivo che ricorda Sabaudia. Vengono individuate le varie funzioni urbane, che seguono il principio razionalista dello \u201czoning\u201d, cos\u00ec di focalizzano le aree: direzionali, commerciali, i quartieri abitativi; le varie attrezzature: religiose, scolastiche, sportive, militari e del tempo libero. In particolare si crea un lungomare e diversi parchi. Le strade sono ampie, con lunghi filari alberati di eucalipti, gli isolati non sono simmetrici e gli angoli sono arrotondati. Qualche commentatore ha voluto riconoscere in queste dimensioni stradali la vocazione militare della citt\u00e0, e le sue relative esigenze. La tesi appare legata alla visione fascista, che per molti anni ha contraddistinto il nuovo insediamento, che una lettura pi\u00f9 attenta ha in questi ultimi anni smentito.\nGli edifici seguono le funzioni della citt\u00e0.\nPortolago e la conservazione delle architetture.\nLa cittadina attualmente \u00e8 il maggior porto dell'isola di Lero, dove arrivano e partono i traghetti, ed il punto d'incontro dei molti stranieri che affollano l'isola nella stagione estiva. Le sue caratteristiche di approdo naturale ne accrescono la sua vocazione turistica, ed \u00e8 presente anche un porto turistico. Da qui partono o approdano tutte le crociere delle imbarcazioni da diporto nel Mare Egeo che circonda il Dodecaneso. Attualmente per\u00f2 la cittadina ha perso importanza e la localit\u00e0 principale sembra essere Platanos con la vicina Agia Marina. Lakki ha oggi una popolazione non molto consistente e pari a 1.990 abitanti.\nDopo decenni di abbandono per\u00f2, Portolago, ha urgente bisogno del restauro dei suoi edifici e della tutela degli stessi per evitare che un patrimonio architettonico venga distrutto. Fortunatamente oggi il tema della conservazione del Dodecaneso \u00e8 venuto in luce in tutta la sua importanza ed ha suscitato un accesso dibattito tra vari soggetti pubblici e privati. Il patrimonio edilizio \u00e8 in gran parte oggi tutelato dalla normativa Greca con decreti presidenziali, ma si dovranno predisporre gli strumenti finanziari e tecnici per il suo recupero. Dal punto di vista tecnologico, in particolare, il problema della corrosione delle armature metalliche nelle strutture in cemento armato, investe in modo drammatico la totalit\u00e0 degli edifici costruiti dagli italiani e dovranno al pi\u00f9 presto trovarsi soluzioni tecniche adeguate di consolidamento.\nAmministrazione.\nIl comune di Lakki \u00e8 stato soppresso a seguito della riforma amministrativa, detta programma Callicrate, in vigore dal 1\u00ba gennaio 2011 ed \u00e8 ora frazione del comune di Lero nell'\"unit\u00e0 periferica\" di Calimno, che fa parte della \"periferia\" dell'Egeo meridionale."}
{"id": "357624", "revid": "78273", "url": "https://it.wikipedia.org/wiki?curid=357624", "title": "Museo archeologico di Perugia", "text": ""}
{"id": "357631", "revid": "767487", "url": "https://it.wikipedia.org/wiki?curid=357631", "title": "Letteratura scientifica", "text": "La letteratura scientifica comprende le pubblicazioni scientifiche che trattano lavori originali (teorici o sperimentali sul campo), delle scienze naturali e sociali, rese pubbliche su riviste scientifiche di settore; l'editoria accademica si occupa proprio di inserire i risultati di tali ricerche originali nell'ambito della letteratura.\nComprende tre diversi livelli di fonti: le fonti primarie sono rappresentate dai lavori originali come pubblicazioni di ricerche scientifiche, brevetti, rapporti tecnici, progetti ingegneristici o di design e software. Le fonti secondarie sono i lavori di ricerca bibliografica (review), i libri espositivi, le raccolte di articoli e comunque tutte le pubblicazioni scientifiche che non portano alla luce nuove conoscenze per la comunit\u00e0 scientifica. Possono essere considerate fonti terziarie le enciclopedie o opere simili rivolte ad un vasto pubblico.\nStoria.\nQuali siano i primi scritti \"scientifici\" \u00e8 un argomento dibattuto. Gli \"Elementi\" di Euclide sono comunque la pi\u00f9 nota opera di letteratura scientifica dell'antichit\u00e0. Durante il medioevo, la produzione scientifica fu alquanto limitata (pur con notevoli eccezioni), ed esclusivamente in latino. Con la rivoluzione scientifica la letteratura assunse una dimensione nuova. Galileo pubblic\u00f2 opere in italiano, fondendo il valore scientifico con quello artistico letterario. Tra il XVII ed il XX secolo il numero di pubblicazioni scientifiche ebbe una crescita notevole. Fino al XIX secolo il latino era ancora la lingua pi\u00f9 utilizzata, anche se le pubblicazioni a diffusione locale erano generalmente redatte nelle lingue nazionali. Dall'inizio del XX secolo il tedesco, l'inglese e il francese si affermarono come le pi\u00f9 utilizzate per tutte le pubblicazioni di rilievo, anche se molti paesi europei pubblicavano riviste nelle lingue nazionali. Dopo la seconda guerra mondiale l'uso dell'inglese si afferma, nella grandissima maggioranza delle discipline, nelle pubblicazioni internazionali, e spesso anche in quelle nazionali (con la notevole eccezione dell'Unione Sovietica) e qualche resistenza nell'area francofona.\nCaratteristiche.\nTipi di pubblicazioni scientifiche.\nLa letteratura scientifica comprende i seguenti tipi di pubblicazioni:\nL'importanza dei diversi tipi di pubblicazione varia da disciplina a disciplina, e naturalmente muta col passare del tempo. I lavori pubblicati su riviste scientifiche, le monografie originali e gli atti di convegni internazionali sono considerati i pi\u00f9 importanti (anche se il prestigio delle singole riviste, degli editori e dei convegni varia notevolmente), rappresentano l'aspetto comunicativo \"ufficiale\" della scienza, quello in cui vengono trattati gli aspetti scientifici al pi\u00f9 alto livello. Le pubblicazioni sul World Wide Web furono inizialmente poco riconosciute, tuttavia con l'affermarsi dello sviluppo della rete oggi vi sono autorevoli riviste scientifiche esclusivamente sotto forma di documenti digitali, come Plos ONE; inoltre esistono archivi piuttosto importanti concernenti la letteratura scientifica.\nLivello dei contenuti.\nI contenuti sono l'aspetto pi\u00f9 importante della letteratura scientifica. Diversi requisiti debbono essere soddisfatti affinch\u00e9 un'opera possa considerarsi parte della letteratura scientifica."}
{"id": "357632", "revid": "124035914", "url": "https://it.wikipedia.org/wiki?curid=357632", "title": "Chris Wolstenholme", "text": "Biografia.\nWolstenholme nasce e cresce a Rotherham, prima di trasferirsi a Teignmouth (Devon) nel 1989. Nei primi anni novanta, suonava la batteria in un gruppo locale chiamato Fixed Penalty, mentre Matthew Bellamy e Dominic Howard, i suoi futuri compagni nei Muse, ne avevano un altro denominato Carnage Mayhem. Il gruppo di Matt e Dom continuava a cambiare bassista e, dopo due anni di fallimenti, decisero di chiamare Chris. Con grande spirito di sacrificio abbandon\u00f2 la batteria e inizi\u00f2 a suonare il basso. Il trio si rinomin\u00f2 cos\u00ec Rocket Baby Dolls, che in seguito divenne Muse.\nWolstenholme ha sei figli con la prima moglie Kelly: Alfie (1999), Ava-Jo (2001), Frankie (2003), Ernie (2008), Buster (2010) e Teddi Dorothy (2012). L'attuale moglie Caris Ball, ha dato alla luce a marzo 2020 la settima figlia, Mabel Aurora, e il 29 ottobre 2021 nasce il suo ottavo figlio Duke Buddy Ball Wolstenholme.\nStrumentazione.\nWolstenholme ha utilizzato diversi bassi dall'inizio della sua carriera, partendo con un Warwick Bass Collection e, parallelamente, un contrabbasso elettrico. Wolstenholme utilizza spesso distorsori, favorendo l'Electro-Harmonix Russian Big Muff distorsore / sustainer; utilizzato accanto ad un BOSS Bass overdrive, un sintetizzatore Akai Deep Impact e altri effetti. In \"Origin of Symmetry\", Wolstenholme utilizz\u00f2 bassi Pedulla, principalmente Pedulla Rapture a 4 corde con pickup singolo (RB-SB4). Per il terzo album, \"Absolution\", Wolstenholme mantenne i bassi Pedulla, ma partecip\u00f2 alle registrazioni dell'album con bassi Warwick e altri, oltre anche a un Fender Jazz Bass.\nIn \"Black Holes and Revelations\", Wolstenholme ha cambiato quasi completamente la sua attrezzatura, utilizzando soprattutto Rickenbacker 4003 e Fender Jazz Bass. Nelle registrazioni dell'album ha anche usato un Custom Manson 8 string Bass. Utilizza un plettro su un numero limitato di nuove canzoni, tra cui \"Assassin\", le introduzioni di \"Map of the Problematique\" e di \"Invincible\" e buona parte di \"Knights of Cydonia\". In \"Soldier's Poem\" invece si avvale di un contrabbasso. L'Electro-Harmonix Russian Big Muff \u00e8 stato usato pi\u00f9 spesso in questo album, quasi in ogni traccia, e la sua voce a volte \u00e8 cantata con un vocoder, si nota soprattutto in \"Supermassive Black Hole\". Inoltre, durante le esecuzioni di \"Hoodoo\", Wolstenholme esegue le parti di chitarra (le parti di basso vengono eseguite da Morgan Nicholls). Dal V Festival 2008, prima di iniziare con \"Knights of Cydonia\", Wolstenholme esegue mediante l'uso di un'armonica a bocca \"A Man with Harmonica\" (brano originariamente composto da Ennio Morricone).\nIn \"The Resistance\", Wolstenholme ha cominciato ad utilizzare i Fender Precision, mentre con \"The 2nd Law\", il bassista ha utilizzando numerosi bassi Status, tra cui lo Status Graphite Wolstenholme Signature e lo Status Kitara Doubleneck, quest'ultimo impiegato in \"Madness\"."}
{"id": "357638", "revid": "9498", "url": "https://it.wikipedia.org/wiki?curid=357638", "title": "Cron", "text": ""}
{"id": "357643", "revid": "767487", "url": "https://it.wikipedia.org/wiki?curid=357643", "title": "Auxologia", "text": "L'auxologia \u00e8 una specialit\u00e0 medica che studia e cura la crescita fisica della persona nell'et\u00e0 evolutiva (etimologia: dal greco \"aux\u00e1n\u014d\", \"accrescere\" con il suffisso \"-\"logia\"\" \"studio scientifico\").\nScopi e ambiti d'interesse.\nSi avvale di un approccio multidisciplinare che coinvolge molte specialit\u00e0 mediche (pediatria, endocrinologia, fisiologia, epidemiologia, neurologia) e non (dietologia, antropometria, ergonomia, economia, socioeconomia, antropologia, igiene, sociologia), con lo scopo di studiare le capacit\u00e0 di crescita e sviluppo di un essere umano nei diversi ambienti, considerando tutti i possibili fattori.\nL'accrescimento corporeo \u00e8 un insieme di fenomeni che caratterizzano la trasformazione progressiva dell'organismo, dal concepimento, all'et\u00e0 adulta. Si tratta di un processo dinamico e asimmetrico in quanto i tempi di sviluppo dei diversi organi e apparati sono diversi.\nIl processo dell'accrescimento dipende da molteplici fattori, i pi\u00f9 importanti sono:\nValutazione dell'accrescimento.\nLa valutazione dell'accrescimento viene effettuata secondo due metodi: variabili e interpretazione.\nVariabili.\nLe variabili da prendere in considerazione sono:\nInterpretazione.\nTutte le variabili ottenute devono essere confrontate con le carte auxologiche: si tratta di grafici in cui sono rappresentate le curve di accrescimento normale (comprese tra il 3\u00ba e il 97\u00ba percentile). Con la prima misurazione si individua il percentile di appartenenza del bambino a cui corrisponde una determinata curva di accrescimento. In situazioni normali le misurazioni successive giacciono sulla medesima curva."}
{"id": "357644", "revid": "7336", "url": "https://it.wikipedia.org/wiki?curid=357644", "title": "Medicine alternative", "text": ""}
{"id": "357676", "revid": "2091133", "url": "https://it.wikipedia.org/wiki?curid=357676", "title": "CEV Champions League (femminile)", "text": "La CEV Champions League, fino all'edizione 1999-00 con il nome di \"Coppa dei Campioni\", \u00e8 la massima competizione pallavolistica europea per squadre di club femminili.\n\u00c8 organizzata annualmente dalla Conf\u00e9d\u00e9ration Europ\u00e9enne de Volleyball (\"CEV\") e la prima edizione \u00e8 stata giocata nell'annata 1960-61. La squadra detentrice del maggior numero di vittorie \u00e8 la , seguita dall' e dal .\nStoria.\nLa nascita di una competizione a livello europeo per club femminili \u00e8 strettamente legata a quella maschile: fu infatti nel 1958 che la federazione pallavolistica della Romania, propose alla FIVB, una serie di incontri tra le squadre pi\u00f9 forti d'Europa. La prima edizione del torneo femminile, chiamata Coppa dei Campioni, fu giocata a partire dal 1960, esattamente una stagione dopo rispetto alla versione maschile: la prima vincitrice fu la .\nNegli anni sessanta, cos\u00ec come succedeva gi\u00e0 nelle competizioni tra le squadre nazionali, il dominio assoluto fu delle squadre sovietiche ed in particolar modo di due club moscoviti, la Dinamo e il : dal 1966 al 1969 la finale fu sempre giocata da queste due formazioni. Unica e prima squadra non sovietica a vincere la coppa fu il nel 1964.\nNegli anni settanta e ottanta continu\u00f2 il dominio delle squadre sovietiche ed in particolar modo della Dinamo e dell': nonostante ci\u00f2, alcune squadre del blocco dell'est europeo, che in quegli anni erano le migliori scuole di pallavolo a livello mondiale, riuscirono a riportare diversi successi, come le ungheresi del , le cecoslovacche della e le bulgare del . Nel 1988 il club italiano della fu la prima squadre dell'Europa occidentale a riuscire ad aggiudicarsi la competizione: per diversi anni lo scontro tra la squadra ravennate e quella dell'Uralo\u010dka caratterizzer\u00e0 la finale.\nA partire dagli anni novanta il dominio delle squadre orientali, seguito dalla dissoluzione dell'Unione Sovietica, diminu\u00ec notevolmente, spostandosi a favore di quelle italiane. Prima il e poi il caratterizzeranno l'intero decennio.\nIl nuovo millennio si apre con il cambio della denominazione della competizione in Champions League, precisamente European Champions League, modificato poi nel 2008 in CEV Champions League. Continua nel frattempo il dominio delle squadre italiane ed in particolar modo delle squadra orobica: unica eccezione il periodo dal 2002 al 2004 quando le francesi del e le spagnole del ottengono le loro prime affermazioni in campo europeo.\nNell'edizione 2019-20 la competizione non viene assegnata per la prima volta dalla sua ideazione a causa del diffondersi della pandemia di COVID-19 del 2020 in Europa."}
{"id": "357688", "revid": "30129", "url": "https://it.wikipedia.org/wiki?curid=357688", "title": "Out-of-the-money", "text": ""}
{"id": "357698", "revid": "2145227", "url": "https://it.wikipedia.org/wiki?curid=357698", "title": "Gaetano Catanoso", "text": "Biografia.\nTerzo di otto figli, a 10 anni entr\u00f2 nel Seminario arcivescovile di Reggio Calabria ma, costretto per motivi di salute a ritorni temporanei in famiglia, all'et\u00e0 di 15 anni attir\u00f2 l'attenzione improvvisandosi predicatore nella chiesa di Chorio, preludio alla sua futura missione sacerdotale.\nFu ordinato sacerdote il 20 settembre 1902 dal cardinale Gennaro Portanova, arcivescovo di Reggio Calabria. Fino al marzo del 1904, rimase al seminario come prefetto d'ordine, poi fu nominato parroco di Pentidattilo, piccolo paese isolato e povero dell'area grecanica dove condivise con i suoi fedeli una vita fatta di stenti e privazioni, in un contesto socio-economico che favoriva l'emigrazione all'estero.\nFu promotore nella devozione al Volto Santo, del quale divenne missionario nel 1918 aderendo all'arciconfraternita di Tours in Francia che gli permise nel 1919 di erigere una \"Confraternita del Volto Santo\" nella sua parrocchia di Pentidattilo. Nel 1920 scrisse \"Il Volto Santo\".\nPur essendo costretto ad esercitare in una piccola localit\u00e0, condivise l'amicizia e le opere sociali ed assistenziali di due futuri beati, Luigi Orione e Annibale Maria Di Francia, favorendone lo sviluppo anche in Calabria.\nNel 1921 fu nominato parroco nella chiesa di Santa Maria della Candelora o della Purificazione a Reggio Calabria, dove esercit\u00f2 fino al 1940. Qui ebbe modo di ravvivare nei fedeli la devozione eucaristica e mariana, promosse l'istruzione catechistica ed una \"crociata\" contro la bestemmia; indisse missioni per i fedeli sia in quaresima che nel mese di maggio, coordinando le cosiddette \"Squadre Volanti\" di sacerdoti, disposti ad aiutare i parroci per le confessioni e per le predicazioni.\nNel 1930 divenne canonico del capitolo della Cattedrale, dove fond\u00f2 nel 1934 la congregazione delle Suore Veroniche del Volto Santo, con lo scopo di erigere asili e scuole di formazione catechistica in posti lontani e disagiati.\nNel 1935 vi fu la vestizione delle prime suore e l'apertura della prima casa a Riparo, nella periferia di Reggio Calabria; quindi nel 1956, stese le costituzioni, inizi\u00f2 la costruzione della Casa Madre che ebbe l'approvazione il 25 marzo 1958 con l'Istituzione delle Suore Veroniche.\nGiunto a sessant'anni, si dedic\u00f2 alle confessioni, diventando \"il confessore della Chiesa reggina\" e direttore spirituale di vari istituti religiosi, pur continuando a guidare spiritualmente le suore.\nAlle suore diceva:\nE sempre parlando delle suore diceva:\nIl processo di canonizzazione ed il culto.\nLa Chiesa di Reggio Calabria e le Suore Veroniche ne richiesero la beatificazione. Fu proclamato venerabile il 3 aprile 1990 e beato il 4 maggio 1997, in Piazza San Pietro, da papa Giovanni Paolo II. Fu canonizzato il 23 ottobre 2005 in Piazza San Pietro nella prima cerimonia di canonizzazione di papa Benedetto XVI.\nDiceva in una sua lettera pastorale in preparazione alla beatificazione di padre Catanoso, l'arcivescovo di Reggio Calabria-Bova Vittorio Mondello:\nIl santo viene festeggiato anche a Gioia Tauro, il 20 settembre di ogni anno, con la novena che si svolge a partire dall\u201911 settembre.\nIl 20 settembre,dopo la messa pomeridiana, la statua del santo viene portata in processione per le vie della citt\u00e0.\nIl rientro in chiesa \u00e8 accompagnato dai fuochi d\u2019artificio. La sera in piazza si tiene un concerto a cura del comitato feste e a seguire,chiuderanno la serata i fuochi pirotecnici.\nLa parrocchia e le vie adiacenti sono illuminate a festa dalle grandiose luminarie. "}
{"id": "357699", "revid": "124214954", "url": "https://it.wikipedia.org/wiki?curid=357699", "title": "Trout Mask Replica", "text": "Trout Mask Replica \u00e8 il terzo album del gruppo musicale statunitense Captain Beefheart &amp; His Magic Band, pubblicato nel 1969, per la Straight Records, etichetta discografica dell'amico d'infanzia e collega di Beefheart Frank Zappa, che si occup\u00f2 anche di produrre il disco. L'album miscela elementi della musica americana, dal blues al free jazz, in maniera non convenzionale, venendo, per questo, annoverato come uno dei maggiori esempi di musica sperimentale, nonch\u00e9 come uno dei dischi pi\u00f9 influenti sugli sviluppi futuri delle musica rock.\nNel 2003 l'album \u00e8 stato inserito alla posizione numero 58 nella lista dei migliori 500 album di sempre redatta dalla rivista \"Rolling Stone\".\nLa maggior parte del disco venne registrata nel marzo del 1969, presso i \u201cWhitney Studios\u201d a Los Angeles, dalla formazione della Magic Band composta da Bill Harkleroad e Jeff Cotton alla chitarra, Mark Boston al basso, Victor Hayden al clarinetto e John French alla batteria e alle percussioni. Lo stesso Captain Beefheart (al secolo Don Van Vliet), suon\u00f2, in quell'occasione diversi ottoni e fiati, compresi il sassofono, la musette e il corno, oltre a cantare, col supporto vocale occasionalmente di Zappa e degli altri colleghi. La Magic Band suon\u00f2, dopo aver accuratamente provato, tutte le tracce in un'unica sessione di registrazione di sei ore. Van Vliet sovraincise la voce in un secondo momento.\nAll'epoca della pubblicazione, \"Trout Mask Replica\" fu un insuccesso commerciale negli Stati Uniti, avendo, per\u00f2, pi\u00f9 fortuna nel Regno Unito, dove rimase ventunesimo in classifica di vendita per una settimana.\nIl disco.\nIl disco \u00e8 considerato il capolavoro della band e rimane uno dei dischi pi\u00f9 strani e difficili della storia della musica rock. Il gruppo tent\u00f2 di aiutare la creativit\u00e0 di Van Vliet vivendo insieme per 8 mesi in condizioni definite inumane dal batterista John French.\nOltre all'incredibile eterogeneit\u00e0 delle composizioni, altre particolarit\u00e0 sono: il continuo variare dei tempi, la ripetitivit\u00e0, volontaria, della batteria e la follia dei sassofoni e del clarinetto.\nI testi sono spesso criptici e insensati, ma se letti attentamente si rivelano complessi, e con largo uso di figure retoriche come le metafore su argomenti disparati come la politica interna ed estera, l'olocausto, l'amore, la sessualit\u00e0, la storia della musica, e molto altro. Forse a causa del talento pittorico di Van Vliet, questo ed i successivi lavori, contengono una vivida visuale narrativa.\nSebbene il disco venne effettivamente registrato in una lunga session, come se fosse dal vivo, Van Vliet incise parti vocali isolate solo dopo la prima registrazione.\nIl critico Steve Huey scrisse: \"\"Trout Mask Replica\" ha avuto pi\u00f9 influenza nello spirito che nello stile, come un punto di partenza della letteratura musicale. Comunque, il disco ha fatto capire quali fossero le possibilit\u00e0 infinite della musica rock, quanto si possa ancora sperimentare\". L'album ha inoltre creato una sorta di surrealismo musicale che verr\u00e0 seguito soprattutto nell'era punk/new wave.\nCopertina.\nLa copertina, bizzarra tanto quanto il contenuto del disco, mostra Captain Beefheart enigmaticamente con in testa un cappello da quacchero, e con il viso oscurato dalla testa di un pesce che lui stesso si tiene davanti alla faccia. Il pesce in questione \u00e8 una carpa, e quindi una \"replica\" di una trota (in italiano il titolo dell'album, \"Trout Mask Replica\", \u00e8 infatti traducibile pi\u00f9 o meno come: \"La replica della maschera da trota\"). La foto \u00e8 opera di Cal Schenkel, l'artista che si occupava all'epoca delle copertine dei dischi di Frank Zappa. Schenkel si rec\u00f2 in una pescheria locale ad acquistare una testa di una carpa che voleva usare per la copertina dell'album. Beefheart, estasiato dall'idea bizzarra, se la posizion\u00f2 davanti alla faccia come fosse un'assurda maschera di carnevale. La creazione della copertina dell'album fu surreale tanto quanto la musica contenuta in esso. Ad un certo punto, Captain Beefheart prese il sassofono e inizi\u00f2 a suonarlo \"attraverso\" la bocca del pesce (che date le luci dello studio fotografico iniziava a puzzare notevolmente). Anche se queste immagini non furono usate, Schenkel dichiara tutt'oggi di essere in possesso di fotografie della \"carpa che suona il sax\".\nOrigine e storia.\nBeefheart e la sua Magic Band ebbero sempre grossi problemi e rapporti travagliati con le proprie case discografiche. La A&amp;M pubblic\u00f2 il primo singolo della band, una reinterpretazione di \"Diddy Wah Diddy\" di Bo Diddley, ma rescisse il contratto dopo che i primi due singoli del gruppo non riscossero nessun successo commerciale. Poi fu la volta della Buddah Records, che pubblic\u00f2 il primo album del gruppo \"Safe as Milk\" nel 1967. Poco dopo la Buddah inizi\u00f2 a specializzarsi nella \"bubblegum pop music\" uno stile musicale molto commerciale con il quale Captain Beefheart and His Magic Band non avevano assolutamente niente da spartire, e quindi il gruppo si trov\u00f2 di nuovo senza una casa discografica. A fine 1967 e nella primavera del 1968 la band effettu\u00f2 svariate sedute di registrazione per quelli che sarebbero diventati gli album \"Strictly Personal\" e \"Mirror Man\", ma a causa di vari problemi contrattuali Beefheart e il suo gruppo non sapevano se il materiale sarebbe mai stato effettivamente pubblicato. Circa in questo stesso periodo, il vecchio compagno di scuola delle superiori di Van Vliet, Frank Zappa, cre\u00f2 le proprie etichette discografiche, la Bizarre Records e la Straight Records, e offr\u00ec a Van Vliet l'opportunit\u00e0 di registrare un album in totale libert\u00e0 artistica. Il risultato fu \"Trout Mask Replica\".\nIl gruppo lavor\u00f2 sulle complicate e astruse composizioni di Van Vliet per circa otto mesi, vivendo tutti insieme in una sorta di comune \"freak\" all'interno di una casa presa in affitto a Woodland Hills, un quartiere periferico di Los Angeles. Van Vliet implement\u00f2 le sue visioni pretendendo ed ottenendo un completo dominio artistico e psicologico sui suoi musicisti. A turno, ogni membro del gruppo veniva messo \"all'interno di un barile\", e Van Vliet lo rimproverava continuamente, alle volte per giorni interi, sino a che il musicista crollava in lacrime o si assoggettava completamente a lui. Secondo quanto riferito da John \"Drumbo\" French e Bill Harkleroad queste sessioni spesso includevano anche episodi di violenza psicologica. French descrisse la situazione come quella di una specie di \"setta\" e che l'atmosfera che si respirava nella casa era simile a quella della famigerata \"family\" di Charles Manson. Anche le loro condizioni di vita non erano delle migliori. Con nessun altro reddito al di fuori del sussidio statale e dei contributi dai parenti, il gruppo sopravvisse con una dieta miserrima. French ha raccontato che vissero mangiando non pi\u00f9 di una tazzina di soia a testa al giorno per un mese intero, e che una volta alcuni membri della band furono arrestati per furto di cibo in un supermercato (e che Zappa li tir\u00f2 fuori di galera). Un visitatore descrisse l'aspetto del gruppo come \"cadaverico\" e aggiunse che \"sembravano tutti in cattiva salute\" (Beefheart compreso). I membri della band erano costretti a provare per 14 ore o pi\u00f9 al giorno e non potevano assolutamente lasciare la casa. Van Vliet una volta confid\u00f2 al batterista John French che gli era stata diagnosticata una forma di schizofrenia paranoica e che il suo comportamento \"dittatoriale\" era dovuto al fatto che credeva sempre esistessero cospirazioni inesistenti alle sue spalle.\nComposizione e produzione.\nComposizione.\nLe composizioni presenti in \"Trout Mask Replica\" traggono la loro ispirazione principalmente dal blues e dal free jazz ma includono anche elementi di generi musicali come la musica folk e la musica classica sperimentale avant-garde. La voce di Van Vliet spazia nel cantato dei brani da toni cavernosi da cantante blues, al falsetto strozzato, fino ad arrivare a mugugni incomprensibili e urla casuali.\nSecondo quanto dichiarato dallo stesso Van Vliet, tutti i brani sarebbero stati scritti durante un'unica sessione in studio durata otto ore. I membri della band, invece, affermarono che due delle tracce (\"Moonlight on Vermont\" e \"Sugar 'n Spikes\") erano state composte circa nel dicembre 1967, mentre \"Veteran's Day Poppy\" venne scritta a fine maggio/inizio giugno del 1968. La maggior parte dei restanti brani risaliva all'estate e autunno del 1968. Una delle influenze principali nella composizione del materiale fu un nastro che un amico di Van Vliet, tale Gary Marker, gli aveva fatto ascoltare. Marker, un aspirante ingegnere del suono, stava imparando a montare insieme diversi spezzoni di nastri audio. Fece pratica combinando sezioni di varie registrazioni differenti assicurandosi per\u00f2 che mantenessero una certa unicit\u00e0 d'insieme nonostante provenissero da fonti diverse. Quando Van Vliet sent\u00ec il nastro preparato da Marker, esclam\u00f2 eccitato: \"\u00abQuesto \u00e8 quello che voglio!\u00bb\"\nPer comporre, Captain Beefheart utilizz\u00f2 uno strumento che non aveva mai suonato in precedenza, il pianoforte. Dato che non aveva dimestichezza con il nuovo strumento e nemmeno conoscenze musicali teoriche in merito, fu in grado di sperimentare senza preconcetti diverse idee di struttura e composizione musicale. Beefheart si sedeva al pianoforte fino a che non trovava un'idea ritmica o melodica che gli piaceva. Il critico Mike Barnes assimila questo tipo di approccio musicale a quello del compositore d'avanguardia John Cage. John French trascriveva poi sullo spartito la musica che \"il Capitano\" aveva in testa. Successivamente sempre French metteva insieme i vari frammenti musicali di Beefheart in alcune vere e proprie composizioni. French decise anche le parti che sarebbero state suonate da un dato strumento e insegn\u00f2 ai musicisti come dovevano suonarle, anche se Van Vliet aveva poi comunque la parola finale su tutto quello che veniva inciso. Il membro della band Bill Harkleroad ricorda di come le singole parti \"furono suonate a casaccio, poi elaborate in maniera chirurgica, messe insieme, ed infine rifinite\". Una volta completata ogni canzone veniva suonata sempre esattamente allo stesso modo, rifuggendo l'improvvisazione che caratterizzava certi tipi di musica in favore di un approccio esecutivo simile a quello della musica classica. Il chitarrista Fred Frith fece notare come durante questo processo \"le idee musicali che solitamente emergono dall'improvvisazione furono sfruttate e rese costanti, ripetitive\".\nFrench rifer\u00ec che almeno tre quarti delle canzoni furono composte al piano. Le restanti consistevano in parti che venivano fischiettate da Van Vliet stesso. In rari casi qualche parte di canzone venne composta al piano mentre gli altri ne fischiettavano il motivo. Tre di queste non hanno nessun accompagnamento musicale da parte di una linea guida (\"Well\", \"The Dust Blows Forward 'n the Dust Blows Back\", e \"Orange Claw Hammer\") mentre una era frutto di una improvvisazione spontanea (\"China Pig\").\nMolte delle composizioni includono brevi passaggi presi da altre canzoni. Alcune reminiscenze d'infanzia, come la versione di Gene Autry di \"Rancho Grande\" dalla quale fu tratta e adattata la chitarra in \"Veteran's Day Poppy\", o la melodia di \"Shortnin' Bread\" utilizzata per \"Pachuco Cadaver\". Altri riferimenti erano pi\u00f9 contemporanei, come la citazione: \"\u00abcome out to show dem (them)\u00bb\" dal brano \"Come Out\" di Steve Reich usata in \"Moonlight on Vermont\", o un frammento melodico della registrazione effettuata da Miles Davis del \"Concierto de Aranjuez\" adattato a base per \"Sugar 'n Spikes\". Il finale di \"Moonlight on Vermont\" contiene anche il ritornello dello spiritual \"Old Time Religion\". Una delle influenze non-musicali fu quella di Salvador Dal\u00ed; lo strumentale \"Dali's Car\" fu ispirato alla band dalla visione dell'installazione artistica di Dal\u00ed \"Rainy Taxi.\"\nRegistrazione.\n\"Moonlight on Vermont\" e \"Veteran's Day Poppy\" furono registrate agli studi Sunset Sound Recorders nell'agosto 1968, circa sette mesi prima del resto dei brani sull'album. Queste tracce vedono la formazione del gruppo composta da Van Vliet, Bill Harkleroad e Jeff Cotton alla chitarra, John French alla batteria, e Gary Marker temporaneamente al basso come sostituto del fuoriuscito Jerry Handley. Un mese dopo Mark Boston si un\u00ec alla band come nuovo bassista a tempo pieno. La formazione con Van Vliet, Harkleroad, Cotton, French e Boston registr\u00f2 tutti gli altri brani, con la partecipazione del cugino di Van Vliet, Victor Hayden, occasionalmente al clarinetto basso.\nOriginariamente Frank Zappa aveva proposto di registrare l'album alla maniera di \"una registrazione in campo etnico\" nella casa dove viveva la band. Lavorando con Zappa e l'ingegnere del suono Dick Kunc, la band registr\u00f2 qualche traccia base nella casa di Woodland Hills separando il suono suonando ogni strumento in una stanza diversa. Zappa pensava che le incisioni fossero venute bene, ma Van Vliet divenne sospettoso pensando che Zappa stesse cercando di registrare l'album in \"maniera sciatta\" e insistette per utilizzare uno studio di registrazione professionale. Zappa avrebbe poi dichiarato in seguito che dato l'atteggiamento di Van Vliet era \"impossibile dirgli il perch\u00e9 le cose andassero fatte in una determinata maniera. E che la cosa migliore era tenere la bocca chiusa il pi\u00f9 possibile e fargli fare le cose a modo suo.\" Solamente una delle tracce registrate da Zappa e Kunc nella casa fin\u00ec sull'album finito, ed \u00e8 \"Hair Pie: Bake 1\". Tre altri brani furono registrati su un registratore a cassette nella casa, il poema \"a cappella\" \"The Dust Blows Forward 'n The Dust Blows Back\", \"Orange Claw Hammer\", e l'improvvisato blues \"China Pig\" con l'ex membro della Magic Band Doug Moon che accompagnava alla chitarra Van Vliet. La voce in \"The Blimp (mousetrapreplica)\" venne curiosamente registrata al telefono. La registrazione venne fatta da Zappa nel suo studio mentre stava parlando al telefono con Van Vliet prima dell'inizio delle sessioni per l'album; Jeff Cotton fu messo alla cornetta del telefono a recitare l'ultima delirante poesia uscita dalla mente del Capitano: \"\u00ab...Tits tits the blimp the blimp / The mother ship the mother ship / The brothers hid under the hood / From the blimp the blimp...\u00bb,\" \"\u00ab...All the people stir / 'n the girls' knees tremble / 'n run 'n wave their hands / 'n run their hands over the blimp the blimp...\u00bb\" (\"Tette tette il dirigibile il dirigibile / La nave madre, la nave madre / I fratelli nascosti sotto il cofano / Dal dirigibile il dirigibile...\"), (\"Tutte le persone si mescolano / e le ginocchia delle ragazze tremano / e corrono e agitano le mani / e mettono le loro mani sul dirigibile il dirigibile\") che Zappa registr\u00f2 e mise sopra un sottofondo musicale di un vecchio brano delle Mothers of Invention dal titolo \"Charles Ives\" su cui stava lavorando.\nUna volta entrato in studio, il gruppo incise 20 tracce strumentali in una singola sessione durata sei ore. Van Vliet pass\u00f2 i giorni successivi a sovraincidere le parti vocali. Invece di cantare seguendo le tracce strumentali con le cuffie, improvvisava il cantato risentendo i nastri delle registrazioni sul momento. Come risultato la voce \u00e8 spesso fuori sincrono rispetto agli strumenti. Interrogato sul perch\u00e9 di tale scelta nella registrazione del cantato dei brani, Beefheart replic\u00f2: \"\u00abBeh, cos\u00ec sembra che siano stati cantati appena prima del raid aereo di un commando militare, non \u00e8 cos\u00ec?\u00bb\"\nA proposito dell'inconsueta modalit\u00e0 di lavoro in studio di Captain Beefheart, Frank Zappa, memore della sua esperienza nel produrre \"Trout Mask Replica\", dichiar\u00f2: \"\u00abDon se ne frega della tecnica; cercai anzitutto di fargli dire cosa volesse fare, per poter soddisfare le sue aspettative partendo da un punto preciso. Registrammo nello studio della chiesa mormona che usavo io, prima le basi e quindi la voce. Solitamente il cantante entra in studio, infila le cuffie, ascolta le basi, cerca di cantare a tempo, e la cosa \u00e8 fatta. Don non tollerava le cuffie e voleva cantare in mezzo allo studio ad alta voce, seguendo gli echi musicali provenienti dai pannelli di vetro della cabina di missaggio. Le possibilit\u00e0 di registrare le voci a tempo erano nulle, ma si fece cos\u00ec.\u00bb\"\nDescrizione dei brani.\n\"Frownland\".\nCanzone preferita dalla band durante i concerti, inizia con un ritmo in 7/8 in cui ognuno dei musicisti va per conto suo sperimentando timbri e tonalit\u00e0 diverse, fino a quando tutti gli strumenti si incontrano, e inizia allora il segmento successivo. Ogni suono \u00e8 originale, nulla si ripete e quello che viene suonato, non ha alcun effetto sull'accordo successivo impiegato. Dopo circa 50 secondi, la musica diventa un torrente impetuoso, e i suoni degli strumenti si scontrano in complessi contrappunti armonici. Nonostante tutto si tratta comunque di un brano in stile blues in cui vengono riprese alcune parti di chitarra del brano \"Kandy Korn\" presente sull'album \"Strictly Personal\", dove entrambe le chitarre combattono tra di loro per suonare in maniera totalmente indipendente l'una dall'altra. Nonostante un tale impatto sonoro, quando irrompe la rauca voce di Beefheart ha l'effetto di uno schiaffo in volto mentre invita l'ascoltatore a viaggiare attraverso la terra della sua musica:\nParadossalmente, questo paesaggio mitizzato non \u00e8 quello della fine degli anni '60, l'invocata nazione hippy (che Beefheart odiava) o la follia psichedelica teorizzata da altri artisti dell'epoca. Questo \u00e8 il personalissimo mondo di Don Van Vliet, costruito su una visione distorta dell'America e dei suoi ideali.\n\"The Dust Blows Forward 'n The Dust Blows Back\".\nLa linea vocale di Captain Beefheart venne registrata su cassetta nella casa di Woodland Hills (da qui il caratteristico click che si sente in sottofondo alla fine di ogni strofa). \u00c8 una traccia esclusivamente vocale, recitata come una filastrocca, senza nessun accompagnamento musicale. Il testo tratta di alcuni ricordi di giovent\u00f9, di quando Van Vliet si recava a pescare da ragazzo. La canzone pu\u00f2 essere intesa come una particolare ode alla natura incontaminata, selvaggia, dove le cose muoiono e rinascono in continuazione.\n\"Dachau Blues\".\nCanzone che tratta temi delicati come l'olocausto, la seconda guerra mondiale e Adolf Hitler. Non fu mai eseguita in concerto. Si tratta di un brano molto intenso, nel quale Don soffia nel clarinetto basso, come se fosse un disperato, ultimo tentativo di fermare la guerra con tutti gli orrori che comporta... La musica \u00e8 alquanto tetra, piuttosto convulsa, come a voler descrivere tali orrori. Alla fine della traccia la voce di Beefheart sovrasta quasi completamente gli altri musicisti impedendo di godere appieno del loro virtuosismo. La natura umana votata all'odio e alla violenza sembra preoccupare Beefheart, che sul finire del brano si augura che non scoppi una terza guerra mondiale.\n\"Ella Guru\".\nSi tratta di una delle canzoni \"pi\u00f9 accessibili\" dell'album, anche se in maniera inconsueta, sembra a suo modo addirittura orecchiabile con i suoi coretti strampalati. L'ispirazione per questo pezzo proviene da una fan del gruppo, che aveva l'abitudine di venire ai loro concerti indossando abiti molto colorati ed eccentrici. Il ruvido cantato di Beefheart \u00e8 completato dalla voce in falsetto e quasi isterica di Jeff Cotton. \u00c8 una canzone d'amore, che in qualche modo fa riferimento al grande successo del 1968 degli O'Kaysions \"Girl Watcher\". Il termine \"Fast 'n Bulbous\" \u00e8 una tipica storpiatura Beefheartiana del nome di una famosa marca di crema idratante, citata anche da Zappa in \"Uncle Meat\" e che compare ripetutamente su \"Trout Mask Replica\".\n\"Hair Pie: Bake 1\".\nTraccia registrata nella casa di Woodland Hills, con i tamburi rivestiti di cartone per attutirne il suono. Don e Victor Hayden andarono con i propri strumenti in mezzo alle erbacce a circa 50 metri dalla casa e iniziarono a soffiare nei loro strumenti producendo dissonanti suoni in stile free jazz. Sono ben udibili il fruscio delle foglie, un cane che abbaia in lontananza e due bambini che erano presenti durante la sessione di registrazione (e con i quali Beefheart inizia a parlare dopo aver concluso la canzone). Il termine \"Hair Pie\" (\"torta di peli\") in slang americano \u00e8 un riferimento osceno al cunnilingus. Zappa fece registrare alla band anche una seconda versione di questo brano, \"Hair Pie: Bake 2\", fondamentalmente la stessa canzone ma registrata in studio e senza gli strumenti a fiato.\n\"Moonlight on Vermont\".\nSicuramente una delle migliori canzoni dell'album e una delle migliori composizioni di Beefheart, \"Moonlight on Vermont\" venne registrata nell'agosto 1968, circa nove mesi prima rispetto alle altre tracce, dalla Magic Band in formazione diversa. La canzone sembra in qualche maniera correlata ai vecchi pezzi blues del Delta del Mississippi, ma chiaramente stravolgendone la struttura. Si tratta di un brano apparentemente semplice, che inizia con uno stridente riff di chitarra elettrica distorta ad opera di Bill Harkleroad, ma che in realt\u00e0 nasconde una struttura complessa come le altre canzoni di \"Trout Mask Replica\". La tematica della canzone tratta dell'influenza della Luna sul comportamento delle persone. Nella parte finale del brano, Don canta uno stralcio della canzone gospel \"Old-Time Religion\", mischiandolo al ritornello di \"Come Out\", un brano di Steve Reich del 1966. Si pu\u00f2 anche considerare questa canzone come l'antitesi dell'omonima ballata romantica composta da John Blackburn e Karl Suessdorf nel 1943, interpretata, tra gli altri, anche da Ray Charles, Johnny Mathis, Sam Cooke, Louis Armstrong, e perfino Frank Sinatra.\n\"Pachuco Cadaver\".\n\u00c8 una delle rare canzoni sull'album in cui quasi ogni strumento suona a tempo e in toni simili, il risultato \u00e8 una sorta di boogie veloce. La batteria e le chitarre sono in sincronia, ma non la parte di basso suonata da Don, completamente fuori tempo, che crea un effetto straniante in un contesto di normale esecuzione degli strumenti. Durante il coro alla fine del brano, Don torna al suo passato musicale pi\u00f9 arcaico, citando la sua canzone per bambini preferita: \"Mammy's Little Baby Loves Shortnin' Bread\". \"Pachuco\" \u00e8 uno dei termini pi\u00f9 comuni utilizzati a Los Angeles negli anni '40 e '50 per indicare un ragazzo ispanico di origine messicana, vestito in abiti eleganti.\n\"Bills Corpse\".\nSi tratta di un pezzo ispirato a Bill Harkleroad, che allora era in uno stato d'animo molto cupo. Il titolo del brano, traducibile in italiano come \"Il cadavere di Bill\", forse \u00e8 semplicemente una presa in giro da parte di Don Van Vliet del pessimismo di Harkleroad, ma bisogna anche ricordare che Beefheart una volta aveva un pesciolino dorato di nome Bill, che mor\u00ec quando il suo proprietario, giovane ed entusiasta, si dimentic\u00f2 di dargli da mangiare per diversi giorni. Il tema centrale \u00e8 quindi la morte, ma una figura femminile che appare alla fine del brano pu\u00f2 anche simboleggiare la rinascita insita nella natura stessa.\n\"Sweet Sweet Bulbs\".\nIl brano fu uno dei pi\u00f9 difficili da portare a termine e il gruppo spese un sacco di tempo in studio per prepararlo bene. Fondamentalmente \u00e8 una canzone d'amore: Don incontra il suo vero amore nel suo giardino. Il ritmo \u00e8 sostenuto, ma nonostante l'apparente facilit\u00e0 dell'insieme, la canzone \u00e8 piuttosto complessa. La linea di basso \u00e8 in forte evidenza. Tra le bellezze naturali del giardino di Don, si percepisce la sua passione per la meravigliosa donna decantata nella canzone che qui sembra essere una regina. L'espressione del desiderio si concretizza nel brano successivo, il pi\u00f9 sessuale dell'album.\n\"Neon Meate Dream of a Octafish\".\nTipico esempio dell'immaginazione poetica di Beefheart dal punto di vista lirico, \u00e8 per\u00f2 un lavoro molto difficile, e quindi eseguito molto raramente dal vivo in concerto. Molte delle parole del testo sono associabili con il sesso, anche il modo di cantare, molto onomatopeico, utilizza suoni per evocare associazioni con il sesso e la sessualit\u00e0. Sono presenti tutta una serie di parole tipicamente associate con la mascolinit\u00e0 e la femminilit\u00e0.\n\"China Pig\".\nCon questo pezzo si torna alle radici del blues, ma \u00e8 facile notare come questa sia la pi\u00f9 vecchia delle canzoni presenti sull'album, possedendo una struttura tipicamente blues in maniera tradizionale senza generare troppe sorprese. Beefheart la canta con un tono di voce alla Howlin' Wolf. La canzone venne registrata su cassetta in una stanza della casa di Woodland Hills con Doug Moon, in visita al gruppo, che accompagnava il cantato di Don con la chitarra. La qualit\u00e0 della registrazione \u00e8 molto lo-fi, e il nastro si interrompe bruscamente verso la fine del brano.\n\"My Human Gets Me Blues\".\nIn questa traccia sono presenti molti elementi di jazz, come il ritmo sincopato che caratterizza il brano. In questo pezzo Beefheart gioca con la lingua inglese stravolgendo il suono e il significato di vocali e consonanti.\n\"Dal\u00ed's Car\".\nIl brano venne ispirato dalla visione di una mostra di Salvador Dal\u00ed, che il gruppo and\u00f2 a visitare. \u00c8 uno dei tre brani solo strumentali dell'album.\n\"Hair Pie: Bake 2\".\n\u00c8 in realt\u00e0 la versione in studio di \"Hair Pie: Bake 1\" senza per\u00f2 il suono degli strumenti a fiato di Beefheart e Hayden. Il critico Langdon Winner ha calcolato che in questo brano sono presenti almeno 14 ritmi e melodie differenti. Le chitarre hanno un sorprendente sound moderno per l'epoca, che influenzer\u00e0 non poco le sonorit\u00e0 dei gruppi new wave degli anni ottanta.\n\"Pena\".\nDopo un'introduzione costituita da uno stralcio di dialogo tra i membri del gruppo, \u00e8 ancora la voce di Jeff Cotton a farla da padrone recitando e urlando cos\u00ec forte, con in sottofondo un tappeto di urla sconnesse da parte di Captain Beefheart, da danneggiarsi quasi le corde vocali, per poi alla fine della canzone scoppiare a piangere istericamente. Si tratta di uno dei brani pi\u00f9 \"bizzarri\" presenti sull'album.\n\"Well\".\nAltra traccia esclusivamente \"recitata\" da Beefheart con una voce in tono baritonale senza accompagnamento musicale alcuno. Ogni strofa, si conclude con l'esclamazione: \"\u00abWell, well...\u00bb\" (\"Bene, bene...\") usata a mo' di ritornello. Il brano descrive il momento in cui la mente passa dalla veglia allo stato di sonno, la luce del giorno filtra nella notte nera, e la mente \u00e8 sempre meno sotto controllo.\n\"When Big Joan Sets Up\".\nSi tratta di un brano ritmicamente in qualche modo simile a \"My Human Gets Me Blues\". Venne spesso eseguito in concerto, perch\u00e9 piaceva molto al gruppo, che lo trovava divertente da suonare. \u00c8 una delle tracce in cui l'influenza del free jazz \u00e8 maggiormente riscontrabile. La \"Big Joan\" del titolo, il soggetto della canzone, \u00e8 una donna obesa di notevoli dimensioni che quando esce di casa viene presa in giro dalla gente per la sua stazza.\n\"Fallin' Ditch\".\nQuesta \u00e8 un'altra canzone che parla di morte. Dopo un'ennesima introduzione parlata, Beefheart inizia a \"sputare\" le parole del testo su un tappeto sonoro blues. Il pezzo si situa sulla scia di brani come \"Almost Dead Blues\" di Robert Pete Williams (che lo scrisse durante una grave malattia) e \"See That My Grave Is Kept Clean\" di Blind Lemon Jefferson.\n\"Sugar 'n Spikes\".\nRisale al periodo della composizione e registrazione di \"Moonlight on Vermont\". La canzone contiene una citazione dal \"Concierto de Aranjuez\" di Joaqu\u00edn Rodrigo nella versione registrata in \"Sketches of Spain\" da Miles Davis, su arrangiamento di Gil Evans.\n\"Ant Man Bee\".\nLa base di questo brano \u00e8 un classico ritmo in 4/4, al quale Don era molto affezionato (lo chiamava il ritmo dei bambini). Il testo della canzone esprime chiaramente la preoccupazione dell'autore per l'ecosistema del nostro pianeta. Oltre a cantare, Van Vliet suona anche il sax solista: tenore e soprano, naturalmente in stile molto \"free\".\n\"Orange Claw Hammer\".\nSi tratta di una poesia recitata da Beefheart, e registrata in solitudine su un registratore a cassette. Sebbene avesse testi preparati, in molte casi, Don preferiva improvvisare le parole sul momento. Beefheart interpreta un vecchio marinaio, il quale dopo 30 anni trascorsi in mare, ha una gamba di legno e le tasche vuote e cerca il modo di incrementare le sue scarse risorse finanziarie.\n\"Wild Life\".\nLa traccia contiene probabilmente la miglior esecuzione solista con uno strumento a fiato da parte di Don Van Vliet sull'intero album. Naturalmente, come al solito, Beefheart non sapeva cosa stava facendo, ma lo fece brillantemente. Le parole del testo raccontano una storia particolarmente drammatica, perch\u00e9 narrata in prima persona. Il protagonista fugge da una realt\u00e0 dolorosa in cui \u00e8 perseguitato da qualcuno. Quindi si sente come un animale braccato, la cui esistenza \u00e8 minacciata da un nemico invisibile. Cos\u00ec decide di scappare sulle montagne insieme alla moglie per nascondersi in una grotta. La \"vita selvaggia\" \u00e8, secondo Beefheart, la migliore amica dell'uomo. L'insolito assolo di sassofono di Beefheart \u00e8 stato rifatto nota per nota con la chitarra nel 1982 da Gary Lucas nel brano \"The Host the Ghost Most Holy-O\" sull'album \"Ice Cream for Crow\".\n\"She's Too Much for My Mirror\".\nLa canzone si occupa di amanti mal assortiti tra di loro. La donna \u00e8 cos\u00ec vanitosa che l'uomo non ha mai la possibilit\u00e0 di guardarsi allo specchio, perch\u00e9 \u00e8 sempre occupato da lei.\n\"Hobo Chang Ba\".\nTraccia costruita elaborando uno dei pi\u00f9 vecchi riff creati da Van Vliet. Il titolo del brano si riferisce allo stato d'animo in cui si identifica l'autore, quello del vagabondo, in questo caso specifico un immigrato cinese... Il termine \"hobo\", tipicamente statunitense, indica una sorta di \"romantico giramondo\", una figura differente da quella del semplice barbone, maggiormente associabile agli eroi della Beat Generation come il Jack Kerouac di \"Sulla strada\", che viaggiava per gli Stati Uniti nascosto su treni merci per non dover pagare il biglietto, o a cantautori folk come Woody Guthrie. Il termine veniva anche spesso utilizzato da Bob Dylan nelle sue prime canzoni.\n\"The Blimp (mousetrapreplica)\".\nLa particolarit\u00e0 del brano in questione sta nel metodo di registrazione impiegato per esso. Beefheart volle che Jeff Cotton ne recitasse il testo al telefono. Quindi Cotton chiam\u00f2 a casa Frank Zappa, che registr\u00f2 il tutto su nastro in diretta nel suo studio. Finita la telefonata, Zappa elabor\u00f2 il nastro sovrapponendogli un accompagnamento musicale in sottofondo eseguito da alcuni membri delle Mothers of Invention. Su questa base, Beefheart sovraincise poi degli assoli al sax soprano. Cos\u00ec nacque \"The Blimp\". Successivamente Zappa riutilizzer\u00e0 la base strumentale per un suo brano intitolato \"Charles Ives\". Il testo della canzone, che parla di un dirigibile che precipita, \u00e8 probabilmente ispirato al famoso disastro aereo che coinvolse il dirigibile Hindenburg negli anni trenta.\n\"Steal Softly Thru Snow\".\nNonostante si tratti di uno dei brani pi\u00f9 complessi del disco (soprattutto per quanto riguarda la parte ritmica) \u00e8 stato eseguito in quasi tutti i concerti della band. Ma Bill Harkleroad ricorda che suonare questo pezzo era per lui una vera e propria tortura. Il testo della canzone, che ancora una volta tratta di ecologia, \u00e8 una sublimazione insolitamente romantica per gli standard di Captain Beefheart.\n\"Old Fart at Play\".\nCome risulta da un'intervista con Langdon Winner che Beefheart effettu\u00f2 nel maggio 1970 per \"Rolling Stone\", la canzone \u00e8 costituita da un breve frammento di un lungo romanzo con lo stesso nome e di cui finora non si sa nulla, che Beefheart si limita a leggere con in sottofondo un accompagnamento musicale da parte della band.\n\"Veteran's Day Poppy\".\nQuesta fu la prima canzone registrata dalla Magic Band con Bill Harkleroad in formazione. Proviene dalla stessa sessione che aveva prodotto \"Moonlight on Vermont\", da qui lo stile leggermente diverso. Il titolo del brano fa riferimento alla pratica tipicamente anglosassone della vendita dei papaveri per beneficenza da parte delle crocerossine nel giorno della memoria dei caduti o veterani di guerra che viene citata anche dai Beatles in \"Penny Lane\". La canzone \u00e8 un inno antimilitarista, dal punto di vista di una madre che ha perso un figlio in guerra. La donna si rifiuta di compiere un gesto privo di significato come comprare dei papaveri, perch\u00e9 tanto non gli crescer\u00e0 un altro figlio come invece ricresce un fiore reciso. Il brano \u00e8 caratterizzato da una chitarra sincopata e da una lunga coda strumentale. Vale la pena notare che il riff principale suonato dalla chitarra slide \u00e8 una citazione della popolare canzone degli anni '40 \"Rancho Grande\". Queste inclusioni di opere note in canzoni originali sono uno degli elementi essenziali dello stile compositivo di Van Vliet e se ne possono trovare esempi in tutti i suoi album. Tale pratica ricorda ci\u00f2 che facevano i cubisti, che nei loro dipinti rappresentavano per lo pi\u00f9 cose semplici, oggetti in genere conosciuti e familiari, stravolgendone per\u00f2 completamente la forma.\nTracce.\nTutte le canzoni sono state scritte da Don Van Vliet."}
{"id": "357703", "revid": "4711", "url": "https://it.wikipedia.org/wiki?curid=357703", "title": "Brabante settentrionale", "text": ""}
{"id": "357716", "revid": "2171656", "url": "https://it.wikipedia.org/wiki?curid=357716", "title": "Imbarcazione a deriva mobile", "text": "L'imbarcazione a deriva mobile o, pi\u00f9 semplicemente deriva, definisce una gruppo eterogeneo di classi di imbarcazioni di piccole dimensioni non cabinate.\nQueste hanno in comune il fatto di avere una deriva mobile e rimovibile.\nIn inglese la classe si chiama dinghy o, per scopi agonistici, centreboard, come codificato dalla Federazione Internazionale della Vela).\nClassi.\nLa Federazione Internazionale della Vela prevede 39 classi di imbarcazioni a deriva mobile.\nStoria.\nI primordi.\nLa necessit\u00e0 di piccole imbarcazioni utilizzabili per il trasporto delle merci da e verso le imbarcazioni in rada nei porti \u00e8 sempre esistita. Assieme ad altre imbarcazioni da lavoro come pescherecci e barche da trasporto leggero, le piccole barche sono sempre state in evidenza. Carlo II di Inghilterra ricevette in regalo una barca a vela quando torn\u00f2 in Inghilterra dal suo esilio nel XVII secolo; era solito usarla per diletto e competizione.\nVerso la fine del XIX secolo, in molti iniziarono ad usare le derive per sport e diletto. L'industria diportista di imbarcazioni pi\u00f9 grandi si svilupp\u00f2 separatamente e si tradussero in quelli che sono gli yacht di oggi. Ci furono, tuttavia, diverse \"contaminazioni\" e molti progetti per le derive adottarono soluzioni pi\u00f9 convenienti.\nScafi plananti e trapezi.\nLo sviluppo delle derive fu aiutato all'inizio del XX secolo dalla Uffa Fox (1898 - 1972), un cantiere inglese amante della vela. Svilupp\u00f2 e contribu\u00ec a molti progetti di derive che resistettero anche a distanza di un secolo: l'Albacore, l'International 14, il Firefly ed il Flying Fifteen.\nIntrodusse, altres\u00ec, l'avanzamento tecnologico pi\u00f9 importante dal punto di vista degli scafi: gli scafi plananti. Questi permettevano di superare i limiti di velocit\u00e0 imposti dai disegni degli scafi delle vecchie derive. In effetti permettevano di planare sull'onda generata dalla barca stessa, portando l'opera viva da uno stato idrostatico ad uno stato idrodinamico (planata). Questo riduceva, di fatto, la superficie dell'opera viva immersa, l'attrito (proprio perch\u00e9 la parte dello scafo immersa era minore) ed il dislocamento (la quantit\u00e0 di acqua spostata da uno scafo). La potenza data dalle vele, quindi, trovava meno resistenza, dando alla barca una velocit\u00e0 assai superiore.\nUn'altra importante novit\u00e0 fu introdotta negli anni trenta, quando vide la luce il trapezio. Questo infatti permetteva di usare il peso dell'equipaggio in maniera ottimale, grazie al fatto di essere appesi al di fuori della barca ad un gancio fissato all'albero. Il risultato fu quello di mantenere la barca pi\u00f9 dritta in maniera da permettere alle vele di scaricare il massimo della loro potenza sullo scafo.\nL'adozione del trapezio in una gara ufficiale avvenne per la prima volta nel 1934 sullo scafo \"Vagabond\" timonato da Peter Scott (figlio del famoso Robert Falcon Scott) e John Winter. Il proprietario della barca, Beecher Moore, del Thames Sailing Club, lavor\u00f2 per affinare la tecnica. Il Vagabond vinse spettacolarmente con un distacco di ben quattro minuti.\nQuest'innovazione venne accantonata e fu poco sviluppata fino a quando non venne reintrodotta nelle classi Osprey e 505 nel 1954 da John Westell sul 505 e sul Flying Dutchman nel 1952.\nDopo la seconda guerra mondiale.\nDurante la Seconda guerra mondiale il compensato divenne il materiale di maggiore utilizzo nel campo aeronautico. Dopo la guerra, l'industria del compensato venne riadattata per costruire derive. Due metodi principali vennero adottati: tasselli e colla e legno sagomato. Jack Holt disegn\u00f2 molte derive in maniera che potessero essere montate da casalinghi tuttofare usando queste tecniche. Il Mirror venne costruito quasi esclusivamente con questa tecnica. Un esempio di deriva in compensato e pannelli di legno \u00e8 invece l'Heron.\nSviluppi moderni.\nAll'inizio del XXI secolo, le derive godono di uno sviluppo sportivo eccezionale. Stanno perdendo la fama di sport esclusivo. Questo grazie all'adozione di disegni pi\u00f9 moderni e materiali che rendono gli scafi pi\u00f9 leggeri (fibra di vetro, schiume espanse, ecc. che eliminano l'annoso problema della manutenzione che richiedono gli scafi in legno), materiali per le vele pi\u00f9 economici, barche pi\u00f9 facilmente trasportabili, e vele dal taglio pi\u00f9 semplice come il gennaker anzich\u00e9 il pi\u00f9 complesso \"cugino\" spinnaker. Queste caratteristiche rendono \"gli sport da deriva\" pi\u00f9 economici in termini di soldi e di tempo, estendendone molto il richiamo.\nVento e velocit\u00e0.\nLa ricerca del miglioramento del record di velocit\u00e0 a vela \u00e8 un'attivit\u00e0 economica molto sviluppata; ad oggi il record \u00e8 detenuto dal trimarano \"Hydroptere\" ed \u00e8 di 51.36 nodi.\nA questo proposito, si pu\u00f2 notare come alcune barche a vela ad alte prestazioni possano \"veleggiare pi\u00f9 velocemente del vento\". Questo apparente paradosso, in realt\u00e0, non viola nessuna legge fisica; basta infatti guardare le prestazioni delle barche nella coppa America 2010 in cui la velocit\u00e0 della barca era di circa 2 volte la velocit\u00e0 del vento.\nNella pratica velica si distinguono tre modalit\u00e0 di misura diverse del vento:\nLa forza propulsiva delle vele trae origine dal vento apparente e non dal vento reale, poich\u00e9 dipende dal flusso d'aria originato intorno alla vela e quindi le barche a vela possono veleggiare pi\u00f9 veloci del vento reale.\nTipi di derive.\nEsistono poi le derive \"olimpiche\", che sono le barche a vela con cui vengono svolte le regate delle olimpiadi. Tra le principali derive olimpiche (che possono cambiare nelle diverse Olimpiadi), troviamo tra quelle maschili: il Laser, il Finn, il 470 e il 49er; tra quelle femminili: Il Laser Radial e l Europa.\nUna delle peculiarit\u00e0 delle derive \u00e8 il fatto di essere molto leggere, perci\u00f2 spesso l'equipaggio (che per questo tipo di imbarcazioni raramente supera i due elementi, ovvero prodiere e timoniere) deve spostare il proprio peso (sopravvento o sottovento) in base alle andature ed alla forza del vento. Questo fa s\u00ec che le derive siano di fatto una buona scuola, se non un passaggio obbligato, per ogni buon velista; \u00e8 infatti su queste barche che si impara a \"sentire\" le reazioni che lo scafo pu\u00f2 avere e ad ostacolarle o assecondarle a seconda del caso.\nSkiff.\nSono generalmente le derive pi\u00f9 veloci. Le tavole sono piatte ed hanno uno scafo molto sottile e sono progettate per planare e supportare l'equipaggio al trapezio anche in condizioni di vento esiguo. Dispongono di una velatura piuttosto grande che pu\u00f2 arrivare ad includere gennaker o spinnaker. Il 18ft Australiano (18 piedi australiano), il cui equipaggio conta tre persone, ne \u00e8 un esempio. Un altro \u00e8 il Musto Skiff, un singolo.\nDerive ad alte prestazioni.\nSono derive veloci e potenti, progettate per regatare ai giochi olimpici. Esempi di questa categoria sono il Flying Dutchman, il 505, il Fireball, il 49er, l'Osprey, il Javelin ed il 470. Sono tutte barche plananti (potenzialmente anche nelle andature di bolina), possiedono un trapezio e spinnaker simmetrici o asimmetrici.\nDerive da crociera.\nSono progettate per le famiglie e sono abitualmente pi\u00f9 stabili di quelle ad alte prestazioni grazie ad uno scafo pi\u00f9 piatto, un dislocamento pi\u00f9 significativo ed una superficie velica ridotta. Esempi di questo tipo di derive sono il Wayfarer, il Mirror, il Laser Stratos ed il Laser 16.\nCatamarani.\nQueste famose derive sono veloci, hanno alberi alti e doppio scafo. Esempi significativi di questa categoria di derive sono l'Hobie Cat ed il Tornado; quest'ultimo \u00e8 un catamarano ad alte prestazioni di classe olimpica fino alle olimpiadi di Pechino 2008.\nDerive da competizione.\nSotto questa definizione ricadono molte derive. Molti sportivi viaggiano con le proprie imbarcazioni per eventi di rilievo internazionale come quelli che si disputano sul Lago di Garda.\nIl Laser, il Laser Radial ed il Laser 4.7 sono varianti della medesima famosissima barca: un singolo la cui combinazione tra semplicit\u00e0, portabilit\u00e0 e prestazioni ha dato molta fortuna alle derive in generale.\nAltre due importanti classi da menzionare, molto utilizzate nelle scuole di vela, sono il 420 ed il Flying Junior.\nPrototipi.\nMolte derive hanno uno scafo ed una struttura ben definiti ed i cambiamenti apportati sono molto rari. Tuttavia alcune classi possono competere grazie a regole e misurazioni meno rigidi. Questo incoraggia la sperimentazione che spesso \u00e8 mirata all'innovazione di tecniche e modelli di costruzione. Esempi di questa tipologia di derive sono il 18ft Australiano e l'International 14. Le imbarcazioni che non ricadono in questa definizione sono solitamente chiamate monotipi o (nel suo termine inglese) \"One Design\". Il primo monotipo costruito fu il Water Wag, che veleggi\u00f2 per la prima volta nella baia di Dublino nel 1887. Una curiosit\u00e0: questa classe disputa ancora le sue regate, ad oltre un secolo di distanza."}
{"id": "357717", "revid": "219110", "url": "https://it.wikipedia.org/wiki?curid=357717", "title": "PostGIS", "text": "PostGIS \u00e8 un'estensione spaziale per il database PostgreSQL distribuito con licenza GPL.\nFornisce i tipi di dati specificati negli standard dell'Open Geospatial Consortium.\nIn particolare \u00e8 un geodatabase, fornisce il sistema di gestione dati sui quali \u00e8 basato un GIS Geographic(al) Information System."}
{"id": "357720", "revid": "339392", "url": "https://it.wikipedia.org/wiki?curid=357720", "title": "Smack Down!", "text": ""}
{"id": "357721", "revid": "729019", "url": "https://it.wikipedia.org/wiki?curid=357721", "title": "Legio I Germanica", "text": "La Legio I \"Germanica\" (\"della Germania\") fu una legione romana arruolata nel 19-17 a.C. da Augusto per combattere le popolazioni germaniche, probabilmente sulle \"ceneri\" della precedente I \"Augusta\". Dopo la rivolta dei Batavi (70), ci\u00f2 che restava di questa legione fu aggiunto alla VII legione di Galba. Nacque, cos\u00ec, la VII \"Gemina\". Il suo vessillo era probabilmente un toro, come per tutte quelle arruolate da Cesare.\nStoria.\nPeriodo repubblicano.\nLa I \"Germanica\" potrebbe identificarsi, durante il periodo repubblicano, con la legio I di Gaio Giulio Cesare, nata a sua volta dopo Farsalo dalla legio I di Gneo Pompeo Magno. Dopo l'assassinio di Cesare nel 44 a.C., giur\u00f2 fedelt\u00e0 ad Ottaviano e con lui rimase fino al Azio (31 a.C.).\nPeriodo imperiale.\nPotrebbe identificarsi con la I \"Augusta\" che non sappiamo con certezza se fu sciolta al termine delle guerre cantabriche (nel 19 a.C.) per aver perduto l'aquila oppure se fu semplicemente rinominata \"I Germanica\". Sappiamo che la legione, tra la fine del I secolo a.C. e l'inizio del I secolo d.C., fu spostata o \"riformata\" lungo la frontiera renana negli anni in cui Tiberio trascorse come governatore della Gallia Comata (tra il 19 ed il 15 a.C.). Prese parte alle campagne di Druso maggiore contro le trib\u00f9 germaniche (dal 12 al 9 a.C.). Al termine delle campagne militari del figlio Germanico fu posizionata nel nuovo castra di Bonna, dove rimase fino a Vespasiano.\nLa I \"Germanica\" rimase nella Germania Inferiore fino al 69, l'\"Anno dei quattro imperatori\". Comandata dal legato Fabio Valente vincer\u00e0 la prima battaglia di Bedriaco e consegner\u00e0 a Vitellio la porpora imperiale. Sar\u00e0 Vespasiano a sconfiggere in Italia Vitellio, che era stato acclamato dalle legioni germaniche.\nDurante la ribellione batavica del 70, la I \"Germanica\" fu una delle legioni che portarono il loro aiuto alle truppe assediate a Castra Vetera (Germania Inferiore), ma finirono per essere intrappolate loro stesse. Sar\u00e0 Vespasiano a porre fine alla rivolta. Ci\u00f2 che restava di questa legione fu fuso con la VII legione. Nacque cos\u00ec la VII \"Gemina\"."}
{"id": "357724", "revid": "729019", "url": "https://it.wikipedia.org/wiki?curid=357724", "title": "Mike Tindall", "text": "Biografia.\nMike Tindall \u00e8 figlio d'arte: studi\u00f2 infatti a Wakefield nel West Yorkshire, dove suo padre Phil era capitano dell'Otley.\nCarriera.\nBath.\nAl termine delle superiori entr\u00f2 subito nel Bath, la cui linea centrale, all'epoca (1997) era formata da Jeremy Guscott e Phil de Glanville, la stessa che Clive Woodward era uso proporre anche in Nazionale inglese. Quando il tecnico decise di ringiovanire la selezione, tuttavia, Tindall fu tra coloro che furono presi in considerazione per un ricambio, e nel 2000 esord\u00ec contro l' di fianco a Mike Catt.\nCol tempo Tindall cement\u00f2 un'intesa con il compagno di reparto Will Greenwood formando con quest'ultimo un'efficace cerniera di centro/trequarti, e formando la spina dorsale della Nazionale che and\u00f2 a vincere la in Australia: Tindall gioc\u00f2 tutti gli incontri tranne la semifinale, nella quale Woodward gli prefer\u00ec Catt per via della sua maggiore adattabilit\u00e0 ai campi pesanti. Come molti suoi colleghi di Nazionale, anche Tindall fu costretto a saltare l'attivit\u00e0 per lunghi periodi. Nel 2005, per esempio, dovette rinunciare al Sei Nazioni e, di fatto, anche a tutto il resto della stagione, dal momento che non riusc\u00ec a trovare la forma migliore neppure nel \"tour\" neozelandese dei British Lions.\nContemporaneamente era sopraggiunta anche una controversia economica con il suo club: il Bath, che gi\u00e0 aveva adottato una rigorosa politica di tetto salariale, nel febbraio 2005 si rifiut\u00f2 di rinnovare il contratto a Tindall anche per via del rischio di ulteriori infortuni (nella sua ultima stagione fu indisponibile per larghi periodi a causa di infortuni a inguine e spalle.\nFu cos\u00ec che il giocatore decise di firmare un triennale da 150\u00a0000 sterline a stagione con il Gloucester Rugby.\nGloucester Rugby.\nLa prima stagione fu segnata dai postumi degli infortuni patiti all'epoca della militanza nel Bath, e Tindall fatic\u00f2 a ritrovare la forma.\nLa stagione successiva parve ricominciare sotto i migliori auspic\u00ee, ma un ennesimo infortunio lo tenne fuori gioco fino al Sei Nazioni 2007, ai cui nastri di partenza comunque si present\u00f2 in forma. Ma, di nuovo, in aprile si ruppe una gamba durante un contrasto in un incontro di Premiership a Newcastle, circostanza che gli cost\u00f2 la partecipazione alla Coppa del Mondo in Francia.\nA ottobre 2007 Tindall fece ritorno in squadra a Gloucester, ma durante un incontro di Heineken Cup si infortun\u00f2 a una tibia in un contrasto dalla stessa dinamica di quello in cui, a Newcastle, si ruppe una gamba: il recupero fu pi\u00f9 veloce, e il nuovo C.T. inglese Brian Ashton lo incluse nei selezionati ufficiali per il Sei Nazioni 2008.\nNella partita inaugurale di Twickenham contro il , ricadendo al suolo con il torace sopra il piede di un avversario, Tindall si procur\u00f2 una frattura intercostale che gli caus\u00f2 la perforazione di un polmone e un taglio di 5 centimetri al fegato, con un'emorragia di circa 800 centimetri cubici di sangue. Trasportato in ospedale, fu trattenuto 5 giorni in terapia intensiva. Tindall si dichiar\u00f2 contento di essere rimasto vivo dopo un infortunio del genere, ma si augur\u00f2 anche di poter tornare a giocare quanto prima. Nonostante la serie di infortuni il Gloucester gli accord\u00f2 fiducia e gli rinnov\u00f2 il contratto per altre 3 stagioni.\nConvocato dal nuovo C.T. inglese Martin Johnson per la in Nuova Zelanda con i gradi di capitano, Tindall incorse in un incidente disciplinare che compromise il prosieguo di carriera internazionale: dopo la vittoria nella fase a gironi contro l' per 13-9 Tindall, insieme ad altri suoi compagni di squadra, trascorse la serata in un bar di Queenstown, sobborgo di Otago dove, secondo alcune cronache, avendo ecceduto nel bere tenne comportamenti giudicati non consoni dalla federazione di rugby a 15 dell'Inghilterra, specialmente alla luce del fatto che il quotidiano scandalistico \"The Sun\" rivel\u00f2 i dettagli della nottata; nonostante l'iniziale difesa di Martin Johnson, la Federazione aveva decretato di bandire Tindall dalla Nazionale e di multarlo di 25\u00a0000 sterline per comportamento scorretto e per avere indotto Johnson a false dichiarazioni, decisione contro la quale lo stesso Tindall si appell\u00f2. Il 29 novembre 2011 la commissione d'appello rimosse il bando e ridusse la multa a 15\u00a0000 sterline ritenendo che, fermo restando la condotta non consona, non sussisteva la volont\u00e0 di Tindall di fuorviare Johnson in quanto il giocatore, essendo al momento dei fatti contestati ubriaco, rifer\u00ec a Johnson quanto a sua volta riferitogli da altri compagni di squadra. La decisione suscit\u00f2 critiche e polemiche, la pi\u00f9 importante delle quali riguardante il cattivo esempio che i giocatori pi\u00f9 in vista possono costituire per i pi\u00f9 giovani. La Coppa del Mondo neozelandese costitu\u00ec, comunque, l'ultimo appuntamento internazionale per Tindall, la cui carriera con l' si chiuse in quel 2011 con 75 incontri in 11 anni di militanza.\nRitiro.\nGi\u00e0 intenzionato a ritirarsi alla fine della stagione 2012-13, Tindall accett\u00f2 il prolungamento di un'ulteriore stagione con un contratto da allenatore-giocatore; il ritiro definitivo \u00e8 del luglio 2014 a seguito della decisione del Gloucester di non rinnovargli il contratto da giocatore. Il suo ritiro era giunto quattro giorni dopo quello del suo ex compagno di squadra e di Nazionale (nonch\u00e9 testimone di nozze) Iain Balshaw, a seguito del quale Tindall era rimasto l'ultimo giocatore in attivit\u00e0 reduce dalla vittoriosa .\nLa stampa, britannica e internazionale, fu concorde nell'affermare che, con il ritiro di Tindall, si era chiusa definitivamente un'era, la pi\u00f9 ricca di successi del rugby inglese.\nTra il 2012 e il 2013 Tindall fu anche invitato in diversi incontri dei Barbarians in uno dei quali, a maggio 2013 proprio contro un XV dell', gioc\u00f2 da capitano.\nVita privata.\nMike Tindall \u00e8 sposato dal 30 luglio 2011 con Zara Phillips, figlia di Anna, principessa reale, quindi nipote della regina Elisabetta II.\nI due si conobbero a Sydney, in Australia, durante la vittoriosa e annunciarono il loro fidanzamento il 21 dicembre 2010; il matrimonio avvenne a Edimburgo.\nLa coppia ha due figlie, nate nel 2014 e nel 2018, e un figlio, nato nel 2021."}
{"id": "357734", "revid": "30610", "url": "https://it.wikipedia.org/wiki?curid=357734", "title": "Pronome", "text": "In linguistica, il pronome (dal latino \"pro-nomen\", \"al posto del nome\"; talvolta indicato anche come sostituente) \u00e8 una parte variabile del discorso che svolge le seguenti funzioni:\nData questa natura, per interpretare un pronome occorre fare riferimento rispettivamente al cotesto (o contesto linguistico) o al contesto.\nIl pronome, come mostra l'etimologia del termine, fa le veci del nome; pu\u00f2 per\u00f2 sostituire anche un'altra parte del discorso o un intero brano della frase. Si vedano gli esempi sottostanti:\nTipi di pronomi.\nNumerosi pronomi possessivi, dimostrativi, indefiniti, interrogativi, esclamativi, numerali e qualificativi hanno forme in comune con quelle degli aggettivi; in questi casi, per distinguere la funzione, si deve tener presente che gli aggettivi accompagnano il nome, mentre i pronomi lo sostituiscono. Si vedano gli esempi sottostanti: \nPronomi personali.\nI pronomi personali indicano: \nIn Italiano sono variabili nel numero e, alla terza persona singolare e plurale, anche nel genere. Hanno forme diverse a seconda della funzione che svolgono:\nSi noti che \"lei\" e \"loro\" possono essere pronomi personali di cortesia e \"noi\" \u00e8 usato come plurale di maest\u00e0 e di modestia.\nTra i pronomi personali si inseriscono i pronomi riflessivi, che si riferiscono sempre al soggetto e riflettono sul soggetto l'azione espressa dal verbo.\nPronomi possessivi.\nI pronomi possessivi indicano di chi \u00e8 o a chi appartiene il nome della persona, animale o cosa che sostituiscono.\nPronomi dimostrativi.\nI pronomi dimostrativi indicano la posizione del nome che sostituiscono nello spazio e nel tempo, rispetto a chi parla o a chi ascolta.\nPronomi indefiniti.\nI pronomi indefiniti indicano in modo vago, generico e impreciso la quantit\u00e0, la qualit\u00e0 o l'identit\u00e0 del nome che sostituiscono.\nPronomi relativi.\nI pronomi relativi sostituiscono un nome e mettono in relazione tra loro due preposizioni. I principali pronomi relativi sono: che, cui, il quale. \nI pronomi relativi doppi (o misti) fondono in un'unica forma due pronomi: un pronome dimostrativo pi\u00f9 un pronome relativo, oppure, un pronome indefinito pi\u00f9 un pronome relativo. L'esempio pi\u00f9 comune \u00e8 il pronome \"chi\", che significa \"quello che\" o \"quella che\".\nPronomi interrogativi ed esclamativi.\nI pronomi interrogativi servono a introdurre una domanda, diretta o indiretta, sulla quantit\u00e0, qualit\u00e0 e identit\u00e0 del nome che sostituiscono. I pronomi interrogativi sono quattro: chi, che, quale, quanto.\nI pronomi esclamativi servono a introdurre un'esclamazione sulla qualit\u00e0, quantit\u00e0 o identit\u00e0 del nome che sostituiscono. I pronomi esclamativi sono quattro e corrispondono a quelli interrogativi: chi, che, quale, quanto.\nPronomi numerali.\nI pronomi numerali precisano la quantit\u00e0 numerica del nome che sostituiscono. Hanno la stessa forma degli aggettivi numerali corrispondenti, che assumono il valore di pronomi quando il nome a cui si riferiscono rimane sottinteso, come negli esempi sottostanti.\nEsempi:\nI testi di grammatica italiana pi\u00f9 tradizionali non sempre presentano la categoria dei pronomi numerali.\nPronomi qualificativi.\nI pronomi qualificativi precisano una qualit\u00e0 del nome che sostituiscono. Hanno la stessa forma degli aggettivi qualificativi corrispondenti, che divengono pronomi quando il nome a cui si riferiscono rimane sottinteso, come negli esempi sottostanti:\nNon si deve confondere l'aggettivo qualificativo sostantivato con il pronome qualificativo; si vedano gli esempi sottostanti:\nI testi di grammatica italiana pi\u00f9 tradizionali non sempre presentano la categoria dei pronomi qualificativi; secondo alcuni autori, l'esclusione dei pronomi qualificativi \u00e8 contraddittoria, in quanto basata su considerazioni opposte rispetto all'individuazione di tutte le altre categorie di pronomi corrispondenti alle analoghe categorie di aggettivi."}
{"id": "357750", "revid": "729019", "url": "https://it.wikipedia.org/wiki?curid=357750", "title": "Sojuz 29", "text": "Sojuz 29 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del ventottesimo volo equipaggiato di questa capsula, del quarantottesimo volo nell'ambito del programma Sojuz sovietico nonch\u00e9 del quinto volo equipaggiato verso la predetta stazione spaziale (il quarto equipaggiato - a causa dell'insuccesso della Sojuz 25 - che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). Prima di questa missione si era svolta la missione di collaudo del nuovo tipo di navicella spaziale, la Sojuz-T, lanciata priva di equipaggio sotto la denominazione di camuffaggio Cosmos 1001.\nEquipaggio.\nEquipaggio principale.\nL'equipaggio lanciato nello spazio a bordo di questa navicella spaziale era formato dal comandante Uladzimir Vasil'evi\u010d Kaval\u00ebnak (al suo secondo volo nello spazio) e dall'ingegnere di bordo Aleksandr Sergeevi\u010d Ivan\u010denkov (al suo primo volo nello spazio).\nIl veterano delle missioni Vostok 5 e Sojuz 22 Valerij F\u00ebdorovi\u010d Bykovskij accompagnato dal primo tedesco nello spazio, Sigmund J\u00e4hn, (lanciati a bordo della Sojuz 31) faranno ritorno a terra a bordo di questa capsula.\nMissione.\nKaval\u00ebnak e Ivan\u010denkov formarono il secondo equipaggio base (Saljut 6 EO-2) della stazione spaziale Saljut 6. Prima di poter iniziare con i vari esperimenti in programma, dovettero effettuare diversi lavori di manutenzione e di ripristino dell'operativit\u00e0 della stazione spaziale. Con l'aiuto degli equipaggi ospite poterono essere effettuati molteplici esperimenti. Infatti durante la loro permanenza nello spazio vennero visitati da due equipaggi del programma Intercosmos. Il secondo equipaggio ospite lasci\u00f2 la loro capsula di lancio per far ritorno a bordo della Sojuz 29 e consentire con ci\u00f2 una permanenza ulteriormente prolungata nei confronti dei programmi di missione originari all'equipaggio base. Kaval\u00ebnak e Ivan\u010denkov rimarranno infatti nello spazio per quasi 140 giorni facendo ritorno a terra il 2 novembre 1978.\nLa capsula d'atterraggio della Sojuz 29 \u00e8 attualmente esposta presso il Deutsches museum di Monaco di Baviera quale prestito del museo storico militare della Bundeswehr (Milit\u00e4rhisorisches Museum o semplicemente Armeemuseum) di Dresda, il quale attualmente \u00e8 per la maggior parte chiuso a causa di lavori di ristrutturazione.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "357756", "revid": "1700", "url": "https://it.wikipedia.org/wiki?curid=357756", "title": "Oran Thaddeus Page", "text": ""}
{"id": "357772", "revid": "36376", "url": "https://it.wikipedia.org/wiki?curid=357772", "title": "Robert E. Lee", "text": ""}
{"id": "357774", "revid": "729019", "url": "https://it.wikipedia.org/wiki?curid=357774", "title": "Legio VII Gemina", "text": "La legio VII \"Gemina\" (\"gemella\") nacque nell'Anno dei quattro imperatori (69), quando il governatore della Spagna Tarraconense, Galba, la arruol\u00f2 per marciare su Roma. Allora, per\u00f2, si chiamava settima legione. Divenne \"Gemina\" dopo che nelle sue file furono inseriti i resti della I \"Germanica\".\nStoria.\nLa VII si trovava ancora a Le\u00f3n (Spagna) alla fine del IV secolo. Non si conosce il suo emblema. Tra i suoi comandanti Publio Cornelio Anullino (177) e Quinto Edio Lolliano Plauzio Avito (202-205).\nAl tempo della \"Notitia dignitatum\" suoi distaccamenti (\"vexillationes\") erano posti sotto il comando del \"Magister militum per Orientem\"."}
{"id": "357775", "revid": "2096950", "url": "https://it.wikipedia.org/wiki?curid=357775", "title": "Alessandra Guerra", "text": "Biografia.\nLaureata in Lettere, \u00e8 stata insegnante nelle scuole medie ed ha collaborato con vari musei d'arte.\nIscritta alla Lega Nord, nel 1993 venne eletta consigliere regionale e fu assessore alla cultura; nel 1994, dopo una grave crisi politica che aveva investito il Friuli-Venezia Giulia, venne nominata presidente \"ad interim\" della regione, carica che conserv\u00f2 fino al 1995. In questo periodo ricopri anche l'incarico di Presidente della Conferenza delle regioni e delle province autonome\nDal 15 giugno 2001 al 23 giugno 2003 \u00e8 Vice Presidente della Regione Friuli-Venezia Giulia e Assessore all'Istruzione e Cultura\nNel 2003 si \u00e8 candidata alla presidenza della sua regione: sostenuta dalla Casa delle Libert\u00e0, ha ottenuto il 43,2% dei voti ed \u00e8 stata pertanto sconfitta da Riccardo Illy. Durante la presidenza Illy, la Guerra \u00e8 stata presidente del gruppo della Lega Nord al Consiglio Regionale.\nDal 2005 al 2008 \u00e8 presidente della Lega Nord del Friuli Venezia Giulia, subentrando a Rinaldo Bosco.\nNell'aprile 2008, in vista del rinnovo per l'esecutivo della regione Friuli-Venezia Giulia, Alessandra Guerra lascia la Lega Nord per passare alla coalizione di Riccardo Illy, appoggiato dal Partito Democratico e altre forze politiche di sinistra. In seguito, nel luglio 2009, la Guerra si \u00e8 tesserata allo stesso PD, appoggiando la corsa alla segreteria di Pier Luigi Bersani.\nNel 2009 pubblica il libro \"Guerra e Pace. Donne e politica tra violenza e speranza\" (Bonanno editore), nel quale racconta la difficolt\u00e0 per le donne di fare politica in Italia. \nNell'autunno 2017 dichiara di voler partecipare alle Elezioni Regionali 2018 per il Friuli Venezia Giulia come candidato Presidente per la Federazione Nazionale dei Verdi per portare nuovamente in Consiglio Regionale le istanze ecologiste degli ambientalisti. "}
{"id": "357776", "revid": "36376", "url": "https://it.wikipedia.org/wiki?curid=357776", "title": "Albert S. Johnston", "text": ""}
{"id": "357777", "revid": "1543377", "url": "https://it.wikipedia.org/wiki?curid=357777", "title": "La zattera della Medusa", "text": "La zattera della Medusa (\"Le Radeau de la M\u00e9duse\") \u00e8 un dipinto a olio su tela (491x716 cm) di Th\u00e9odore G\u00e9ricault. Questo dipinto \u00e8 stato realizzato nel 1818-19 e conservato nel Museo del Louvre di Parigi.\nCompletato quando l'artista aveva soltanto 29 anni, il dipinto rappresenta un momento degli avvenimenti successivi al naufragio della fregata francese \"M\u00e9duse\", avvenuto il 2 luglio 1816 davanti alle coste dell'attuale Mauritania, a causa di negligenze e decisioni affrettate da parte del comandante Hugues Duroy de Chaumareys che, oltre a non navigare da circa venticinque anni, non aveva una buona conoscenza di quelle acque, cosa che port\u00f2 la fregata ad incagliarsi sul fondale sabbioso. Oltre 250 persone si salvarono grazie alle scialuppe, le rimanenti 150, la ciurma, dovettero essere imbarcate su una zattera di fortuna, lunga 20 metri e larga 7, e di queste soltanto 15 fecero ritorno a casa.\nG\u00e9ricault scelse accuratamente il soggetto del suo primo grande lavoro, una tragedia che stava avendo risonanza internazionale, per alimentare l'interesse di un pubblico quanto pi\u00f9 vasto possibile e per lanciare la sua carriera. Scrupoloso e attento ai dettagli, l'artista si sottopose ad un intenso periodo di studio sul corpo umano e sulla luce, producendo moltissimi disegni preparatori, intervistando due dei sopravvissuti e costruendo un modellino del naufragio. Come aveva previsto, il dipinto una volta esposto al Salon di Parigi del 1819 gener\u00f2 diverse controversie, attirando in misura uguale commenti positivi e feroci condanne. Solo in seguito venne rivalutato dalla critica, che lo riconobbe come uno dei lavori destinati ad incidere di pi\u00f9 sulle tendenze romantiche all'interno della pittura francese.\nAcquistata dal Louvre subito dopo la prematura morte dell'autore a trentatr\u00e9 anni, \"La zattera della Medusa\", nelle sue scelte formali (la teatralit\u00e0 e l'intensa emotivit\u00e0 della scena) e di contenuto (l'episodio vicino ai contemporanei dell'autore) rappresenta uno spartiacque e un punto di rottura con l'allora preponderante scuola neoclassica, tesa al perseguimento dell'ideale di emotivit\u00e0 contenuta e catalizzata dall'arte greca, e un'icona del Romanticismo, arrivando a influenzare i lavori di artisti come Eug\u00e8ne Delacroix, William Turner, Gustave Courbet e \u00c9douard Manet.\nStoria.\nContesto storico.\nNel giugno del 1816, la fregata francese \"M\u00e9duse\" part\u00ec da Rochefort in direzione del porto di Saint-Louis, sulle coste del Senegal; con essa viaggiavano altre tre navi, la \"Loire\", la \"Argus\" e la corvetta \"\u00c9cho\". Hugues Duroy de Chaumareys era stato nominato capitano della fregata nonostante la scarsa esperienza di navigazione. La missione della fregata era quella di accertarsi che l'Inghilterra avesse tenuto fede al trattato di Parigi e avesse abbandonato la colonia del Senegal restituendola alla Francia. Julien-D\u00e9sir\u00e9 Schmaltz, insieme alla moglie Reine, era tra i passeggeri della fregata, in qualit\u00e0 di governatore della colonia.\nPer ammortizzare i tempi e i costi, la \"Medusa\" distacc\u00f2 le navi compagne e aument\u00f2 la sua velocit\u00e0. A causa di ci\u00f2, il 2 luglio, si incagli\u00f2 su un banco di sabbia, 160 chilometri al largo della attuale Mauritania. Furono fatti dei tentativi per disincagliare la nave, ma nessuno and\u00f2 a buon fine e cos\u00ec, il 5 luglio, i quattrocento superstiti iniziarono il viaggio verso la costa sulle sei scialuppe della fregata. Alcuni ufficiali rimasero sulla nave, tuttavia le restanti 147 persone, eccedendo in numero, dovettero essere dirottate su una zattera di fortuna, lunga 20 metri e larga 7. Il capitano e gli altri passeggeri sulle scialuppe decisero inizialmente di trascinare la zattera, ma dopo pochi chilometri l'imbarcazione affond\u00f2 parzialmente a causa del peso degli uomini, la cima si ruppe e fu abbandonata al proprio destino. Sulla zattera, 20 persone morirono gi\u00e0 la prima notte. Al nono giorno i sopravvissuti si diedero al cannibalismo. Il tredicesimo giorno, il 17 luglio, dopo che molti erano morti di fame o si erano gettati in mare in preda alla disperazione, i superstiti vennero salvati dal battello \"Argus\"; cinque morirono la notte seguente.\nLo scandalo scoppi\u00f2 il 13 settembre seguente, allorch\u00e9 il foglio \"Journal des d\u00e9bats\" pubblic\u00f2 una relazione del chirurgo Henry Savigny, sopravvissuto della zattera: egli raccontava del clima di violenza e sopraffazione fra i sopravvissuti. Gli avversari del governo sottolinearono la discriminazione sofferta dai non-privilegiati e la nomina del comandante de Chaumaray, la cui negligenza \u00e8 considerata la causa principale del naufragio, arrivando a generare un affare politico che coinvolse e mise in imbarazzo la monarchia francese, recentemente restaurata dopo la disfatta del 1815 subita da Napoleone.\nRicerca e studi preparatori.\nG\u00e9ricault fu affascinato dai racconti del tragico naufragio e cap\u00ec ben presto come la messa su tela dell'avvenimento avrebbe potuto costituire l'opportunit\u00e0 di affermare la sua reputazione come pittore. All'inizio del 1818, incontr\u00f2 i sopravvissuti Henri Savigny e Alexandre Corr\u00e9ard, i quali fornirono la descrizione emotiva della loro esperienza, ispirando l'intenso tono tragico del dipinto. Lavor\u00f2 a fianco di Corr\u00e9ard, Savigny e il falegname della Medusa, Lavillette, per costruire un dettagliato modello in scala della zattera, usata come modello dal vero nella fase finale. Nonostante soffrisse di forti febbri, riusc\u00ec a compiere diversi viaggi sulla costa francese, in particolare a Le Havre, per assistere a tempeste e maremoti. Colse inoltre l'occasione di un viaggio in Inghilterra, attraverso la Manica, per studiare il movimento delle onde.\nOssessionato dall'accuratezza storica e con l'obiettivo di una resa verosimile della rigidit\u00e0 cadaverica dei marinai deceduti sulla zattera, visit\u00f2 l'obitorio dell'ospedale Beaujon di Parigi, per studiare la rappresentazione del tono muscolare dei morti, arrivando a portare nel suo studio una testa, concessagli in prestito per due settimane da un manicomio, e diversi arti amputati per studiarne il processo di decomposizione e per prendere dimestichezza con il disegno dei morti.\nL'ideazione del dipinto si dimostr\u00f2 pi\u00f9 lenta e difficoltosa di quanto il pittore avesse immaginato e, in particolare, la scelta del preciso momento da immortalare sulla tela fu il frutto di numerosi ripensamenti e altrettanti disegni e schizzi preparatori. Tra i momenti presi in considerazione ci fu l'ammutinamento contro gli ufficiali il secondo giorno sulla zattera, le scene di cannibalismo e il salvataggio finale. Infine, G\u00e9ricault scelse di rappresentare l'episodio finale, in cui i sopravvissuti vedono all'orizzonte una nave.\nInfluenze.\nDal punto di vista stilistico, \"La zattera della Medusa\" fonde svariate influenze, assorbite da G\u00e9ricault nei suoi numerosi viaggi in Italia e all'estero. Tra i punti di riferimento pi\u00f9 evidenti appaiono il \"Giudizio universale\", la volta della Cappella Sistina, entrambi di Michelangelo, e la \"Trasfigurazione\" di Raffaello, mentre l'approccio monumentale verso avvenimenti contemporanei e la maniera composta in cui \u00e8 descritto l'avvistamento della nave \u00e8 mutuato da Jacques-Louis David e Antoine-Jean Gros. L'illuminazione del quadro venne descritta come caravaggesca, la tensione scultorea dei corpi costituisce un retaggio classicista, cos\u00ec come lo \u00e8 l'assenza di vestiti sui loro corpi, motivata dal desiderio di evitare \u00abcostumi non pittorici\u00bb. Lo storico Richard Muther osserv\u00f2: \u00abC'\u00e8 ancora qualcosa di accademico nelle figure, che non sembrano sufficientemente indebolite dalle privazioni, dalle malattie e dalla lotta contro la morte\u00bb. G\u00e9ricault aveva eseguito molte copie dei lavori di Pierre Paul Prud'hon, tra cui la sua opera pi\u00f9 importante, \"La Giustizia e la Vendetta divina perseguitano il crimine\", le cui scelte compositive influenzarono fortemente il pittore francese.\nDavid fu una fonte d'ispirazione anche per ci\u00f2 che riguarda i contenuti dell'opera. Nel 1793, David aveva dipinto un importante evento contemporaneo, in \"Morte di Marat\", che aveva avuto un forte impatto politico durante la rivoluzione francese e serv\u00ec come precedente a G\u00e9ricault per dipingere un recente fatto storico. Fu colpito in uguale misura da Antoine-Jean Gros, allievo di David, il cui \"Napoleone visita i feriti a Jaffa\" (1804) concedeva importanza tanto a Napoleone quanto alle anonime figure dei soldati in agonia.\nNel XVIII secolo la trattazione pittorica dei naufragi e degli incidenti marini era diventata un vero e proprio filone artistico, accogliendo tra le proprie fila artisti come Claude Joseph Vernet, in grado di ottenere una resa realistica dei colori attraverso l'osservazione diretta dell'ambiente, anticipando una delle caratteristiche dell'Impressionismo, anche attraverso metodi poco ortodossi, come farsi legare all'albero maestro di una nave per assistere a una tempesta. Il pittore John Singleton Copley aveva gi\u00e0 creato un precedente per quanto riguardava sia i soggetti di storia contemporanea sia gli incidenti in mare, come testimoniano \"Watson e lo squalo\" (1778), in cui un uomo di colore \u00e8 al centro dell'azione e il dramma \u00e8 concentrato sulle figure pi\u00f9 che sul paesaggio, e \"Scena di un naufragio\", che ricorda la \"Medusa\" per tematica e composizione. La componente politica era stata sviscerata anche da Francisco Goya in una delle sue opere pi\u00f9 famose, \"3 maggio 1808\".\nIl vecchio affranto in primo piano, infine, presenta delle analogie con il personaggio di Ugolino della Gherardesca cos\u00ec come \u00e8 presentato da Dante nell\"'Inferno\" e sembra alludere in special modo alla versione di Johann Heinrich F\u00fcssli. Una diffusa interpretazione ottocentesca del dramma di Ugolino narrata nella \"Divina Commedia\" di Dante Alighieri, infatti, lo voleva macchiato di cannibalismo verso i figli, proprio uno degli aspetti pi\u00f9 scioccanti della tragedia della Medusa, che lo stesso G\u00e9ricault aveva edulcorato attraverso vari studi preparatori molto pi\u00f9 espliciti sulla questione rispetto al risultato finale.\nStesura finale.\nG\u00e9ricault inizi\u00f2 la stesura finale del dipinto nel novembre del 1818, dopo aver interrotto una relazione incestuosa con la moglie dello zio, da cui nascer\u00e0 un figlio, ed essersi rasato la testa a zero. Il lavoro, che si sarebbe protratto fino al luglio dell'anno seguente, fu svolto nello studio del pittore, situato nel quartiere Faubourg du Roule, attraverso una disciplina monastica: i pasti venivano portati dalla portinaia e l'autore si concesse raramente una serata di riposo. Lui e il suo assistente, il diciottenne Louis-Alexis Jamar, con il quale ebbe un rapporto conflittuale, dormivano in una piccola stanza adiacente allo studio. Nel suo atelier ordinato, l'artista lavorava in una maniera cos\u00ec metodica, nel pi\u00f9 completo silenzio, che scopr\u00ec come anche lo squittio di un topo fosse sufficiente a rompere la sua concentrazione. Trent'anni dopo il completamento dell'opera, l'amico pittore Antoine-Alphonse Montfort descrisse il periodo di stesura finale come un vero esercizio di rigore:\nCome riferimenti dal vero us\u00f2 conoscenti e amici, incluso il contemporaneo Eug\u00e8ne Delacroix (1798\u20131863), sul quale modell\u00f2 la figura in primo piano con il volto puntato verso il basso. Due dei sopravvissuti si intravedono in penombra ai piedi dell'albero, mentre tre naufraghi furono dipinti dal vero. Jamar pos\u00f2 nudo per il giovane morto in procinto di scivolare in acqua, ai piedi del quadro, e fu la base per altri due corpi.\nNonostante l'estrema fedelt\u00e0 ai fatti e il lungo periodo di ricerca svolto, G\u00e9ricault commise intenzionalmente degli errori, giustificati da una sorta di licenza artistica. Secondo le registrazioni ufficiali, il numero dei passeggeri al momento del salvataggio \u00e8 inferiore a quello ritratto nell'opera e invece della mattinata soleggiata e delle acque calme riportate dalle cronache il giorno del salvataggio, l'autore opt\u00f2 per un'atmosfera di tempesta per rinforzare il dramma emotivo.\nLavorando senza sosta, l'artista complet\u00f2 il dipinto in otto mesi. L'intero progetto, dalle prime fasi di ricerca fino alla stesura definitiva, arriv\u00f2 a occupare tre anni di gestazione.\nAccoglienza.\n\"La zattera della Medusa\" fu mostrato al pubblico per la prima volta al Salon di Parigi del 1819, sotto il generico titolo di \"Sc\u00e8ne de Naufrage\" (\"Scena di un naufragio\"). L'argomento trattato era tuttavia facilmente riconoscibile dagli spettatori dell'epoca. L'esposizione, sponsorizzata da Luigi XVIII, presentava circa 1.300 dipinti, 208 sculture e numerosi oggetti di design. Luigi XVIII stesso visit\u00f2 il salone tre giorni prima della sua apertura e, dando un giudizio al dipinto, afferm\u00f2: \u00ab\u00bb (\"Signor G\u00e9ricault, avete fatto un naufragio, ma non lo \u00e8 di certo per voi\").\nI critici si divisero in due: chi rimase affascinato dall'orrore e dalla disperazione del quadro e chi espresse il proprio scontento per una tale presa di distanze dal neoclassicismo, il cui precetto di bellezza idealizzata veniva ribaltato dal crudo realismo di G\u00e9ricault. Il pittore metteva in dubbio tutte le istanze dell'epoca, gli artisti iniziarono a chiedersi come potesse una materia del genere essere trasposta in un dipinto suggestivo e come potesse l'autore riconciliare arte e realt\u00e0. Marie-Philippe Coupin de la Couperie, una pittrice francese presente alla mostra, fu categorica: \u00abSembra che G\u00e9ricault si stia sbagliando. Lo scopo di dipingere \u00e8 parlare all'anima e agli occhi, non di respingerli\u00bb. Non mancarono i ferventi ammiratori, tra cui lo scrittore e critico d'arte Auguste Jal, il quale apprezz\u00f2 i temi politici introdotti, le sue posizioni liberali e la sua modernit\u00e0. Per lo storico Jules Michelet \u00abTutta la nostra societ\u00e0 \u00e8 a bordo di quella zattera\u00bb. Secondo il critico Karen Wilkin il quadro rappresenta \u00abUn'accusa cinica dei malaffari della burocrazia francese post-napoleonica, molta della quale \u00e8 stata reclutata pescando dalle famiglie superstiti dell\"'Ancien R\u00e9gime\"\u00bb, mentre Kenneth Clark, storico dell'arte britannico, disse che \u00ab\"La zattera della Medusa\" resta l'esempio pi\u00f9 importante di un pathos romantico espresso attraverso il nudo. E l'ossessione della morte dona verit\u00e0 alle figure morenti e ai morti. Le premesse possono essere state ispirate dai classici, ma sono state riviste con il forte desiderio di un'esperienza violenta\u00bb.\nG\u00e9ricault cerc\u00f2 deliberatamente il confronto politico e artistico e i critici risposero al suo approccio a seconda delle proprie simpatie politiche verso i Borboni o verso l'ala liberale. Il punto di vista dell'artista apparve chiaro ai recensori: il quadro mostra empatia verso i naufraghi, e di conseguenza sembra schierarsi contro l'impero, facendo propria la causa anti-bonapartista dei sopravvissuti Savigny e Correard. La scelta di mettere in risalto, all'apice della composizione, l'uomo di colore fu anch'essa vista come l'espressione di una simpatia verso l'abolizionismo. Le polemiche furono controproducenti per l'artista, speranzoso di una unanime acclamazione popolare. Conclusasi l'esposizione, la giuria assegn\u00f2 una medaglia d'oro al dipinto, ma non lo selezion\u00f2 per la collezione stabile del Louvre. G\u00e9ricault vinse invece una commissione sul soggetto del Sacro Cuore di Ges\u00f9, che l'autore offr\u00ec a Delacroix, preferendo ritirarsi in campagna, dove trascorse parte del suo tempo a riprendersi dalle fatiche e dallo stress. La \"Medusa\", non avendo trovato un compratore, fu impacchettata e conservata nello studio di un collega.\nNel 1820 G\u00e9ricault si accord\u00f2 affinch\u00e9 il dipinto venisse esposto alla mostra londinese di William Bullock, a Piccadilly, dove fu visto da pi\u00f9 di 40.000 visitatori. L'accoglienza a Londra fu molto pi\u00f9 calorosa rispetto a quella di Parigi: il quadro fu acclamato come l'emblema di una nuova direzione all'interno dell'arte francese. Tra i motivi di questo successo ci fu il pi\u00f9 felice posizionamento della \"Medusa\", che nel Salone Carr\u00e9 di Parigi era stata appesa in alto, mentre a Londra la distanza ravvicinata al suolo enfatizz\u00f2 l'impatto monumentale. In Inghilterra l'opera venne sfruttata anche nell'ambito dell'intrattenimento: vennero messe in scena due rappresentazioni teatrali basate sugli eventi narrati dal quadro, che di conseguenza ampliarono la fama di G\u00e9ricault e del suo lavoro. Dall'esposizione di Londra G\u00e9ricault guadagn\u00f2 una cifra vicina ai 20.000 franchi, come percentuale sui biglietti d'entrata, una somma maggiore di quella che il governo francese gli avrebbe corrisposto se avesse venduto il dipinto. Dopo l'esperienza londinese, nel 1821 G\u00e9ricault esib\u00ec la \"Medusa\" a Dublino, dove fu per\u00f2 accolta tiepidamente, a causa di un'esposizione rivale in cui era mostrato un panorama in movimento intitolato \"Il naufragio della Medusa\", che all'epoca sembrava fosse stato creato sotto la supervisione di uno dei sopravvissuti al disastro.\n\"La zattera della Medusa\" fu in seguito scelta dal curatore del Louvre Louis Nicolas Philippe Auguste de Forbin che l'acquist\u00f2 nel 1824, lo stesso anno della morte di G\u00e9ricault, in una vendita postuma attraverso l'intermediazione di Pierre-Joseph Dedreux-Dorcy, amico dell'artista, per conservarla nel museo parigino, dove \u00e8 esposta nella sala dei dipinti francesi di grande dimensione. Nell'estate del 1939, \"Medusa\" fu spostato dal Louvre in previsione dell'imminente guerra. L'opera trov\u00f2 dapprima una temporanea sede nelle stanze di Versailles, per poi essere custodito nel castello di Chambord, dove rimase fino alla fine della seconda guerra mondiale. A causa del deterioramento del quadro, nel 1859 il Louvre commission\u00f2 a due artisti francesi, Pierre-D\u00e9sir\u00e9 Guillemet e \u00c9tienne-Antoine-Eug\u00e8ne Ronjat, una copia da utilizzare in caso il dipinto venisse chiesto in prestito da altri musei.\nDescrizione e stile.\nL'opera, interamente originale, \u00e8 in buono stato di conservazione. Tuttavia, a causa della sperimentazione dell'autore con il bitume, una sostanza che decade rapidamente diventando una melassa nera e creando una superficie lucida e grinzosa che non pu\u00f2 essere rinnovata o restaurata, i dettagli nelle aree pi\u00f9 grandi dell'opera sono difficilmente individuabili e sono andati persi nel tempo.\n\"La zattera della Medusa\" rappresenta il momento in cui, dopo tredici giorni alla deriva, i quindici sopravvissuti scorgono una nave, la \"Argus\", giungere dall'orizzonte. Secondo una recensione dell'epoca, l'opera coglie \u00abIl momento in cui la rovina della zattera pu\u00f2 dirsi completa\u00bb. Le dimensioni del dipinto, 491 x 716\u00a0cm, furono scelte in modo che la maggior parte delle figure fossero in scala reale, mentre quelle in primissimo piano fossero il doppio della loro grandezza naturale, dando quindi il senso di spinta verso l'esterno e verso lo spettatore, che viene trascinato di peso direttamente nell'azione. La didascalia sulla cornice recita: \u00abL'unico eroe in questa toccante storia \u00e8 l'umanit\u00e0\u00bb.\nLa zattera \u00e8 popolata dai sopravvissuti al tragico incidente. Un vecchio in primo piano regge sulle ginocchia le spoglie del figlio deceduto, un altro irrompe in lacrime di frustrazione e sgomento. Un ammasso di corpi occupa la parte inferiore del dipinto, in attesa di essere trasportati via dalla corrente. Gli uomini al centro, invece, hanno appena scorto la \"Argus\" e uno di loro, l'africano Jean Charles, si erge su una botte vuota, sventolando freneticamente il suo fazzoletto nel tentativo di attirare l'attenzione della nave.\nLa composizione pittorica del quadro \u00e8 costruita su due strutture piramidali. Il perimetro della prima e pi\u00f9 larga piramide, a sinistra, \u00e8 costituito dalla base stessa della zattera, mentre la seconda, di misura minore, si sviluppa dal gruppo di sagome morte in primo piano, che formano anche la base da cui emergono i sopravvissuti, intenti a stagliarsi il pi\u00f9 alto possibile per richiamare la nave, convogliano verso il picco emotivo costituito dalla figura centrale che sventola il panno. L'attenzione dell'osservatore \u00e8 dapprima catturata dal centro della tela, per poi seguire il flusso dei corpi dei sopravvissuti, inquadrati di schiena e tendenti verso destra. Come ebbe a dire lo storico dell'arte Justin Wintle: \u00abUn ritmo lineare ci conduce dai morti nell'angolo sinistro del quadro ai vivi del vertice destro\u00bb. Altre due linee diagonali furono usate per aumentare la tensione drammatica. Una, infatti, segue l'albero maestro e i tiranti, spostando l'attenzione dell'osservatore verso le minacciose onde della tempesta, l'altra, composta dai corpi dei naufraghi ancora vivi, si protrae verso la silhouette della \"Argus\".\nLa tavolozza di G\u00e9ricault, composta da toni pallidi per i corpi dei naufraghi, colori fangosi e scuri per i loro vestiti, il mare e il cielo, comprende vermiglione, bianco, giallo Napoli, quattro diversi tipi di ocra, due sfumature di terra di Siena, carminio, blu di Prussia, pesca-arancio, terra di Cassel e bitume. Nel complesso, il dipinto \u00e8 dominato da una tonalit\u00e0 scura e tetra, affidata all'uso di pigmenti tendenti al marrone, che secondo l'autore erano efficaci nel suggerire il sentimento di dolore e tragedia. All'orizzonte la \"Argus\", la nave che trarr\u00e0 in salvo i superstiti, \u00e8 illuminata da una luce pi\u00f9 chiara e questo fornisce all'intera scena una luminosit\u00e0 che rinvigorisce e accende l'occhio dello spettatore, altrimenti offuscato dai vari toni del marrone. A questo contribuisce anche il mare, realizzato in un verde intenso, invece del tradizionale blu scuro, che avrebbe sminuito il contrasto con la zattera e i suoi passeggeri.\nTecnica.\nG\u00e9ricault dipinse con pennelli molto piccoli e con colori a olio particolarmente viscosi, che si asciugavano in una notte, dandogli pochissimo tempo per effettuare modifiche o ripensamenti. Per mantenere le tonalit\u00e0 di colore il pi\u00f9 pure possibile tenne i colori fisicamente separati l'uno dall'altro. La tavolozza consiste in tonalit\u00e0 intense, fortemente espressive, per la maggior parte scure; \u00e8 presente, oltre ai colori, anche del bitume, che fu una sorta di esperimento per il pittore, il quale lo adoper\u00f2 per la consistenza sulla tela simile al velluto. Rifiutando la tradizionale maniera di messa su tela di un dipinto, che prevede un lavoro globale sull'intera composizione, prefer\u00ec posizionare i modelli e le figure una alla volta, disegnarla, dipingerla e, soltanto dopo averla ultimata, passare alla successiva. La concentrazione sui singoli elementi individuali diede cos\u00ec al lavoro un senso di teatralit\u00e0 e una fisicit\u00e0 scioccante.\nRetaggio.\nNel mostrare una spiacevole e dolorosa verit\u00e0, \"La zattera della Medusa\" segn\u00f2 l'inizio dell'arte romantica e gett\u00f2 le fondamenta per una rivoluzione estetica contro l'allora predominante stile neoclassico. Nonostante la resa dei corpi e le grandi dimensioni rimandino alla scuola neoclassica e ai dipinti a soggetto storico, il soggetto, l'illuminazione, e la forte emotivit\u00e0 contrastante infusa nel dipinto rappresentarono un significativo cambio di tendenze artistiche, creando una netta separazione da tutto ci\u00f2 che l'aveva preceduto. Il quadro manca volutamente di un eroe, qui rimpiazzato da persone comuni, e l'unica motivazione che muove i naufraghi \u00e8 la sopravvivenza. Per Christine Riding, il lavoro mostra \u00abla fallacia della speranza e della sofferenza inutile, e nel peggiore dei casi, l'istinto umano basilare di sopravvivere, che aveva soppiantato tutte le considerazioni morali e gettato l'uomo civilizzato nel barbarismo\u00bb. Secondo Hubert Wellington, autore di \"The Journal of Eug\u00e8ne Delacroix\", la parabola del neoclassicismo era da tempo giunta al termine e con Jacques-Louis David, il suo principale interprete locale, costretto all'esilio in Belgio, erano rimasti soltanto i suoi allievi a portare avanti la tradizione neoclassica, producendo immagini di incredibile freddezza.\nLa drammatica composizione di G\u00e9ricault, con i suoi toni contrastanti e i gesti non convenzionali, stimolarono Delacroix a seguire il primo impulso creativo, sperimentando le novit\u00e0 introdotte dall'amico e collega nel dipinto del 1822 \"La barca di Dante\", e successivamente in \"La Libert\u00e0 che guida il popolo\" e \"Il massacro di Scio\", che riprendono entrambi la struttura piramidale e i temi della \"Medusa\". Lo storico dell'arte Albert Elsen scrisse che \"Medusa\" e \"Il massacro di Scio\" fornirono dei riferimenti per la monumentale scultura \"La porta dell'inferno\" di Auguste Rodin: \u00ab\"Medusa\" fu una delle opere che obbligarono Rodin a confrontarsi con un lavoro di grande misura su delle vittime innocenti di tragedie politiche. Rodin era stato ispirato a rivaleggiare con il \"Giudizio Universale\" di Michelangelo, ma aveva sicuramente la \"Zattera\" di G\u00e9ricault davanti a lui ad incoraggiarlo\u00bb. Perfino Gustave Courbet, appartenente alla corrente del Realismo, cit\u00f2 la \"Medusa\" attraverso l'uso di tele di grandi dimensioni e nel desiderio di rappresentare gente comune, eventi politici e luoghi appartenenti alla vita di ogni giorno.\n\"La zattera della Medusa\" influenz\u00f2 anche molti pittori al di fuori della Francia. Francis Danby, un artista inglese nato in Irlanda, defin\u00ec l'opera di G\u00e9ricault \u00abLa pi\u00f9 bella immagine e il dipinto storico pi\u00f9 grande che io abbia mai visto\u00bb, mentre William Turner si ispir\u00f2 al tema del disastro in mare per molte delle sue opere in cui speriment\u00f2 l'uso del colore e della luce. Turner riprese anche la tematica abolizionista in \"The Slave Ship\" (1840). Tra il 1826 e il 1830 l'artista statunitense George Cooke cre\u00f2 una copia di dimensioni ridotte del dipinto, che fu mostrata in varie citt\u00e0 della nazione, tra cui Boston, Filadelfia, New York e Washington, D.C., tra lo scalpore generale. I critici applaudirono l'opera, che ispir\u00f2 canzoni, rappresentazioni teatrali e libri per bambini. Dopo essere stata comprata dall'ammiraglio Uriah Phillips, venne donata da quest'ultimo nel 1862 alla New York Historical Society, dove fu erroneamente attribuita a Gilbert Stuart. L'errore fu corretto soltanto nel 2006, quando un'indagine a cura della storica dell'arte Nina Athanassoglou-Kallmyer, insegnante all'universit\u00e0 del Delaware, rivel\u00f2 la cattiva catalogazione del dipinto. \"The Gulf Stream\" (1899), conservato nel Metropolitan Museum of Art, dello statunitense Winslow Homer, fa uso della stessa composizione de \"La zattera della Medusa\": un vascello danneggiato circondato da pericoli e minacce, un uomo di colore al centro della scena e una nave all'orizzonte che riecheggia la \"Argus\" di G\u00e9ricault. Anche vari artisti del Novecento hanno mostrato interesse per l'opera di G\u00e9ricault, come lo scultore americano John Connell, che, coadiuvato dal pittore Eugene Newmann, realizz\u00f2 negli anni novanta il \"Raft Project\", ricreando lo scenario di G\u00e9ricault con sculture in scala 1:1 di legno, carta e catrame, sistemati su una larga zattera di legno.\nOltre all'arte, anche la letteratura e il cinema si sono pi\u00f9 volte ispirate alla \"Medusa\": ne \"L'ammazzatoio\", \u00c9mile Zola cita pi\u00f9 volte il dipinto e ne fornisce una concisa analisi, Alessandro Baricco lo racconta, in modo romanzato, nel libro \"Oceano mare\" (1993), mentre una delle avventure di Tintin di Herg\u00e9, \"Coke in stock\" (\"Coke en stock\"), del 1958, richiama nel corso della storia il quadro francese. Tra le opere cinematografiche che attingono alla \"Medusa\", vi sono il film del 1994 di Iradj Azimi, \"Zattera della Medusa\" e la commedia d'avventura \"Asterix e Obelix - Missione Cleopatra\" (2002) adatta una gag dal fumetto \"Asterix legionario\" in cui dei pirati citano il dipinto di G\u00e9ricault dopo l'affondamento della loro nave. Diventato ben presto un'immagine iconica, il dipinto \u00e8 stato utilizzato dalla band irlandese The Pogues come copertina per il disco \"Rum, Sodomy, and the Lash\", solo che i volti sono stati sostituiti dai componenti del gruppo musicale mentre i tedeschi Ahab, band funeral doom metal, l'hanno usata per il loro disco \"The Divinity of Oceans\" e i Great White l'hanno invece scelta come front cover per \"Sail Away\" (1994). Un bassorilievo in bronzo dell'opera forgiato da Antoine \u00c9tex, infine, adorna la tomba di G\u00e9ricault al cimitero di P\u00e8re-Lachaise a Parigi.\nLa cantante rock italiana Alteria ha usato questo quadro per la realizzazione del videoclip di \"Protection\"."}
{"id": "357781", "revid": "590", "url": "https://it.wikipedia.org/wiki?curid=357781", "title": "Armand Fernandez", "text": ""}
{"id": "357783", "revid": "308552", "url": "https://it.wikipedia.org/wiki?curid=357783", "title": "Moneyness", "text": "In finanza, moneyness (o \"valore a parit\u00e0 di sottostante\") \u00e8 una misura del grado con cui uno strumento derivato pu\u00f2 avere un valore monetario positivo al momento della sua scadenza.\nIl valore della parit\u00e0 sottostante, si compone di tre gradienti per descrivere lo stato di un'opzione: \nPer esempio, supponendo che il prezzo attuale per un'azione sia \u20ac100, un'opzione call o opzione put con prezzo d'esercizio pari a \u20ac100, \u00e8 at-the-money (100 - 100 = 0). Nel caso di un'opzione call se il prezzo d'esercizio \u00e8 \u20ac80, si dice in-the-money (-80 + 100 = +20 &gt; 0), se il prezzo d'esercizio \u00e8 \u20ac120, si dice che questa \u00e8 out-of-the-money (-120 + 100 = -20 &lt; 0).\nPer un'opzione put la situazione \u00e8 speculare, ovvero se il prezzo d'esercizio \u00e8 \u20ac80, si dice out-of-the-money (+80 - 100 = -20 &lt; 0), se il prezzo d'esercizio \u00e8 \u20ac120, si dice, questa \u00e8 in-the-money (+120 - 100 = +20 &gt; 0)\nQuando si usa il Modello di Black-Scholes-Merton per valutare l'opzione, la definizione della moneyness risulta essere quantitativa. Se definiamo moneyness come:\ndove formula_2 e formula_3 sono i parametri standard del modello di valutazione di opzione di Black-Scholes risulta:\nLa scelta dei parametri determina che la moneyness \u00e8 zero, quando il prezzo futuro (atteso) dell'underlying \u00e8 uguale al prezzo d'esercizio attualizzato al tasso del tasso risk-free. Queste opzioni sono talvolta chiamate at-the-money-forward. Moneyness si misura come deviazione standard da questo punto, in cui per valori positivi si parla di \"opzione in-the-money\" e per valori negativi di \"opzione out-of-the-money\"."}
{"id": "357784", "revid": "287204", "url": "https://it.wikipedia.org/wiki?curid=357784", "title": "Legio VII", "text": "Legio VII \u00e8 la denominazione di diverse legioni dell'esercito romano:"}
{"id": "357787", "revid": "287204", "url": "https://it.wikipedia.org/wiki?curid=357787", "title": "Legio VII Claudia", "text": "La VII legio \"Paterna Claudia Pia Fidelis\" (\"paterna\" nel senso che deriverebbe dalla legio VII del padre adottivo di Ottaviano, Gaio Giulio Cesare; \"fedele e leale\") fu riformata da Augusto dopo la battaglia di Azio del 31 a.C., ed esistette almeno fino alla fine del IV secolo, quando svolgeva compiti di pattuglia nel medio corso del Danubio. Il suo emblema, come quello di tutte le legioni cesariane, era il toro, insieme con il leone.\nStoria.\nPeriodo repubblicano.\nPrese parte alla guerra civile tra Cesare e Gneo Pompeo Magno combattendo a fianco del primo nella battaglia di Farsalo. Sciolta dopo Tapso nel 46 a.C., fu formata nuovamente da Marco Antonio, con un nucleo di veterani che mal si erano adattati alla vita civile, nel 44 a.C. Dopo la battaglia di Filippi pass\u00f2 dalla parte di Ottaviano, con il quale rimase fino alla battaglia di Azio del 31 a.C., confluendo infine nella \"VII Paterna Macedonica\" poi \"Claudia\". Vale la pena sottolineare che, questa legione non sembra sia da identificare con la omonima \"VII\" di Marco Antonio, reclutata in Oriente, probabilmente durante il suo soggiorno a fianco della regina d'Egitto, Cleopatra VII.\nPeriodo imperiale.\nNel 42 ottenne il titolo di \"Claudia Pia fidelis\" in seguito alla rivolta del governatore della provincia di Dalmazia, Furio Camillo Scriboniano, poich\u00e9 le legioni (VII e XI) lo sostennero solo per quattro giorni e la rivolta non si estese. Claudio per questi motivi premi\u00f2 la lealt\u00e0 delle legioni dalmatiche."}
{"id": "357788", "revid": "1714743", "url": "https://it.wikipedia.org/wiki?curid=357788", "title": "Tommaso III di Saluzzo", "text": "Era figlio del marchese Federico II del Vasto e della consorte Beatrice di Ginevra (1335-1392).\nBiografia.\nTommaso cerc\u00f2 di continuarne la politica filofrancese, soprattutto per la minaccia costituita dal duca Amedeo VIII di Savoia, che aspirava ad unificare tutto il Piemonte: decise saggiamente di assoggettarsi alla volont\u00e0 dei francesi e pagarne tributi.\nIl vassallaggio nei confronti della Francia, che non min\u00f2 l'indipendenza del marchesato, ebbe il vantaggio di far conoscere la cultura francese che venne comunicata al principe Tommaso gi\u00e0 dalla giovane et\u00e0: comp\u00ec sovente viaggi nella vicina terra d'oltralpe (in particolare nel 1375, 1389, 1401, 1403 e 1405). D'altronde, sotto il governo del padre Federico, fu proprio lui a siglare il trattato che sanciva la sottomissione alla Francia.\nNon si deve dimenticare un fatto assai importante nella vita del principe: nel 1394 Tommaso venne catturato dalle armate sabaude mentre stava compiendo un'incursione nel territorio di Monasterolo. Imprigionato prima a Savigliano e poi a Torino, Tommaso venne liberato solo nel 1396 in cambio di un riscatto di 20.000 fiorini d'oro.\nMorto il padre nello stesso anno, Tommaso gli succedette. Nel 1403 spos\u00f2 Margherita, figlia di Ugo II de Pierrepont conte di Roussy e Braine.\nNel 1413 per\u00f2 Amedeo VIII di Savoia, approfittando delle lotte dinastiche francesi, ricorse alle armi; assedi\u00f2 Saluzzo e costrinse il marchese Tommaso II a riconoscersi suo vassallo. \nLo \"Chevalier Errant\".\nUomo di grande cultura, Tommaso III di Saluzzo fu autore di uno dei pi\u00f9 importanti testi cavallereschi medioevali, \"Le Chevalier Errant\" (Cavaliere errante), scritto con tutta probabilit\u00e0 tra il 1394 e il 1396, durante la prigionia a Torino.\nCon l'opera il marchese volle rappresentare un'allegoria della vita, seguendo il viaggio di un cavaliere anonimo che conduceva nei mondi di \"Amore\", \"Fortuna\" e \"Conoscenza\".\nIl poema, elaborato in francese (che da tempo aveva sostituito, in Piemonte, il provenzale), ebbe una notevole influenza sulla cultura piemontese del periodo, nonostante il libro fosse probabilmente destinato ad un pubblico colto, o forse ai soli membri della corte (lo confermerebbe il fatto che esistono oggi solo due copie manoscritte dello \"Chevalier Errant\"): l'arte ricevette, tramite questa composizione, un significativo influsso specie negli affreschi del quattrocentesco castello della Manta.\nLa successione a Tommaso III.\nQuando sopraggiunse la tarda et\u00e0, il marchese volle che il suo successore fosse il giovanissimo figlio Ludovico I. Tuttavia il principe era troppo giovane per poter regnare: nel testamento, dunque, Tommaso incluse che fosse il figlio illegittimo Valerano a mantenere la reggenza fino alla maggiore et\u00e0 del fratellastro. Reggenza che fu confermata anche dalla marchesa Margherita nel suo testamento del 1419.\nMatrimonio e discendenza.\nTommaso spos\u00f2 Margherita di Roucy (\u20201419), figlia di Hugues II di Roucy di Pierrepont (\u20201395) e di Blanche di Coucy (\u20201437), dalla quale ebbe:\nFigli illegittimi con la sua amante Olmeta Soglio:"}
{"id": "357789", "revid": "290948", "url": "https://it.wikipedia.org/wiki?curid=357789", "title": "Curva reale di trazione", "text": ""}
{"id": "357790", "revid": "1005847", "url": "https://it.wikipedia.org/wiki?curid=357790", "title": "Primi ministri dell'Estonia", "text": "Il ministro capo della Repubblica d'Estonia (in estone: \"Eesti Vabariigi Peaminister\") \u00e8 il capo del governo estone. Viene nominato dal presidente della Repubblica e confermato dal parlamento. Di solito la carica \u00e8 ricoperta dal leader del partito o della coalizione di maggioranza. Dal 26 gennaio 2021 l\u2019attuale ministro capo \u00e8 Kaja Kallas.\nStoria.\nIn Estonia il governo \u00e8 stato guidato da un ministro capo nei primi due anni di indipendenza (1918-1920) in seguito alla caduta dell'Impero russo.\nCon la successiva costituzione del 1920 si istitu\u00ec una repubblica presidenziale, nel quale il potere esecutivo era assegnato al presidente (\"Anziano Capo di Stato\" o \"Riigivanem\") ed ai ministri, mentre il potere legislativo era demandato al Parlamento estone (Riigikogu).\nNel 1933 con un plebiscito fu approvata la nuova costituzione e l'anno successivo furono distinte le cariche di presidente e quella di ministro capo. Tuttavia, il presidente in carica, all'epoca era Konstantin P\u00e4ts, si nomin\u00f2 ministro capo e con questa carica fu in grado di sospendere le elezioni per la presidenza e le parlamentari. Rimase in carica fino al 1938 nominandosi \"protettore dello stato estone\", quando furono indette nuove elezioni e fu eletto presidente.\nElenco dei ministri capo dell'Estonia dal 1918 ad oggi (nel periodo di occupazione sovietica e nazista furono costretti alla clandestinit\u00e0 e all'esilio a Oslo).\nMinistri capo clandestini e in esilio (1940-1991).\nIn questo periodo di occupazione sovietica, questi primi ministri estoni (facenti funzione), stanno in esilio a Oslo:"}
{"id": "357792", "revid": "986213", "url": "https://it.wikipedia.org/wiki?curid=357792", "title": "Giovanni Ludovico di Saluzzo", "text": "Biografia.\nEra il secondogenito del marchese Ludovico II di Saluzzo e di Margherita di Foix-Candale. Nacque, come i fratelli, nel castello saluzzese detto La Castiglia.\nAlla morte del padre, nel 1504, succedette nel marchesato il primogenito Michele Antonio sotto la reggenza di Margherita, donna risoluta e dispotica, fino al 1528, nonostante la raggiunta maggiore et\u00e0 del sovrano. La marchesa madre govern\u00f2 in modo assoluto per 24 anni.\nDurante la guerra tra il regno di Francia e la Casa d'Asburgo si schier\u00f2 dalla parte del re di Spagna e imperatore Carlo V, suscitando grande risentimento e indignazione in Margherita che non esit\u00f2 a farlo arrestare e rinchiudere prima nella rocca di Revello, poi, pi\u00f9 a lungo, in quella di Verzuolo.\nIl 18 ottobre 1528 mor\u00ec Michele Antonio: Margherita lo aveva indotto a nominare erede, nel testamento, non il legittimo Giovanni Ludovico, bens\u00ec il fratello minore Francesco.\nFu un'insurrezione popolare a liberarlo dal carcere nella fortezza di Verzuolo, ponendolo alla testa del marchesato. Giovanni volle subito incontrare la madre, nonostante l'ora tarda (mezzanotte), nella residenza di Saluzzo e le comunic\u00f2 che, considerata la sua esperienza di governo, le permetteva di continuare la reggenza \"de facto\". La scaltra marchesa finse di accettare e riappacificarsi con lui, ma il giorno dopo raggiunse il prediletto castello di Revello e riprese le trame per esautorare il figlio.\nGiovanni Ludovico fece imprigionare a Revello il segretario di Margherita Francesco Cavassa e i suoi consiglieri, cercando di circoscrivere le manovre del fratello. Ma questi tentativi fallirono. Il 2 giugno 1529, il re Francesco I di Francia, fomentato dalla marchesa madre, concesse l'investitura del marchesato al figlio minore Francesco e fece rinchiudere nella Bastiglia il deposto Giovanni.\nGiovanni Ludovico non riusc\u00ec pi\u00f9 a riprendere il governo, il suo contestato dominio sul marchesato dur\u00f2 circa sette mesi. Inutili furono i suoi sforzi per tornare al potere, seppure sorretti da Carlo V: il marchesato pass\u00f2 ineluttabilmente sotto il controllo della monarchia francese.\nDurante i regni dei fratelli Francesco (1529-1537) e Gabriele (1537-1548), ultimo sovrano, Giovanni Ludovico, abbandonato dai francesi e dagli imperiali che nel 1537 avevano provato a rimetterlo sul trono, visse una misera esistenza in solitudine (non si era mai sposato) ad Asti. Ritorn\u00f2, poi, in Francia e mor\u00ec, all'et\u00e0 di 67 anni, ultimo della famiglia marchionale, nel 1563, nel castello di Beaufort (contea d'Angi\u00f2) e fu tumulato nella chiesa di Notre-Dame."}
{"id": "357793", "revid": "889336", "url": "https://it.wikipedia.org/wiki?curid=357793", "title": "Filippo Zappata", "text": "Biografia.\nDopo l'infanzia e gli studi classici effettuati ad Ancona, nel secondo decennio del XX secolo il giovane Zappata si trasferisce a Genova per frequentare la Scuola navale superiore ma \u00e8 costretto ad abbandonarla per lo scoppio della prima guerra mondiale. Arruolatosi nei Bersaglieri in qualit\u00e0 di ufficiale venne ferito gravemente nei pressi di Tolmino, ora in territorio sloveno, e le conseguenze dell'evento lo costringono ad abbandonare il reparto. Al ritorno dal fronte, viene assegnato inizialmente al Servizio tecnico aeronautico e successivamente alla direzione tecnica militare, dove pot\u00e9 mettere in pratica gli insegnamenti acquisiti nella frequentazione del corso di laurea di ingegneria.\nIl primo incarico in ambito civile lo vede come assistente presso le Officine Aeronautiche Gabardini, a Cameri, in provincia di Novara, ma gi\u00e0 nella prima met\u00e0 degli anni venti le sue capacit\u00e0 furono premiate dall'assunzione presso le Officine Aeronautiche come vicedirettore tecnico affiancandolo al capoprogettista ingegner Raffaele Conflenti. Bench\u00e9 gli venisse affidata la direzione del Reparto Sperimentale in seno all'azienda, a Zappata fu negata la possibilit\u00e0 di avviare alla produzione i velivoli da lui progettati, preferendogli i tradizionali e pi\u00f9 affidabili disegni di Conflenti. Per questo motivo decide di abbandonare l'azienda italiana e trasferitosi in Francia presso lo stabilimento del pioniere dell'aeronautica Louis Bl\u00e9riot, gli venne data finalmente la possibilit\u00e0 di riuscire a realizzare il suo primo velivolo, il Bl\u00e9riot-Zappata Z.110 del 1930. Gli anni dell'attivit\u00e0 presso Bl\u00e9riot si conclusero con l'ultimo velivolo progettato in terra francese, il quadrimotore passeggeri Bl\u00e9riot 5120. Nel 1932 venne altres\u00ec insignito della prestigiosa onorificenza di Cavaliere della Legion d'Onore.\nDopo l'esperienza francese decide infatti, alla fine dell'estate 1933, di tornare a lavorare in Italia presso l'azienda da cui se n'era andato qualche anno prima. Questa volta la direzione della Cantieri Riuniti dell'Adriatico gli offre il posto precedentemente occupato dall'ingegner Conflenti legando il proprio nome all'azienda Monfalconese dal 1933 al 1942. In quel periodo i velivoli realizzati dai suoi progetti assunsero, come era convenzione, una \"Z\" aggiuntiva nella sigla.\nParticolarmente significative, tra le sue realizzazioni, l'elegante idrovolante a scafo centrale CANT Z.501, nonch\u00e9 l'idrovolante a scarponi CANT Z.506 che consentiva di soccorrere anche in condizioni di mare forza 5 eventuali naufraghi, l'ottimo bombardiere medio CANT Z.1007, il CANT Z.1015, infine il prestazionale CANT Z.1018 \"Leone\" mai arrivato alla produzione in serie e la rielaborazione in idrovolante del CANT Z.515 prodotta in piccola serie per le note vicende belliche dell'armistizio. In campo civile ricordiamo il trimotore da turismo CANT Z.1012.\nAll'inizio del 1942 la Societ\u00e0 Italiana Ernesto Breda gli propone di assumere la qualifica di capoprogettista presso la loro sezione aeronautica. In cerca di nuovi stimoli e in funzione della maggiore potenzialit\u00e0 dell'azienda di Sesto San Giovanni, Zappata decide di accettare la proposta. Purtroppo le avverse vicende belliche che vedevano protagonista l'Italia durante le ultime fasi della seconda guerra mondiale vedevano la distruzione degli stabilimenti da parte dell'ex alleato tedesco in seguito all'Armistizio di Cassibile ed i progetti di Zappata tutti basati sullo Z.1018 Leone, il bombardiere Breda BZ 301, o \"Leone III\", il caccia pesante BZ 302, il caccia notturno BZ 303, o \"Leone II\" ed il cacciacarri BZ 304 riuscirono a concretizzarsi solo nel prototipo del BZ.303.\nNel dopoguerra realizza lo splendido quadrimotore di linea Breda BZ.308, che per l'aspetto simile allo statunitense Lockheed Constellation venne soprannominato all'epoca il \"Connie italiano\". Questo velivolo doveva segnare la ripresa dell'attivit\u00e0 aeronautica civile italiana ma la precaria situazione economica in cui era il nostro paese nel dopoguerra, assolutamente impotente contro i colossi anglostatunitensi che avevano gi\u00e0 assorbito il mercato commerciale internazionale, non riuscirono ad imporsi ed il progetto venne abbandonato.\nGli ultimi anni della carriera lo vede passare dai velivoli ad ala fissa a quella rotante. Nel 1951 infatti accetta di trasferirsi presso l'Agusta che l'anno successivo ottiene la possibilit\u00e0 di produrre su licenza gli elicotteri della statunitense Bell Aircraft Corporation. Zappata rester\u00e0 in azienda fino al 1963, anno in cui raggiunge la meritata pensione all'et\u00e0 di 69 anni.\nZappata si spegne a Gallarate, in provincia di Varese, il 30 agosto 1994, all'et\u00e0 di oltre 100 anni."}
{"id": "357796", "revid": "149485", "url": "https://it.wikipedia.org/wiki?curid=357796", "title": "Guerra di Successione spagnola", "text": ""}
{"id": "357797", "revid": "4711", "url": "https://it.wikipedia.org/wiki?curid=357797", "title": "Guerra di Successione Spagnola", "text": ""}
{"id": "357800", "revid": "4711", "url": "https://it.wikipedia.org/wiki?curid=357800", "title": "Guerra di Successione Polacca", "text": ""}
{"id": "357802", "revid": "1718925", "url": "https://it.wikipedia.org/wiki?curid=357802", "title": "George Soros", "text": "Soros \u00e8 Presidente del Soros Fund, dell'Open Society Foundations e fondatore e consigliere del Quantum Group. Politicamente \u00e8 un sostenitore del movimento \"liberal\" del Partito Democratico degli Stati Uniti d'America e un finanziatore di gruppi per i diritti umani con un marcato interesse per la filosofia, a partire da quella del suo insegnante giovanile, Karl Popper.\nSoros \u00e8 considerato da alcuni come uno degli investitori di maggior successo nel mondo.\nA maggio 2017, aveva un patrimonio netto stimato in 25,2 miliardi di dollari, tale da renderlo una delle trenta persone pi\u00f9 ricche del mondo. Dopo aver donato una parte della propria ricchezza in beneficenza, a fine 2017 \u00e8 al 195\u00ba posto della classifica di Bloomberg con un patrimonio netto di 8 miliardi.\nNato a Budapest in una famiglia ebraica, Soros sopravvisse alla breve occupazione nazista dell'Ungheria ed emigr\u00f2 nel Regno Unito nel 1947, dove si laure\u00f2 alla London School of Economics con un master in filosofia. Lavor\u00f2 quindi in varie banche commerciali londinesi prima di avviare il suo primo hedge fund, \"Double Eagle\", nel 1969, di cui gli utili reinvest\u00ec l'anno successivo nel \"Soros Fund Management\", il suo secondo hedge fund. \"Double Eagle\", ribattezzato \"Quantum Fund\", \u00e8 stata la principale azienda di cui Soros \u00e8 stato consulente, passando da 12 milioni di dollari di attivit\u00e0 in gestione alla sua fondazione fino a 25 miliardi di dollari nel 2011, la maggior parte del suo patrimonio netto complessivo. Soros \u00e8 noto come \"l'uomo che ha sbancato la Banca d'Inghilterra e la Banca d'Italia\" per le sue speculazioni di maggior successo, quando durante il mercoled\u00ec nero (16 settembre del 1992) vendette sterline a pronti contro termine per un valore complessivo di 10 miliardi di dollari, costringendo la Banca d'Inghilterra a svalutare la sterlina e guadagnando cos\u00ec in un giorno solo una cifra stimata in 1,1 miliardi di dollari. Operazione analoga fu da lui effettuata contro la lira italiana col risultato che questa fu svalutata del 30%.\nI suoi studi in filosofia lo portarono a sviluppare e applicare la teoria generale della riflessivit\u00e0 di Karl Popper ai mercati dei capitali; Soros afferma di aver raggiunto cos\u00ec un quadro chiaro delle bolle speculative e del valore dei titoli, nonch\u00e9 delle discrepanze di valore utilizzate in borsa.\nSoros \u00e8 un noto sostenitore delle cause politiche progressiste e liberali statunitensi e dispensa filantropicamente donazioni a tal fine attraverso la sua fondazione, la Open Society Foundations. Tra il 1979 e il 2011, Soros ha donato pi\u00f9 di 11 miliardi di dollari per varie cause filantropiche; nel 2017, le sue donazioni \"a iniziative civiche per ridurre la povert\u00e0 e aumentare la trasparenza e per borse di studio e universit\u00e0 in tutto il mondo\" hanno raggiunto i 12 miliardi di dollari. Soros ha svolto un ruolo significativo nel sostenere la transizione pacifica dal comunismo al capitalismo dell'Europa orientale alla fine degli anni '80 e agli inizi degli anni '90 e ha finanziato con una delle pi\u00f9 grandi donazioni la creazione della Central European University nella sua citt\u00e0 natale.\nBiografia.\nGeorge Soros nasce a Budapest (Ungheria) col nome di Gy\u00f6rgy Schwartz in una famiglia benestante di origine ebraica. Il padre Theodor Schwartz (successivamente Tivadar Soros) era avvocato, editore, investitore ed ex ufficiale dell'Imperial regio Esercito (gi\u00e0 prigioniero di guerra in Russia durante la prima guerra mondiale), oltre che esperantista; nel 1924 Teodoro Schwartz sposa Elizabeth (Erzs\u00e9bet), figlia di una famiglia abbiente proprietaria di un negozio di tessuti in seta. Gli Schwartz non erano ebrei praticanti e anzi, come altri ebrei ungheresi appartenenti alla borghesia, erano a disagio rispetto alle proprie origini; lo stesso Soros descriver\u00e0 la propria famiglia come antisemita. Nel 1936, a causa del crescente antisemitismo nel Regno d'Ungheria, come misura di mimetismo difensivo la famiglia Schwartz cambia il proprio cognome in Soros,\n parola palindroma che in ungherese significa \"successore\" e in esperanto \"salir\u00e0\".\nNel marzo del 1944, quando Soros ha 13 anni, la Germania nazista occupa l'Ungheria. I ragazzi ebrei sono espulsi dalle scuole e costretti a presentarsi al \"Judenrat\" (\"Consiglio ebraico\"), stabilito durante l'occupazione. Soros descriver\u00e0 in seguito allo scrittore Michael Lewis come \"Il Consiglio ebraico chiedeva ai ragazzi di consegnare i messaggi di deportazione. Mi dissero di andare al Consiglio ebraico e l\u00ec mi diedero dei foglietti di carta... Io li portai a mio padre, che li riconobbe all'istante. C'era una lista di tutti gli avvocati ebrei ungheresi. [Mio padre] mi disse 'consegna i foglietti, e di' alle persone che se si consegnano saranno deportati'.\"\nSoros non torn\u00f2 a quel lavoro e la sua famiglia acquist\u00f2 documenti che attestavano che fossero cristiani, consentendo cos\u00ec loro di sopravvivere alla guerra. Pi\u00f9 tardi lo stesso anno, all'et\u00e0 di 14 anni, Soros si presentava come figlioccio di un ungherese cristiano, funzionario del ministero dell'Agricoltura del governo collaborazionista ungherese, che aveva lui stesso una moglie ebrea nascosta. In un'occasione, piuttosto che lasciare solo il ragazzino, il funzionario port\u00f2 il giovane Soros con s\u00e9 mentre faceva l'inventario di una ricca famiglia ebraica, anche se Soros non vi partecip\u00f2 direttamente. Tivadar non solo salv\u00f2 la sua famiglia diretta ma anche molti altri ebrei ungheresi e George avrebbe poi scritto che il 1944 era stato \"[l'anno] pi\u00f9 felice della mia vita\", perch\u00e9 gli aveva dato l'opportunit\u00e0 di testimoniare l'eroismo di suo padre. Nel 1945 Soros sopravvisse all'assedio di Budapest, in cui le forze sovietiche e tedesche combatterono casa per casa attraverso la citt\u00e0.\nNel 1947 per sfuggire al nuovo regime filosovietico dell'Ungheria Soros emigra nel Regno Unito e diviene uno studente alla London School of Economics. Mentre studiava con il filosofo Karl Popper, Soros lavorava come facchino ferroviario e come cameriere, ricevendo in un'occasione anche 40 sterline da una associazione caritatevole quacchera. Nel 1951 ottiene il titolo di Bachelor of Science, e nel 1954 quello di Master of Science, entrambi in filosofia presso la London School of Economics.\nNel 1960 sposa Annaliese Witschak, con cui ha avuto i figli Robert, Andrea e Jonathan. Nel 1983 sposa Susan Weber dalla cui unione nascono Alexander e Gregory. Nel 2008 incontra la terza moglie, Tamiko Bolton (nippo-statunitense, all'epoca di 37 anni), con la quale si sposa nel 2013.\nCarriera finanziaria.\nDopo la laurea Soros fatica a trovare lavoro, arrivando a fare il commesso viaggiatore per un grossista di souvenir turistici per le localit\u00e0 balneari della costa del Galles. Soros descriver\u00e0 poi tale periodo come \"punto pi\u00f9 basso della mia vita\". Riflettendo sul suo passaggio da rifugiato a finanziere, Soros racconter\u00e0 poi: \"Ho fatto un gran numero di lavori, finendo per vendere souvenir nei resort di mare, e ho pensato: non \u00e8 proprio quello che so fare meglio. Cos\u00ec ho scritto ai direttori di tutte le banche commerciali di Londra, ricevendo solo una o due risposte, ma alla fine \u00e8 cos\u00ec che ho avuto un lavoro in una banca commerciale\".\nNel 1954 Soros ottiene il primo lavoro nella banca d'affari londinese Singer &amp; Friedlander - secondo Soros stesso poich\u00e9 il direttore responsabile era ungherese come lui - prima come impiegato e poi nel reparto arbitraggio. Un collega, Robert Mayer, gli suggerisce di fare domanda presso la casa di intermediazione (\"brokerage house\") di suo padre, F.M. Mayer di New York.\nNel 1956 Soros si trasferisce negli Stati Uniti d'America presso F.M. Mayer specializzandosi nei mercati europei e diventando popolare tra gli investitori per la sua conoscenza della Comunit\u00e0 europea del carbone e dell'acciaio.\nNel 1959 Soros passa alla Wertheim &amp; Co nella posizione di analista di titoli europei. Soros ha intenzione di rimanervi per cinque anni, abbastanza a lungo per risparmiare 500.000 dollari e tornare poi in Inghilterra per continuare a studiare filosofia. Durante questo periodo, Soros sviluppa l'applicazione della teoria della riflessivit\u00e0 di Popper ai mercati finanziari, secondo cui i valori di mercato sono spesso guidati dalle idee fallibili dei partecipanti, non solo dai fondamentali economici della situazione. E in base a cicli di feedback riflessivi, le idee influenzano gli eventi e gli eventi influenzano le idee. Soros ha inoltre sostenuto che ci\u00f2 porta a mercati con dinamiche pro-cicliche \"virtuose o viziose\" di crescita e crollo, in contrasto con le previsioni di equilibrio delle dottrine economiche neoclassiche standard.\nTra il 1963 e il 1973 Soros \u00e8 vice-presidente di Arnhold and S. Bleichroeder, ma l'esperienza non lo entusiasma e l'introduzione della tassa di equalizzazione degli interessi rende gli affari di intermediazione con l'Europa poco redditizi. Tra il 1963 e il 1966 Soros spende la maggior parte del suo tempo a rivedere la sua dissertazione di filosofia. Nel 1966 avvia un fondo con 100.000 dollari del denaro della societ\u00e0 per sperimentare le sue strategie commerciali, motivato principalmente dal desiderio di affermarsi come investitore per trarre profitto dalle sue teorie filosofico-economiche.\nNel 1969, insieme a Jim Rogers, Soros fonda il fondo di copertura (hedge fund) \"Double Eagle\", con sede a Cura\u00e7ao, Antille Olandesi, con quattro milioni di dollari di capitale degli investitori, inclusi 250.000 dollari di suo patrimonio personale.\nNel 1973 il fondo \"Double Eagle\" aveva raccolto 12 milioni di dollari e costitu\u00ec la base del successivo fondo Soros. George Soros e Jim Rogers hanno ricevuto ritorni sulla loro quota di capitale e il 20 per cento dei profitti ogni anno\nNel 1970 Soros stabilisce la societ\u00e0 \"Soros Fund Management\" e diventa suo presidente. Tra coloro che avevano posizioni di alto livello nel fondo in diverse epoche vi sono stati Jim Rogers, Stanley Druckenmiller, Mark Schwartz, Keith Anderson e i due figli di Soros.\nNel 1973, a causa dei conflitti di interesse percepiti che limitavano la sua capacit\u00e0 di gestire i due fondi, Soros si dimette dalla gestione del fondo \"Double Eagle\", dando agli investitori nel Fondo Double Eagle l'opzione di trasferirsi al Soros Fund o di restare con Arnhold and S. Bleichroeder.\n\"Double Eagle\" fu successivamente rinominato \"Quantum Fund\", con riferimento alla teoria della meccanica quantistica. A quel tempo il valore del fondo era salito a 12 milioni di dollari, solo una piccola parte dei quali erano di propriet\u00e0 di Soros. Soros e Rogers reinvestirono i loro ritorni dal fondo e anche una buona parte delle loro commissioni di prestazioni del 20%, ampliando cos\u00ec la loro partecipazione.\nNel 1981 il fondo era cresciuto a 400 milioni di dollari, quando una perdita del 22% in quell'anno e sostanziali rimborsi richiesti da parte degli investitori lo ridussero a 200 milioni.\nNel mese di luglio 2011 Soros ha annunciato di aver restituito tutti i fondi di investitori esterni (valutati a 1 miliardo di dollari) e reinvestito fondi dal suo patrimonio personale, a causa delle modifiche apportate alle norme di divulgazione della Securities and Exchange Commission, che secondo Soros avrebbero compromesso i suoi doveri di riservatezza verso gli investitori. Il fondo aveva in quel momento una media di oltre il 20% per il ritorno di compensi per anno.\nNel 2013 il \"Quantum Fund\" ha realizzato 5,5 miliardi di dollari, rendendolo nuovamente l'hedge fund di maggior successo nella storia. Dalla sua creazione nel 1973, il fondo ha generato 40 miliardi di dollari.\nSpeculazioni monetarie.\nSoros aveva individuato la posizione sfavorevole del Regno Unito nel meccanismo europeo dei tassi di cambio. Secondo Soros, il tasso al quale il Regno Unito era stato portato nel meccanismo europeo dei tassi di cambio era troppo alto, e anche l'inflazione era troppo elevata (il triplo del tasso tedesco) e i tassi di interesse britannici danneggiavano i prezzi degli asset.\nIl fondo di Soros aveva ammassato sterline in quantit\u00e0 enormi, per un valore totale di 10 miliardi di dollari, fino a che il 16 settembre 1992 , approfittando della riluttanza del governo britannico sia ad aumentare i tassi di interesse a livelli paragonabili a quelli di altri paesi del Sistema monetario europeo sia a lasciare fluttuante il tasso di cambio della moneta. Per far fronte alla mossa speculativa, il Regno Unito dovette abbandonare il Sistema monetario europeo, svalutando la sterlina. Il guadagno di Soros sulla scommessa \u00e8 stato stimato a oltre 1 miliardo di dollari, e Soros \u00e8 stato soprannominato \"l'uomo che sbanc\u00f2 [\"broke\"] la Banca d'Inghilterra\". Il costo stimato del mercoled\u00ec nero per il Tesoro britannico \u00e8 stato di 3,4 miliardi di sterline.\nSempre il 16 settembre 1992, a seguito dell'annuncio che la Bundesbank avrebbe smesso di appoggiare il cambio fisso della lira italiana al marco tedesco, Soros insieme ad altri speculatori vendette lire allo scoperto, costringendo la Banca d'Italia a svalutare per compensare l'ormai insostenibile sopravvalutazione della moneta. In conseguenza di tale azione, la lira riport\u00f2 una perdita di valore del 30% e dovette uscire dal Sistema monetario europeo. Soros dichiarer\u00e0 poi: \"L'attacco speculativo contro la lira fu una legittima operazione finanziaria\"; \"mi ero basato sulle dichiarazioni della Bundesbank, che dicevano che la banca tedesca non avrebbe sostenuto la valuta italiana. Bastava saperle leggere\"..\nCondanna per insider trading sulla Soci\u00e9t\u00e9 G\u00e9n\u00e9rale.\nNel 1988 gli fu chiesto di partecipare a un cambiamento di gestione di una banca francese. Rifiut\u00f2 di partecipare all'offerta, ma pi\u00f9 tardi acquist\u00f2 una quota relativamente piccola di azioni dell'istituto finanziario. Quattordici anni dopo, nel 2002, una corte francese lo condann\u00f2 per insider trading e lo mult\u00f2 di 2 milioni di dollari. Soros neg\u00f2 qualsiasi addebito e disse che la notizia del cambiamento di gestione era pubblica. Dopo vari ricorsi \u00e8 stato condannato da un tribunale francese, nel giugno 2006, a pagare una penale di 2,3 milioni di dollari.\nNel 1988 Soros venne contattato dal finanziere francese Georges P\u00e9bereau, che gli chiese di partecipare allo sforzo per riunire un gruppo di investitori per l'acquisto di un gran numero di azioni della Soci\u00e9t\u00e9 G\u00e9n\u00e9rale, principale banca francese in via di privatizzazione sotto il nuovo governo di Jacques Chirac.\nSoros infine decise di non partecipare alla cordata, optando per andare avanti da solo con la sua strategia di accumulazione di azioni in quattro societ\u00e0 francesi: Soci\u00e9t\u00e9 G\u00e9n\u00e9rale, Suez, Paribas e Compagnie G\u00e9n\u00e9rale d'\u00c9lectricit\u00e9. Nel 1989, la \"Commission des Op\u00e9rations de Bourse\" (COB), l'autorit\u00e0 di regolamentazione delle borse francesi, condusse un'indagine sulla questione se l'operazione di Soros in Soci\u00e9t\u00e9 G\u00e9n\u00e9rale dovesse essere considerata un caso di insider trading. Soros non aveva ricevuto alcuna informazione dalla Soci\u00e9t\u00e9 G\u00e9n\u00e9rale e non aveva alcuna conoscenza intima dell'organizzazione, ma era a conoscenza che un gruppo di investitori stava progettando un tentativo di acquisizione. Le inchieste iniziali hanno scagionato Soros e non sono state presentate accuse, tuttavia il caso fu riaperto alcuni anni dopo e la Corte Suprema francese conferm\u00f2 la condanna il 14 giugno 2006, pur riducendo l'ammenda a 940.000 euro. Soros ha negato ogni illecito, sostenendo che la notizia della cordata era di pubblico dominio e che la sua intenzione di acquisire azioni della societ\u00e0 precedeva la sua venuta a conoscenza della cordata. Nel dicembre 2006 Soros ha fatto appello alla Corte europea dei diritti dell'uomo per vari motivi, tra cui il fatto che il ritardo di 14 anni per portare in giudizio il caso non ha consentito un equo processo. Sulla base dell'articolo 7 della Convenzione europea sui diritti dell'uomo, affermando che nessuna persona pu\u00f2 essere punita per un atto che non era reato al momento della sua commissione, il tribunale ha dichiarato ammissibile il ricorso, respingendolo poi nei meriti nell'ottobre 2011 con una decisione per 4 contro 3, affermando che Soros fosse al corrente del rischio di infrangere le leggi francesi sul'insider trading.\nFilosofia.\nSoros ha un acuto interesse per la filosofia, e la sua visione filosofica \u00e8 influenzata fortemente da Karl Popper, suo professore alla London School of Economics. Il suo \"Open Society Institute\" \u00e8 stato cos\u00ec chiamato in riferimento al lavoro in due volumi di Popper: \"The Open Society and Its Enemies\" (La societ\u00e0 aperta e i suoi nemici).\nNonostante sia un finanziere, Soros \u00e8 anche un critico del neoliberismo friedmaniano e del libero mercato. Nonostante l'attivit\u00e0 di investitore e speculatore monetario, Soros afferma difatti che l'attuale sistema di speculazione finanziaria insidia un sano sviluppo economico in molti paesi sottosviluppati. Economicamente Soros \u00e8 pi\u00f9 affine a John Maynard Keynes (anch'egli noto investitore anche se critico verso forme estreme di speculazione) che all'amico e collaboratore di Popper Friedrich von Hayek che comunque apprezza: \nSoros ha reso popolari concetti quali \"disequilibrio dinamico\", \"disequilibrio statico\" e \"condizioni vicine all'equilibrio\" quali giuste chiavi di lettura per i meccanismi economici; critica invece aspramente l'attuale lettura dell'economia basata su regole derivate dalla meccanica classica e basate quindi sull'idea di equilibrio. Anche i suoi scritti si concentrano in modo particolare sul concetto di \"riflessivit\u00e0\" e ha descritto specificatamente i suoi effetti nei mercati. Tali concetti si possono pensare come un'analisi del concetto di profezia che si autoadempie, come lui stesso ha pi\u00f9 volte sottolineato.\nSoros individua la fonte di molti dei problemi della contemporaneit\u00e0 in ci\u00f2 che definisce come il fondamentalismo del mercato. Il suo porsi in maniera critica nei confronti di molti aspetti della globalizzazione lo hanno reso una figura controversa. Per Victor Niederhoffer: \"Soprattutto, George credeva anche allora in una economia mista, in cui operasse una forte autorit\u00e0 centrale internazionale il cui compito fosse di correggere le distorsioni causate da un eccessivo individualismo\".\nIn un'intervista sulla grande recessione di fine anni 2000, Soros vi ha fatto riferimento come alla crisi pi\u00f9 grave dagli anni '30. Secondo Soros, il fondamentalismo del mercato con il suo presupposto che i mercati si correggano senza necessit\u00e0 di intervento governativo negli affari finanziari \u00e8 stato \"un qualche tipo di eccesso ideologico\". Nella visione di Soros, gli stati d'animo o umori del mercato - ossia una tendenza prevalente all'ottimismo o al pessimismo con cui i mercati guardano realt\u00e0 - \"in realt\u00e0 possono rafforzare se stessi in modo da creare bolle speculative che crescono e poi crollano in maniera inizialmente auto-rinforzante ma alla fine insostenibile\".\nIn risposta alla grande recessione di fine anni 2000, Soros ha fondato nell'ottobre 2009 l'Istituto per il Nuovo Pensiero Economico (Institute for New Economic Thinking), un think tank composto da esperti internazionali economici, commerciali e finanziari, incaricati di indagare nuovi approcci radicali per organizzare il sistema economico e finanziario internazionali.\nRiflessivit\u00e0, mercati finanziari e teoria economica.\nGli scritti di Soros si concentrano sul concetto di riflessivit\u00e0, secondo cui i pregiudizi degli individui entrano nelle transazioni di mercato, potenzialmente modificando i fondamenti dell'economia. Soros sostiene che principi diversi si applichino nei mercati a seconda che siano \"vicino all'equilibrio\" o \"lontano dallo stato di equilibrio\". Egli sostiene che, quando i mercati stanno aumentando o cadono rapidamente, sono tipicamente caratterizzati da squilibri piuttosto che da equilibrio e che la teoria economica convenzionale del mercato (ipotesi di mercato efficace) non si applica in queste situazioni. Soros ha diffuso i concetti di \"disequilibrio dinamico\", \"disequilibrio statico\" e condizioni \"vicino all'equilibrio\". Ha affermato che il suo successo finanziario \u00e8 stato attribuibile Al limite accordato dalla sua comprensione dell'azione dell'effetto riflessivo. La riflessivit\u00e0 si basa su tre idee principali:\nUn recente esempio di riflessivit\u00e0 nei mercati finanziari moderni \u00e8 quello del debito e del patrimonio netto dei mercati immobiliari. I finanziatori hanno cominciato a fare pi\u00f9 soldi a disposizione di pi\u00f9 persone negli anni '90 per acquistare case. Pi\u00f9 persone hanno acquistato case con questa maggiore quantit\u00e0 di denaro, aumentando cos\u00ec i prezzi di queste case. I finanziatori hanno esaminato i loro bilanci, che non solo hanno mostrato che avevano fatto pi\u00f9 prestiti, ma che i prestiti a sostegno dei prestiti - il valore delle case - erano saliti (perch\u00e9 pi\u00f9 soldi stavano inseguendo relativamente la stessa quantit\u00e0 di alloggi). Cos\u00ec hanno prestato ancora pi\u00f9 soldi perch\u00e9 i loro bilanci sembravano buoni e i prezzi sono saliti ancora pi\u00f9 in alto.\nCi\u00f2 \u00e8 stato ulteriormente amplificato dalla politica pubblica. Negli Stati Uniti, i prestiti per la casa sono stati garantiti dal governo federale. Molti governi nazionali hanno visto la propriet\u00e0 della casa come un risultato positivo e hanno quindi introdotto sovvenzioni per gli acquirenti di prima casa e altri sussidi finanziari, come l'esenzione di una residenza primaria da imposte sul guadagno capitali. Questi hanno ulteriormente incoraggiato gli acquisti di case, portando ad ulteriori aumenti dei prezzi e ulteriore rilassamento degli standard di prestito.\nIl concetto di riflessivit\u00e0 cerca di spiegare perch\u00e9 i mercati che si muovono da uno stato di equilibrio ad un altro tendono a non andare a segno. Le teorie di Soros sono state originariamente scartate dagli economisti, ma hanno ricevuto pi\u00f9 attenzione dopo il collasso finanziario del 2008, venendo discusse anche in una edizione tematica del \"Journal of Economic Methodology\".\nLa nozione di riflessivit\u00e0 fornisce una spiegazione alle teorie di economia della complessit\u00e0, sviluppate presso il Santa Fe Institute, anche se Soros non aveva pubblicato le proprie opinioni al momento in cui la disciplina venne originariamente sviluppata negli anni '80.\nRiflessivit\u00e0 nella politica.\nAnche se la manifestazione primaria del processo riflessivo che Soros discute concerne i suoi effetti sui mercati finanziari, Soros ha anche esplorato i suoi effetti nella politica. Egli ha affermato che mentre le pi\u00f9 grandi minacce alla \"societ\u00e0 aperta\" in passato venivano dal comunismo e dal fascismo (come discusso in \"La societ\u00e0 aperta e i suoi nemici\" dal suo mentore Karl Popper), la pi\u00f9 grande minaccia attuale deriva dal fondamentalismo del mercato.\nSoros ha suggerito che il dominio contemporaneo della politica mondiale e del commercio mondiale da parte degli Stati Uniti \u00e8 un fenomeno riflessivo, in quanto il successo della coercizione militare e finanziaria si auto-alimenta e incoraggiare applicazioni sempre pi\u00f9 intense delle stesse politiche fino al punto in cui finiranno per essere insostenibili.\nSoros sostiene inoltre che l'attuale sistema di speculazione finanziaria pregiudica il sano sviluppo economico in molti paesi in via di sviluppo. Soros ritiene che molti dei problemi del mondo derivino dai fallimenti inerenti a ci\u00f2 che caratterizza come fondamentalismo del mercato. Soros afferma di tracciare una distinzione tra essere un partecipante al mercato e lavorare per cambiare le regole che i partecipanti al mercato devono seguire.l libro di Soros \"The New Paradigm for Financial Markets\" (maggio 2008) descrive una \"super-bolla\" che si \u00e8 sviluppata nei precedenti 25 anni ed \u00e8 pronta ad esplodere. Questo \u00e8 stato il terzo in una serie di libri che ha scritto che hanno predetto il disastro. Come afferma: \u00abHo un primato nel gridare \"Al lupo!\": l'ho fatto prima ne \"L'alchimia delle finanze\" (1987), poi ne \"La crisi del capitalismo globale\" (1998) e ora in questo libro. Quindi sono tre libri che prevedono disastri. [Dopo] che il ragazzo ha gridato al lupo tre volte... il lupo \u00e8 arrivato davvero\u00bb.\nNel febbraio del 2009 Soros ha affermato che il sistema finanziario mondiale era di fatto disintegrato, aggiungendo che non c'era prospettiva di una risoluzione a breve termine della crisi. \"Abbiamo assistito al crollo del sistema finanziario ... \u00c8 stato messo in terapia intensiva, ed \u00e8 ancora in terapia intensiva. Non c'\u00e8 alcun segno che siamo vicini a toccare il fondo\".\nNel gennaio del 2016, in un forum economico in Sri Lanka, Soros ha previsto una nuova crisi finanziaria simile a quella del 2008 dovuta allo stato dei mercati monetari e dei mercati globali delle merci, nonch\u00e9 al crollo dello yuan cinese: \"La Cina ha un problema di aggiustamento importante. Vorrei dire che ammonta ad una crisi. Quando guardo ai mercati finanziari, c'\u00e8 una sfida seria che mi ricorda la crisi che avevamo nel 2008\".\nRicchezza e filantropia.\nA partire dal febbraio del 2015 \"Forbes Magazine\" ha elencato Soros come la 19\u00aa persona pi\u00f9 ricca al mondo, il pi\u00f9 ricco gestore di hedge fund al mondo e il 19\u00b0 nella sua lista dei 400 americani pi\u00f9 ricchi, con un patrimonio netto stimato a 25,2 miliardi di dollari. Soros ha perso quasi 1 miliardo di dollari nelle settimane dopo l'elezione del repubblicano Donald Trump come presidente degli USA nel 2016. Dopo aver donato una fetta della propria ricchezza in beneficenza, a fine 2017 era al 195\u00ba posto della classifica di \"Bloomberg\", con un patrimonio netto di 8 miliardi.\nSoros \u00e8 attivo come filantropo fin dagli anni '70, quando ha iniziato a fornire fondi per aiutare gli studenti neri a frequentare l'Universit\u00e0 di Citt\u00e0 del Capo nel Sudafrica dell'apartheid e ha iniziato a finanziare movimenti e dissidenti dietro la cortina di ferro.\nIl finanziamento filantropico di Soros include gli sforzi per promuovere la democratizzazione non violenta negli Stati post-sovietici. Questi sforzi, soprattutto nell'Europa centrale e orientale, si verificano principalmente attraverso la Open Society Foundations (originariamente Open Society Institute o OSI) e le Fondazioni nazionali di Soros, che a volte passano sotto altri nomi (come la Stefan Batory Foundation in Polonia). PBS ha stimato che dal 2003 esse abbiano elargito un totale di 4 miliardi di dollari. L'OSI dice che ha speso circa 500 milioni di dollari l'anno negli ultimi anni.\nNel 2003 il presidente della Federal Reserve Paul Volcker ha scritto nella prefazione del libro di Soros \"The Alchemy of Finance\": \"George Soros ha lasciato il segno come un speculatore enormemente di successo, abbastanza saggio da ritirarsi in gran parte quando ancora in vantaggio al gioco. La maggior parte delle sue enormi vincite ora \u00e8 dedicata a incoraggiare le nazioni in transizione ed emergenti a diventare \"societ\u00e0 aperte\", aperte non solo nel senso della libert\u00e0 di commercio, ma - pi\u00f9 importante - tolleranti di nuove idee e di diversi modi di pensiero e comportamento\".\nLa rivista \"Time\" nel 2007 ha citato due progetti specifici: 100 milioni di dollari verso le infrastrutture Internet per le universit\u00e0 regionali russe e 50 milioni di dollari per la \"Millennium Promise\" per sradicare la povert\u00e0 estrema in Africa, rilevando che Soros aveva donato 742 milioni di dollari ai progetti negli Stati Uniti, per un totale di oltre 7 miliardi di dollari.\nNel settembre 2006 Soros ha impegnato 50 milioni di dollari alla \"Millennium Promise\", guidata dall'economista Jeffrey Sachs per fornire aiuti educativi, agricoli e medici per aiutare i villaggi in Africa a sopportare la povert\u00e0. Il New York Times ha definito questa impresa come una \"deviazione\" per Soros, il cui obiettivo filantropico era quello di favorire la democrazia e il buon governo, ma Soros ha osservato che la maggior parte della povert\u00e0 \u00e8 dovuta al malgoverno.\nAltri progetti notevoli hanno incluso gli aiuti a scienziati e universit\u00e0 in tutta l'Europa centrale e orientale, aiutano i civili durante l'assedio di Sarajevo e finanziato Transparency International. Soros ha inoltre impegnato un prestito di 420 milioni di euro alla Central European University (CEU). Il vincitore del Premio Nobel per la Pace Muhammad Yunus e la sua banca di microfinanza Grameen Bank hanno ricevuto il sostegno dall'OSI.\nSecondo il National Review Online, l'Open Society Institute ha dato nel settembre 2002 20.000 dollari al Comitato di Difesa di Lynne Stewart, l'avvocato che ha difeso in tribunali imputati controversi, poveri e spesso impopolari, e che era stato condannato a 2 anni di carcere per \"aver fornito sostegno materiale per una cospirazione terroristica\" attraverso una conferenza stampa per un cliente. Una portavoce OSI ha affermato: \"ci sembrava in quel momento che ci fosse una questione di diritto alla difesa degna del nostro sostegno\", ma ha affermato che le richieste di supporto successive sono state rifiutate.\nLa Open Society Foundations ha programmi attivi in pi\u00f9 di 60 paesi in tutto il mondo, con spese totali attualmente pari a circa 600 milioni di dollari all'anno.\nCoinvolgimento in politica.\nSoros ha finanziato numerosi movimenti di liberazione nazionale e a favore dei diritti umani (come il movimento anti-apartheid in Sudafrica), si oppone alla guerra alla droga in senso antiproibizionista, e sostiene la legalizzazione dell'eutanasia.\nStati Uniti d'America.\nFinanziamenti a campagne elettorali.\nSoros non \u00e8 stato un grande donatore alle cause politiche degli USA fino alle elezioni presidenziali del 2004. Secondo il \"Center for Responsive Politics\", durante il ciclo elettorale 2003-04, Soros ha donato 23.581.000 dollari a vari \"gruppi 527\" (gruppi esenti da imposta secondo legislazione USA) intenzionati a sconfiggere il presidente Bush. \nIl 28 settembre 2004, stanziati altri fondi per la campagna, Soros annunciava l'avvio ad un proprio tour nazionale con un discorso: \"Why We Must Not Re-elect President Bush\" (\u201cPerch\u00e9 non dobbiamo rieleggere Bush\u201d.) pronunciato presso il \"National Press Club\" di Washington, DC.\nDopo la rielezione di Bush, Soros e altri donatori hanno sostenuto un nuovo gruppo di raccolta di fondi politici chiamato \"Democracy Alliance\", che sostiene le cause progressiste e la formazione di una struttura progressista pi\u00f9 forte in America.\nSoros \u00e8 stato oggetto di critiche per via delle sue cospicue donazioni, dal momento che nel 2002 si era schierato tra i sostenitori del \"Bipartisan Campaign Reform Act\", legge mirata a vietare i contributi di \"soft money\" nel corso delle campagne elettorali nazionali. Soros si \u00e8 difeso affermando che le sue donazioni, essendo a favore di organizzazioni indipendenti, non sollevavano gli stessi rischi di corruzione delle donazioni effettuate direttamente a favore dei candidati o dei partiti.\nNel mese di agosto 2009, Soros ha donato 35 milioni di dollari allo stato di New York perch\u00e9 fosse destinato ai bambini svantaggiati e dato ai genitori che ricevevano sussidi pubblici per un totale di $ 200 per bambino dai 3 ai 17 anni, senza limiti al numero di bambini.\nSoros \u00e8 stato tra i primi donatori del Center for American Progress, che continua a sostenere attraverso la Open Society Foundations.\nNell'ottobre 2011 Reuters ha pubblicato un'inchiesta intitolata \"Soros: non un finanziatore delle proteste di Wall Street\", dopo che una precedente inchiesta su \"Chi c'\u00e8 dietro le proteste di Wall St.\", pubblicata con un incipit secondo cui il movimento Occupy Wall Street \"avrebbe potuto beneficiare indirettamente della generosit\u00e0 di uno degli uomini pi\u00f9 ricchi del mondo [Soros]\" era stata criticata perch\u00e9 contenente numerosi errori. La nuova inchiesta di Reuters ha anche incluso il portavoce di Soros e co-fondatore di Adbusters Kalle Lasn, che affermava che Adbusters - il catalizzatore per le prime proteste Occupy Wall Street - non aveva mai ricevuto alcun contributo da Soros, contrariamente alla precedente inchiesta di Reuters.\nIl 27 settembre 2012, Soros ha annunciato di aver donato 1 milione di dollari al programma Priorities USA Action per la ri-elezione del presidente Barack Obama.\nNell'ottobre 2013, Soros ha donato 25.000 dollari a Ready for Hillary, diventando co-presidente del comitato nazionale di finanziamento del super PAC. Nel giugno 2015, Soros ha donato 1 milione di dollari alla Super PAC Priorities USA Action, che ha sostenuto Hillary Clinton nelle elezioni presidenziali del 2016. Soros ha donato 6 milioni di dollari al PAC nel dicembre 2015 e $ 2,5 milioni nell'agosto 2016.\nDurante la campagna elettorale delle elezioni presidenziali 2016, Soros ha riferito al \"Times\" la preoccupazione per il \"tono xenofobo dei repubblicani\" e ha ammesso di essere rimasto sconvolto dalla promessa di Trump di vietare completamente l'ingresso ai musulmani negli Stati Uniti. Egli, da simpatizzante democratico, lo considera \"un pericolo\", affermando che Trump, indirettamente, \"lavora per l'ISIS\".\nDecriminalizzazione delle droghe.\nSoros ha finanziato gli sforzi mondiali per promuovere la riforma delle politiche in materia di droga. Nel 2008, Soros ha donato 400.000 dollari per contribuire a finanziare un referendum in Massachusetts, conosciuto come \"Massachusetts Sensible Marijuana Policy Initiative\", che ha decriminalizzato il possesso di meno di 1 oz (28g) di marijuana nello stato. Soros ha anche finanziato misure analoghe in California, Alaska, Oregon, Washington, Colorado, Nevada e Maine. Fra i gruppi di decriminalizzazione delle droghe che hanno ricevuto finanziamenti da Soros sono il Lindesmith Center e la Drug Policy Foundation. Soros ha donato 1,4 milioni di dollari agli sforzi pubblicitari per sostenere la \"Proposition 5\" in Califoria nel 2008, una misura fallita che avrebbe ampliato i programmi di riabilitazione delle droghe come alternative alla prigione per le persone condannate per reati non violenti di droga.\nNell'ottobre 2010, Soros ha donato 1 milione di dollari per sostenere la \"Proposition 19\" in California.\nSecondo le osservazioni in un'intervista nell'ottobre 2009, \u00e8 opinione di Soros che la marijuana d\u00e0 meno dipendenza ma non \u00e8 appropriata all'uso da parte dei bambini e degli studenti. Egli stesso non ha usato marijuana per anni. Soros \u00e8 stato un importante finanziatore della Drug Policy Alliance - un'organizzazione che promuove la legalizzazione della cannabis - con circa 4 milioni di dollari in contributi annuali da una delle sue fondazioni.\nPolitiche sulla morte.\nIl \"Project on Death in America\", attivo dal 1994 al 2003, \u00e8 stato uno dei progetti dell'Open Society Institute che cercava di \"comprendere e trasformare la cultura e l'esperienza del morire e del lutto\". Nel 1994 Soros ha fatto un discorso in cui ha riferito di aver offerto di aiutare sua madre, membro della Hemlock Society, a suicidarsi. Nello stesso discorso, ha anche approvato l\"'Oregon Death with Dignity Act\" e in seguito finanziato la sua campagna pubblicitaria.\nEuropa centrale e orientale.\nSecondo Waldemar A. Nielsen, un'autorit\u00e0 sulla filantropia americana, \"[Soros] ha intrapreso ... nient'altro che aprire le societ\u00e0 comuniste un tempo chiuse dell'Europa orientale a un libero flusso di idee e conoscenze scientifiche dal mondo esterno \". Dal 1979, come sostenitore delle \"societ\u00e0 aperte\", Soros sosteneva finanziariamente i dissidenti tra cui il movimento \"Solidarno\u015b\u0107\" in Polonia, Carta 77 in Cecoslovacchia e Andrei Sakharov nell'Unione Sovietica. Nel 1984 Soros fond\u00f2 il suo primo \"Open Society Institute\" in Ungheria con un budget di 3 milioni di dollari.\nDalla caduta dell'Unione Sovietica, i finanziamenti di Soros hanno continuato a svolgere un ruolo importante nella sfera ex sovietica. Il suo finanziamento di programmi a favore della democrazia in Georgia \u00e8 stato considerato cruciale dagli osservatori russi e occidentali per il successo della Rivoluzione delle rose, anche se Soros ha affermato che il suo ruolo \u00e8 stato \"ampiamente sopravvalutato\".\nL'ex ministro georgiano Salom\u00e9 Zourabichvili ha scritto che istituzioni come la Fondazione Soros erano la culla della democratizzazione e che tutte le ONG che gravitavano intorno alla Fondazione Soros hanno indubbiamente portato avanti la rivoluzione. Secondo Zourabichvili dopo la rivoluzione la Fondazione Soros e le ONG sono state integrate nel sistema politico georgiano.\nAlcune iniziative pro-democratiche sostenute da Soros sono state vietate in Kazakistan e Turkmenistan\nNel 1997, Soros ha chiuso la sua fondazione in Bielorussia dopo che \u00e8 stata multata per 3 milioni di dollari da parte del governo per \"violazioni delle imposte e delle valute\". Secondo il New York Times, il presidente bielorusso Aljaksandr Luka\u0161\u0117nka \u00e8 stato ampiamente criticato in Occidente e in Russia per i suoi sforzi per controllare la Belarus Soros Foundation e altre ONG indipendenti e per sopprimere i diritti civili e umani. Soros ha affermato che la multa era una parte di una campagna per \"distruggere la societ\u00e0 indipendente\".\nNel giugno 2009, Soros ha donato 100 milioni di dollari all'Europa Centrale e all'Europa Orientale per contrastare l'impatto della crisi economica sui poveri, sui gruppi volontari e sulle organizzazioni non governative.\nNel marzo 2017, sei senatori americani hanno inviato una lettera al segretario di Stato Rex Tillerson chiedendo di esaminare diverse sovvenzioni che il Dipartimento di Stato e l'Agenzia degli Stati Uniti per lo Sviluppo Internazionale (USAID) hanno dato ai gruppi finanziati da Soros. La lettera ha espresso preoccupazione specifica circa l'influenza di Soros sulla politica macedone, una preoccupazione anche espressa dai membri del governo conservatore macedone. Nello stesso contesto, la Guardia giudiziaria ha presentato una causa legale sulla libert\u00e0 di informazione (FOIA) contro il Dipartimento di Stato degli Stati Uniti e USAID che li ha obbligati a rilasciare i registri relativi a 5 milioni di dollari trasferiti da USAID al ramo Open Society di Soros in Macedonia. La causa afferma che i soldi vennero deliberatamente utilizzati per destabilizzare il governo macedone.\nNel gennaio 2017, l'iniziativa \"Stop Operation Soros\" (SOS) \u00e8 stata lanciata in Macedonia. SOS cerca di presentare \"domande e risposte sul modo in cui Soros opera in tutto il mondo\" e invita i cittadini a contribuire alla ricerca. In una conferenza stampa tenuta nello stesso mese, Nenad Mircevski, uno dei fondatori dell'iniziativa, ha affermato che SOS avrebbe lavorato verso la \"de-Soros-izzazione\" della Macedonia.\nSoros ha anche contribuito a finanziare il gruppo no-profit \"Independent Diplomat\" che rappresentava il Kosovo, la Repubblica Turca di Cipro del Nord il Somaliland e il Fronte Polisario del Sahara Occidentale. Nel novembre 2005, Soros ha dichiarato: \"Il mio parere personale \u00e8 che non c'\u00e8 alternativa a dare l'indipendenza del Kosovo\".\nNel 2018 lui e la moglie figuravano tra i finanziatori del partito politico italiano +Europa.\nPrese di posizione e controversie.\nGeorge Soros ha molti critici tra i conservatori repubblicani statunitensi (specie durante l'amministrazione Bush) e tra la destra israeliana, per le sue critiche ai governi Sharon.\nVisioni sugli Stati Uniti d'America.\nL'11 novembre 2003, in un'intervista al\" The Washington Post\", Soros ha dichiarato che rimuovere il presidente George W. Bush era \"l'obiettivo centrale della mia vita\" e \"una questione di vita e di morte\". Soros ha affermato che avrebbe sacrificato tutta la sua fortuna per sconfiggere Bush \"se qualcuno lo garantisse\".\nIl suo libro del 2003, \"The Bubble of American Supremacy\", contiene una critica diretta della \"guerra al terrorismo\" dell'amministrazione Bush come mal concepita e controproducente e una polemica contro la rielezione di Bush. Soros legittima il titolo del libro nel capitolo finale, indicando i paralleli tra questo contesto politico e i processi riflessivi auto-rinforzanti che generano bolle nei prezzi delle azioni.\nIn un'apparizione dell'agosto 2004 al Chris Wallace's FOX News Sunday (programma televisivo statunitense di interviste condotto da Chris Wallace, in onda sull'emittente Fox News Channel, di propriet\u00e0 di Rupert Murdoch), il portavoce repubblicano del Parlamento statunitense Dennis Hastert, affermava, \"\u00abNon conosciamo l'origine del denaro di George Soros. Non sappiamo da dove venga, n\u00e9 dove vada. Se parte del denaro di Soros viene dall'estero, potrebbe provenire da traffico di stupefacenti. Non abbiamo idea da dove provenga\u00bb\". Soros, tra l'altro, \u00e8 impegnato per la depenalizzazione delle droghe leggere. Soros rispose ad Hastert affermando: \"Calunniando la mia persona con false accuse e menzogne sta cercando di sviare un dibattito d'importanza critica e di intimidire coloro che ritengono che la presente amministrazione sta conducendo il paese alla rovina. Ora che l'ho richiamata sulle sue accuse infondate, lei sta adoperando altre tattiche scorrette\". Soros, inoltre, ha effettuato un ricorso ufficiale presso la \"House Committee on Standards of Official Conduct\", affermando che il commento di Hastert \"svela chiaramente la deliberata intenzione di utilizzare tattiche di diffamazione ed intimidazione per mettere a tacere le critiche\".\nNel 2006 gli sono state chieste precisazioni circa la sua dichiarazione in \"L'et\u00e0 della fecondit\u00e0\" che \"l'ostacolo principale ad un ordine mondiale stabile e giusto sono gli Stati Uniti d'America\". Soros ha risposto che ci\u00f2 \"coincide con l'opinione prevalente nel mondo, e penso che sia piuttosto scioccante per gli statunitensi sentirselo dire. Gli Stati Uniti d'America fissano l'ordine del giorno per il mondo e il resto del mondo deve rispondere a tale agenda. Dichiarando una \"guerra al terrorismo\" dopo l'11 settembre, abbiamo fissato l'agenda sbagliata per il mondo... Quando si fa la guerra, si creano inevitabilmente vittime innocenti.\"\nSoros ha descritto Donald Trump come un truffatore e si aspettava che Trump fallisse perch\u00e9 convinto che le sue idee fossero auto-contraddittorie. Soros credeva che Trump si stesse preparando per una guerra commerciale e si aspettava che i mercati finanziari reagissero male.\nVisioni sull'Europa.\nNell'ottobre 2011 Soros ha scritto una lettera aperta intitolata \"\"As concerned Europeans we urge Eurozone leaders to unite\",\" in cui invita ad un governo economico pi\u00f9 forte per l'Europa che utilizzi mezzi federali (tesoro comune, politica fiscale comune), e mette in guardia contro il pericolo di soluzioni nazionalistiche alla crisi economica. La lettera \u00e8 stata co-firmata tra gli altri da Javier Solana, Daniel Cohn-Bendit, Andrew Duff, Emma Bonino, Massimo D'Alema, Vaira V\u012b\u0137e-Freiberga.\nSoros ha criticato il primo ministro ungherese Viktor Orb\u00e1n e la sua gestione della crisi migratoria europea nel 2015: \"Il suo piano considera la protezione dei confini nazionali come obiettivo e i rifugiati come ostacolo. Il nostro piano considera la protezione dei rifugiati come obiettivo e le frontiere nazionali come ostacolo\".\nSoros si aspettava inoltre che la Brexit sarebbe fallita e che il premierato di Theresa May sarebbe durato solo per un breve periodo di tempo.&lt;ref name=\"Guardian20/01/2017\"&gt;George Soros: Theresa May won't last and Donald Trump is 'would-be dictator' \"The Guardian\"&lt;/ref&gt;\nVisioni sull'Asia.\nSoros ha espresso preoccupazione per la crescita del potere economico e politico cinese dicendo: \"la Cina \u00e8 cresciuta molto rapidamente guardando i suoi interessi [...] deve ora accettare la responsabilit\u00e0 per l'ordine mondiale e per gli interessi delle altre persone \". Per quanto riguarda l'impasse politica in America, Soros ha dichiarato: \"Oggi, la Cina non ha solo un'economia pi\u00f9 vigorosa, ma in realt\u00e0 un governo che funziona meglio rispetto agli Stati Uniti\". Nel luglio del 2015, Soros ha dichiarato che una \"partnership strategica tra gli Stati Uniti e la Cina potrebbe impedire l'evoluzione di due blocchi di potenza che potrebbero essere portati ad un conflitto militare\". Nel gennaio 2016, durante un'intervista al World Economic Forum (WEF) di Davos, Soros afferm\u00f2 che \"un atterraggio duro \u00e8 praticamente inevitabile \". I media cinesi risposero dichiarando che \"le sfide di Soros al renminbi e al dollaro di Hong Kong sono destinate a fallire, senza alcun dubbio \".\nVisioni sulla Russia e l'Ucraina.\nNel maggio 2014 Soros, intervistato da Fareed Zakaria (CNN) disse: \"Ho istituito una fondazione in Ucraina prima che l'Ucraina divenisse indipendente dalla Russia. La fondazione \u00e8 operativa da allora e ha giocato una parte importante negli eventi\".\nNel gennaio del 2015 Soros dichiar\u00f2 che \"l'Europa deve svegliarsi e riconoscere che \u00e8 sotto attacco dalla Russia\". Invit\u00f2 anche i paesi occidentali ad espandere le sanzioni economiche contro la Russia per il suo sostegno ai separatisti dell'Ucraina orientale.\nNel gennaio 2015, Soros chiese all'Unione europea di allocare 50 miliardi di dollari per il salvataggio finanziario dell'Ucraina.\nNel luglio 2015, Soros dichiar\u00f2 che l'annessione della Crimea da parte di Putin \u00e8 stata una sfida all'ordine mondiale prevalente, in particolare all'Unione europea. Soros ipotizz\u00f2 che Putin intendesse \"destabilizzare tutta l'Ucraina precipitando un crollo finanziario e politico per cui egli pu\u00f2 negare la responsabilit\u00e0, evitando l'occupazione di una parte dell'Ucraina orientale, che dipender\u00e0 poi dalla Russia per il sostegno economico\". Nel novembre 2015, la Russia band\u00ec la Open Society Foundations (OSF) e l'Open Society Institute (OSI) - due organizzazioni fondate da Soros - affermando che rappresentavano una \"minaccia per le fondamenta del sistema costituzionale della Federazione russa e la sicurezza dello stato \".\nNel gennaio del 2016, 53 libri relativi al programma di \"Rinnovamento dell'educazione umanitaria\" di Soros furono bruciati al \"Vorkuta Mining and Economic College\" nella Repubblica di Komi con altri 427 libri sequestrati. Una lettera intergovernativa russa pubblicata nel dicembre del 2015 affermava che le associazioni di Soros stavano \u00abformando una percezione pervertita della storia e formulando direttive ideologiche, aliene dall'ideologia russa, popolare\u00bb.\nVisioni sull'antisemitismo e Israele.\nQuando gli \u00e8 stato chiesto cosa pensa di Israele, Soros rispose al New Yorker: \"Io non nego agli ebrei un diritto a un'esistenza nazionale, ma non voglio avere niente a che fare con esso.\" \nSecondo le mail violate e rilasciate da DC Leaks nel 2016, la Fondazione Open Society di Soros si pone come obiettivo di \"sfidare le politiche razziste e antidemocratiche di Israele\" nei forum internazionali, anche mettendo in discussione la reputazione di Israele come democrazia. Soros ha finanziato ONG che hanno criticato attivamente le politiche israeliane, compresi gruppi che promuovono il movimento di boicottaggio, disinvestimento e sanzioni contro Israele.\nIl 5 novembre 2003, in un forum ebraico di New York, Soros attribu\u00ec parzialmente la recrudescenza dell'antisemitismo alle politiche di Israele e degli Stati Uniti d'America oltre che al ruolo degli ebrei ricchi e influenti come lui stesso: C'\u00e8 una rinascita dell'antisemitismo in Europa. Le politiche dei governi Bush e Sharon contribuiscono a ci\u00f2. Non \u00e8 specificamente antisemitismo, ma si manifesta anche in antisemitismo. Io sono critico di tali politiche [...] Se cambiamo questa impostazione, anche l'antisemitismo diminuir\u00e0. Non riesco a vedere come si potrebbe affrontare altrimenti [...] Rifletto molto anche sul mio ruolo, perch\u00e9 il nuovo antisemitismo afferma che gli ebrei governino il mondo; [...] come conseguenza involontaria delle mie azioni [...] anche io contribuisco a questa credenza. \nSoros \u00e8 stato accusato di dire che sia gli ebrei sia Israele siano parzialmente responsabili dell'antisemitismo, in risposta alla sua affermazione secondo cui le amministrazioni di George W. Bush negli Stati Uniti d'America e Ariel Sharon in Israele stavano rafforzando l'antisemitismo. Soros ha anche affermato che gli ebrei non possono superare l'antisemitismo senza \"abbandonare la tribalit\u00e0\".\nIn un successivo articolo per \"The New York Review of Books\", Soros sottoline\u00f2 che: \"...non sottoscrivo i miti propagati dai nemici di Israele e non sto accusando gli ebrei per l'antisemitismo. L'antisemitismo precede la nascita di Israele. N\u00e9 le politiche di Israele n\u00e9 le critiche di quelle politiche dovrebbero essere considerate responsabili dell'antisemitismo. Al tempo stesso, credo che gli atteggiamenti verso Israele siano influenzati dalle politiche di Israele e che gli atteggiamenti verso la comunit\u00e0 ebraica siano influenzati dal successo della lobby filo-israeliana nel sopprimere le opinioni divergenti.\"\nDurante una causa legale di 10 miliardi di dollari avviata contro Soros dalla societ\u00e0 israeliana BSG Resources di Beny Steinmetz, quest\u2019ultimo ha affermato che Soros avrebbe fatto pressioni sul governo della Guinea per congelare la societ\u00e0 israeliana dai contratti minerari di ferro: \"Per Soros, il successo di Steinmetz, cos\u00ec come la sua attiva e appassionata promozione della vita, del business e della cultura israeliana, \u00e8 anatema. Soros \u00e8 anche noto per la sua animosit\u00e0 di vecchia data verso Israele\".\nDurante una cerimonia di premiazione per Imre Kert\u00e9sz, Soros ha affermato che le vittime della violenza e degli abusi diventavano \"autori della violenza\", suggerendo che questo modello spiegasse il comportamento di Israele nei confronti dei palestinesi. Soros \u00e8 stato per questo contestato.\nNel luglio del 2017, il Ministero degli Affari Esteri di Israele ha rilasciato una dichiarazione che denunciava Soros, una mossa che sembrava destinata ad allineare Israele all'Ungheria prima di una visita a Budapest dal primo ministro Benjamin Netanyahu. Il ministro degli Esteri israeliano ha dichiarato che Soros \"continua a minare i governi democraticamente eletti di Israele\", aggiungendo che le organizzazioni di Soros hanno finanziato organizzazioni \"che diffamano lo Stato d'Israele e cercano di negargli il diritto di difendersi\".\nCritica delle attivit\u00e0 finanziarie.\nI critici affermano che Soros eserciterebbe un'irregolare influenza sui mercati valutari per via del \"Quantum Fund\", il fondo di investimento privato di sua propriet\u00e0. Al pari di molti grandi hedge fund, questo ha sede sociale in un paradiso fiscale, nello specifico Cura\u00e7ao, nelle Antille Olandesi.\nNel 1997, durante la crisi finanziaria asiatica, il primo ministro della Malaysia, Mahathir bin Mohamad, ha accusato Soros di usare la ricchezza sotto il suo controllo per punire la decisione dell'ASEAN di accogliere il Myanmar come stato membro. Facendo seguito ad una storia di affermazioni antisemite, Mahathir ha fatto specifico riferimento alle origini ebraiche di Soros (\"\u00e8 un ebreo che ha innescato il crollo valutario\"), sottintendendo che Soros stesse orchestrando l'incidente come parte di una pi\u00f9 ampia cospirazione ebraica. Nove anni dopo, nel 2006, Mahathir ha incontrato Soros e poi ha affermato di aver accettato che Soros non fosse responsabile della crisi. Nel suo libro del 1998 \"La crisi del capitalismo globale: la societ\u00e0 aperta in pericolo\", Soros ha spiegato il suo ruolo nella crisi come segue:\n\"La crisi finanziaria che \u00e8 nata in Thailandia nel 1997 \u00e8 stata particolarmente inquietante a causa della sua portata e della sua gravit\u00e0 [...] All'inizio del 1997 era gi\u00e0 chiaro al Soros Fund Management che la discrepanza tra il conto commerciale e il conto capitale stava diventando insostenibile. Abbiamo venduto allo scoperto il baht thailandese e il ringgit malese all'inizio del 1997 con scadenze che vanno da sei mesi a un anno (cio\u00e8 abbiamo stipulato contratti per consegnare in futuro baht tailandesi e ringgit malesi che non possedevamo al momento). In seguito il primo ministro Mahathir della Malesia mi ha accusato di provocare la crisi, un'accusa totalmente infondata. Non eravamo venditori della moneta durante o diversi mesi prima della crisi; al contrario, noi eravamo acquirenti quando le valute cominciarono a diminuire: stavamo acquistando ringgit per realizzare i profitti sulla nostra precedente speculazione (troppo presto, come apparve poi. Abbiamo lasciato la maggior parte del potenziale guadagno sul tavolo perch\u00e9 avevamo paura che Mahathir avrebbe imposto controlli di capitale, come ha poi fatto, ma molto pi\u00f9 tardi.)\nNel 1999, l'economista Paul Krugman ha criticato l\"'effetto-Soros\" sui mercati finanziari: \n\"Nessuno che abbia letto una rivista d'affari negli ultimi anni pu\u00f2 ignorare che in questi giorni ci sono davvero investitori che non solo spostano denaro in previsione di una crisi monetaria, ma effettivamente fanno del loro meglio per innescare tale crisi per divertimento e profitto. Questi nuovi attori sulla scena non hanno ancora un nome standard; il termine che propongo \u00e8 \"Soroi\"\".\nSoros traccia quindi una distinzione tra l'essere un operatore nel mercato e il lavorare per cambiare le regole che gli operatori devono seguire. In risposta alle accuse di essere personalmente responsabile di molteplici disastri finanziari, tra cui quelli di Regno Unito, Europa dell'Est e Thailandia, ha dichiarato: \"Nella veste di operatore di mercato non mi si richiede di preoccuparmi delle conseguenze delle mie operazioni finanziarie.\"\nTeorie del complotto.\nGli ambienti del complottismo hanno spesso accusato Soros al punto che la sua figura \u00e8 quasi allineata alla famiglia Rothschild nella teoria del complotto giudaico. \n, tra le azioni attribuitegli senza una chiara fonte vi sono quelle riguardanti il finanziamento a gruppi dissidenti come le Femen e le Pussy Riot in Russia, la rivoluzione arancione in Ucraina, la primavera araba, il movimento verde in Iran, il piano Kalergi tramite le Organizzazioni non governative durante la crisi europea dei migranti, accuse pubblicamente rivolte a Soros anche dall'allora vice-premier e Ministro dell'Interno italiano Matteo Salvini.\nNell\u2019agosto 2016 il sito DC Leaks ha pubblicato migliaia di e-mail ottenute dopo aver hackerato i server della Open Society Foundations, tra cui la lista dei beneficiari delle donazioni della Open Society Foundations.\nVita privata.\nSoros \u00e8 stato sposato tre volte e divorziato due volte. Nel 1960 spos\u00f2 Annaliese Witschak. Annaliese era un'immigrata tedesca che era rimasta orfana durante la guerra. Anche se non era ebrea, era molto gradita dai genitori di Soros poich\u00e9 aveva anche provato la privazione e lo sfollamento causati dalla seconda guerra mondiale. Divorziarono nel 1983. Hanno avuto tre figli:\nNel 1983, George Soros spos\u00f2 Susan Weber, di venticinque anni pi\u00f9 giovane. Hanno divorziato nel 2005. Hanno due figli:\nNel 2008, Soros incontra la sua attuale moglie, Tamiko Bolton, di 42 anni pi\u00f9 giovane;\n l'ha sposata il 21 settembre 2013. Bolton \u00e8 figlia di un'infermiera nippo-americana e di un comandante navale in pensione. Cresciuta in California, ha conseguito un MBA presso l'Universit\u00e0 di Miami e gestisce una societ\u00e0 di vendite online di integratori alimentari e vitamine.\nIl fratello maggiore di Soros, Paul Soros, investitore privato, \u00e8 morto il 15 giugno 2013. Ingegnere, Paul ha diretto la Soros Associates e ha istituito le \"Paul and Daisy Soros Fellowships for Young Americans\". \nEgli era sposato con Daisy Soros (n\u00e9e Schlenger), che, come suo marito, era un'immigrata ebrea ungherese e con il quale aveva due figli, Peter e Jeffrey. Peter Soros era sposato con Flora Fraser, figlia di Lady Antonia Fraser e di Sir Hugh Fraser e una figliastra del Nobel 2005 Harold Pinter. Fraser e Soros si sono separati nel 2009.\nNel 2005, Soros \u00e8 stato un partner di minoranza in un gruppo che ha cercato di acquistare i Washington Nationals, una squadra di baseball della Major League. Alcuni legislatori repubblicani hanno suggerito che avrebbero potuto revocare l'esenzione antitrust della Major League Baseball se Soros avesse acquistato la squadra. Nel 2008, il nome di Soros \u00e8 stato associato alla , ma il club non \u00e8 stato venduto. Soros \u00e8 stato un sostenitore finanziario di Washington Soccer L.P., il gruppo che ha posseduto i diritti di gestione al Major League Soccer Club D.C. United quando la lega \u00e8 stata fondata nel 1995, ma il gruppo ha perso questi diritti nel 2000. Il 21 agosto del 2012, la BBC ha notato segnalazioni di SEC che mostrano che Soros ha acquistato circa un 1,9% di quote nel club inglese di calcio inglese Manchester United con l'acquisto di 3,1 milioni di azioni della classe A del club.\nPremi e onorificenze.\nSoros ha conseguito un titolo di dottorato onorario della New School for Social Research (New York), Universit\u00e0 di Oxford nel 1980, Corvinus University of Budapest e Yale University nel 1991. Ha inoltre ricevuto lo Yale International Center for Finance Award dalla Yale School of Management nel 2000 e una laurea in Economia presso l'Universit\u00e0 di Bologna nel 1995.\nNel 2008 \u00e8 stato inserito nella \"Hall of Fame\" degli Hedge Fund Manager della \"Institutional Investors Alpha\" insieme a Louis Bacon, Steven Cohen, Paul Tudor Jones, Seth Klarman, Michael Steinhardt, Jack Nash, James Simmons, Alfred Jones, Leon Levy, Julian Roberston e Bruce Kovner.\nNel mese di gennaio 2014, Soros \u00e8 stato classificato numero 1 nell'elenco LCH Investments dei primi 20 manager, avendo registrato guadagni di quasi 42 miliardi di dollari dal lancio del suo fondo Quantum Endowment nel 1973.\nNel 2018 viene eletto uomo dell'anno dal Financial Times."}
{"id": "357803", "revid": "4711", "url": "https://it.wikipedia.org/wiki?curid=357803", "title": "Guerra Russo-Giapponese", "text": ""}
{"id": "357805", "revid": "4711", "url": "https://it.wikipedia.org/wiki?curid=357805", "title": "Guerra dei Sei Giorni", "text": ""}
{"id": "357806", "revid": "77358", "url": "https://it.wikipedia.org/wiki?curid=357806", "title": "Guerra del kippur", "text": ""}
{"id": "357807", "revid": "13604", "url": "https://it.wikipedia.org/wiki?curid=357807", "title": "YaST", "text": ""}
{"id": "357808", "revid": "7077", "url": "https://it.wikipedia.org/wiki?curid=357808", "title": "Guerra del Ramadan", "text": ""}
{"id": "357811", "revid": "6066", "url": "https://it.wikipedia.org/wiki?curid=357811", "title": "Enrico III, Duca di Sassonia", "text": ""}
{"id": "357812", "revid": "4711", "url": "https://it.wikipedia.org/wiki?curid=357812", "title": "Filippo II re di Spagna", "text": ""}
{"id": "357814", "revid": "4711", "url": "https://it.wikipedia.org/wiki?curid=357814", "title": "Guerra civile Americana", "text": ""}
{"id": "357816", "revid": "228587", "url": "https://it.wikipedia.org/wiki?curid=357816", "title": "Storia della Citt\u00e0 del Vaticano", "text": "Lo Stato della Citt\u00e0 del Vaticano nacque l'11 febbraio del 1929, con i \"Patti Lateranensi\", firmati tra l'Italia fascista e la Santa Sede; con alcuni accordi si concludeva la cosiddetta \"questione romana\", aperta nel 1870, con la storica Presa di Roma.\nCon questi accordi, entrati in vigore ufficialmente il 7 giugno 1929, la nuova entit\u00e0 statale ottenne la piena sovranit\u00e0 su: la piazza e la Basilica di San Pietro, i Palazzi Vaticani, i Giardini e alcuni edifici adiacenti.\nLe basiliche di San Giovanni in Laterano, San Paolo fuori le mura, Santa Maria Maggiore, la Cancelleria, il palazzo di Propaganda Fide, il palazzo e i giardini di Castel Gandolfo e altri edifici posti nella citt\u00e0 di Roma ottennero, invece, il diritto di extraterritorialit\u00e0.\nLo spazio aereo e il sottosuolo furono interdetti allo Stato italiano."}
{"id": "357820", "revid": "88740", "url": "https://it.wikipedia.org/wiki?curid=357820", "title": "Parallele asimmetriche", "text": "Le parallele asimmetriche sono un attrezzo della ginnastica artistica femminile.\nNelle competizioni internazionali si usa spesso indicare questo attrezzo con la sigla UB, dal corrispondente termine inglese \"Uneven Bars\", specie nell'indicazione dei punteggi.\nDescrizione.\nSono formate da una struttura in metallo, che, agganciata con cavi al pavimento, sostiene due staggi in legno posizionati distanziati, uno pi\u00f9 in alto e uno pi\u00f9 in basso. L'evoluzione di questo attrezzo nel corso degli anni \u00e8 stata notevole: con il passare degli anni gli staggi sono stati distanziati maggiormente, in modo da poter consentire l'esecuzione di elementi prima impossibili.\nL'attrezzo.\nSecondo le norme della F\u00e9d\u00e9ration Internationale de Gymnastique (FIG) le misure regolamentari dell'attrezzo sono:\nCaratteristiche dell'esercizio.\nL'esercizio alle parallele asimmetriche richiede soprattutto forza nelle braccia e negli addominali. Le ginnaste eseguono movimenti che possono essere salti con ripresa dello stesso staggio di spinta (ad esempio \"Tkachev\", \"Jaeger\", \"Gienger\", \"Hindorff\"), salti da uno staggio all'altro (\"Pak\", \"Tarzan\") o giri da 180\u00b0 a 540\u00b0 sullo stesso staggio. L'esercizio inizia con un'entrata, che \u00e8 possibile fare sia dallo staggio basso che da quello alto, e termina con un'uscita, nella quale la ginnasta si stacca definitivamente dallo staggio ed atterra sul tappeto.\nStoria e migliori interpreti.\nLe parallele asimmetriche furono introdotte nel programma olimpico ai Giochi di Helsinki del 1952. \nAi Giochi di Montreal del 1976 la rumena Nadia Com\u0103neci fu la prima ginnasta in assoluto ad ottenere un 10 pieno e unanime da parte di tutti i giudici, proprio alle parallele asimmetriche.\nLe nazioni che hanno prodotto le migliori ginnaste su questo attrezzo sono, in epoca moderna, Russia e Cina.\nLa migliore ginnasta della storia su questo attrezzo \u00e8 ritenuta da molti essere la russa Svetlana Khorkina, la quale vanta cinque titoli mondiali e due titoli olimpici (nel 1996 e nel 2000) su questo attrezzo.\nAltre ginnaste russe degne di nota sono Aliya Mustafina, due volte campionessa olimpica (nel 2012 e nel 2016) e Viktoria Komova, due volte campionessa mondiale (nel 2011 e nel 2015).\nLe cinesi sono state, anno dopo anno, quasi sempre presenti sul podio mondiale della finale alle parallele asimmetriche: fra queste spicca in particolare He Kexin, vincitrice della medaglia d'oro alle Olimpiadi di Pechino nel 2008 e quattro anni dopo, a Londra, della medaglia d'argento, oltre ad aver vinto l'oro ai Mondiali del 2009.\nDue eccezioni sono costituite dalla britannica Elizabeth Tweddle e dalla belga Nina Derwael. La prima \u00e8 stata due volte campionessa mondiale alle parallele, nel 2006 e nel 2010, due volte medaglia di bronzo (nel 2003 e nel 2005), e vincitrice della medaglia di bronzo alle Olimpiadi di Londra nel 2012.\nLa seconda invece, dopo aver vinto la medaglia di bronzo ai Mondiali di Montreal nel 2017, si \u00e8 laureata per due volte consecutive campionessa del mondo alle parallele, nel 2018 e nel 2019."}
{"id": "357823", "revid": "2217899", "url": "https://it.wikipedia.org/wiki?curid=357823", "title": "Nazionale di calcio della Svizzera", "text": "La nazionale di calcio della Svizzera (\"Schweizer Fussballnationalmannschaft\" in , \"\u00e9quipe de Suisse de football\" in , e \"Squadra naziunala da ballape da la Svizra\" in ) \u00e8 la rappresentativa calcistica della Svizzera ed \u00e8 controllata dall'Associazione Svizzera di Football (ASF/SFV).\nIl miglior risultato conseguito nelle fasi finali del campionato del mondo \u00e8 l'approdo ai quarti di finale nel 1934, nel 1938 e nel 1954, nell'edizione giocata in casa. La Svizzera ha ottenuto un argento alle Olimpiadi del 1924. Alle fasi finali del campionato d'Europa il migliore risultato sono i quarti di finale, raggiunti a Euro 2020.\nNella classifica mondiale FIFA, in vigore dall'agosto 1993, la Svizzera vanta quale miglior piazzamento il 3\u00ba posto, occupato nell'agosto 1993, mentre il peggior piazzamento \u00e8 l'83\u00ba posto del dicembre 1998. Occupa il 14\u00ba posto della graduatoria.\nStoria.\nDagli inizi agli anni cinquanta.\nLa Svizzera esord\u00ec il 12 febbraio 1905 contro la a Parigi, perdendo per 1-0. Non partecipante al mondiale 1930, nel 1934 giunse ai quarti di finale del mondiale italiano guidata dal bomber Leopold Kielholz, che segn\u00f2 una doppietta nella vittoria per 3-2 sui e che and\u00f2 in gol anche nella sconfitta per 3-2 con la . Stessa sorte attese gli svizzeri quattro anni dopo, nella sfida contro la nazista. Dopo il pareggio di Andr\u00e9 Abegglen al 43', la partita termin\u00f2 sul punteggio di 1-1 anche dopo i supplementari. Non essendo previsti all'epoca i tiri di rigore, il match fu rigiocato e nella ripetizione la Svizzera si impose per 4-2 con reti di Eugen Walaschek, Alfred Bickel e doppietta di Andr\u00e9 Abegglen. Fu l' a eliminare la selezione elvetica, vincendo per 2-0 ai quarti.\nAlla ripresa dell'attivit\u00e0 calcistica, sospesa per via del secondo conflitto planetario, la Svizzera non and\u00f2 oltre il primo turno del mondiale 1950: capitata in girone col padrone di casa, la e il , fu battuta dai balcanici, che si imposero 3-0. Nonostante la Svizzera fosse riuscita ad impattare per 2-2 con il temibile Brasile e a vincere per 2-1 contro il Messico, furono i sudamericani a superare il girone.\nIl mondiale 1954 fu giocato proprio in Svizzera, perci\u00f2 la selezione elvetica fu qualificata d'ufficio. Nel girone con , e perse con i britannici, ma s'impose ben due volte sulla formazione azzurra, una in una gara normale (2-1) e un'altra di spareggio per il superamento del turno, con un secco 4-1. Ai quarti di finale, per\u00f2, incontr\u00f2 la vicina in una partita che diede ragione agli ospiti, finita con il roboante risultato di 7-5.\nDagli anni sessanta agli ottanta.\nDopo la soddisfacente prestazione al mondiale casalingo, per la compagine svizzera inizi\u00f2 il declino. Non qualificatasi al mondiale 1958, si ripresent\u00f2 alla fase finale del torneo nel 1962 e nel 1966, senza mai oltrepassare il primo turno e soprattutto senza mai ottenere un punto nei gironi. Dopodich\u00e9 dal 1970 al 1990 la Svizzera manc\u00f2 per ben vent'anni ogni tipo di qualificazione iridata.\nAl di fuori del mondiale, l'istituzione, nel 1960, del campionato europeo non rappresent\u00f2, nei decenni successivi, un'occasione di rilancio per la squadra elvetica, che non riusc\u00ec mai a qualificarsi per la fase finale del torneo continentale fino agli anni novanta.\nAnni novanta.\nDopo il mondiale 1990, alla cui fase finale la Svizzera non approd\u00f2, la formazione elvetica fu affidata, nel 1992, al CT inglese Roy Hodgson. La squadra inizi\u00f2 a migliorare le proprie prestazioni, giungendo financo al terzo posto della classifica mondiale della FIFA nell'agosto 1993, mese dell'istituzione della graduatoria (resta questo il punto pi\u00f9 alto toccato dalla nazionale rossocrociata nella classifica). La compagine elvetica si qualific\u00f2, prima volta dopo ventotto anni, ad un mondiale, quello di USA '94, arrivando seconda dietro all'Italia in un complicato girone di qualificazione che comprendeva Italia, Portogallo e Scozia. Gli elvetici ottennero 3 punti su 4 contro l'Italia, che sarebbe stata finalista del mondiale (pareggio in trasferta per 2-2 dopo essere stati in vantaggio per 2-0 e vittoria in casa per 1-0), e subirono una sola sconfitta nelle eliminatorie (1-0 a Porto contro i portoghesi). Alla fase finale del mondiale la Svizzera fin\u00ec nel girone con gli padroni di casa, la e la e riusc\u00ec a superare il turno da seconda con i seguenti risultati: pareggio con gli Stati Uniti per 1-1 (prima partita di quel mondiale), vittoria contro la Romania per 4-1, sconfitta con la Colombia per 2-0. Agli ottavi la elimin\u00f2 la formazione rossocrociata con un secco 3-0.\nIl torneo continentale successivo, Euro '96, vide la Svizzera centrare di nuovo la qualificazione alla fase finale. Dopo un esordio ottimo con l' padrona di casa, fermata sul pari (1-1), la Svizzera perse con (2-0) e (1-0), finendo eliminata al primo turno.\nDal 1996 ci fu un altro periodo di declino durato sei anni: Francia '98 fu un miraggio per la formazione svizzera, che non riusc\u00ec nemmeno ad agguantare gli spareggi. Euro 2000 non fu raggiunto, anche se per poco, dato che nel girone di qualificazione la Svizzera si piazz\u00f2 seconda a pari punti con la , che per\u00f2 aveva i confronti diretti favorevoli.\nAnni duemila.\nGli anni duemila videro il prosieguo del momento di crisi. La Svizzera, non presente all'Europeo 2000, fall\u00ec anche la qualificazione ai Mondiale 2002. Fu in occasione dell'Europeo 2004 che gli elvetici si riaffacciarono sul grande palcoscenico internazionale. Piazzatasi prima nel girone di qualificazione sopra e , la squadra elvetica si trov\u00f2 in un girone durissimo, quello con , e . La squadra non fece brutta figura, pareggiando con la Croazia, ma dovette arrendersi (3-1 e 3-0) al cospetto delle altre due avversarie.\nLa Svizzera ritrov\u00f2 Francia e Irlanda anche nelle qualificazioni al mondiale 2006: in un girone assai combattuto, comandato quasi sempre dall'Irlanda, che poi paradossalmente fall\u00ec la qualificazione, la compagine elvetica concluse al secondo posto, a pari punti con , con cui era in parit\u00e0 negli scontri diretti ma in vantaggio nella differenza reti, a due punti dalla capolista Francia. Il risultato valse la qualificazione ai play-off, dove i rossocrociati affrontarono la . Vinta per 2-0 la partita di andata in casa a Berna, la squadra perse per 4-2 a Istanbul, ma si qualific\u00f2 al mondiale in virt\u00f9 della regola dei gol fuori casa. Alla fine della gara si gener\u00f2 una grande rissa in campo, con i giocatori turchi che presero di mira gli svizzeri e cominciarono a picchiarli, fra le reazioni di alcuni giocatori ospiti e la paura e lo sbigottimento di altri.\nIl sorteggio della Coppa del mondo del 2006 inser\u00ec la squadra nel girone con , e . Nella prima partita la Svizzera pareggi\u00f2 per 0-0 con i francesi, mentre nella seconda sconfisse il Togo per 2-0. Il terzo incontro, contro la Corea del Sud, termin\u00f2 con il risultato di 2-0 in favore degli elvetici: la squadra vinse il girone e approd\u00f2 quindi per la quinta volta nella propria storia agli ottavi di finale di un mondiale. Contro l', dopo aver concluso i tempi regolamentari ed i supplementari sullo 0-0, fu sconfitta ai tiri di rigore con il risultato di 3-0, stabilendo un singolare record, quello di essere stata eliminata in una fase finale di un mondiale senza subire gol (in 390 minuti).\nPresente alla fase finale del campionato europeo del 2008 d'ufficio insieme all' (nazioni co-ospitanti), la Svizzera usc\u00ec al primo turno, piazzandosi all'ultimo posto del girone A, comprendente anche , e , con un bilancio di due sconfitte e una vittoria (nell'ultima gara, contro i portoghesi gi\u00e0 qualificati). Al termine del campionato europeo la squadra cambi\u00f2 guida tecnica: a K\u00f6bi Kuhn, in carica dal 2001, subentr\u00f2 il tedesco Ottmar Hitzfeld.\nNelle qualificazioni al mondiale 2010 la Svizzera fu inserita in un girone con , , , e . Dopo un pareggio in terra israeliana, suscit\u00f2 clamore la storica sconfitta casalinga degli svizzeri per 1-2 ad opera del , partita che rimarr\u00e0 nella storia del calcio del piccolo granducato. Ciononostante i rossocrociati vinsero il girone e volarono in Sudafrica. La prima partita del girone, disputatasi contro la campione d'Europa, termin\u00f2 con una memorabile vittoria per 1-0, con gol di Gelson Fernandes: la Svizzera non aveva mai battuto la Spagna nei gironi di qualificazione. Al 24\u00ba minuto del secondo tempo del secondo incontro mondiale contro il , la nazionale elvetica batt\u00e9 il record di inviolabilit\u00e0 della porta ai Mondiali precedentemente detenuto dall' (550 minuti). Otto minuti pi\u00f9 tardi Mark Gonz\u00e1lez segn\u00f2 la rete del vantaggio cileno, fissando il nuovo record elvetico a 558 minuti. La sconfitta con il Cile obblig\u00f2 gli elvetici alla vittoria contro l', ma la partita termin\u00f2 a reti bianche. La Svizzera fu cos\u00ec eliminata al primo turno, ma con l'onore di aver battuto i futuri campioni del mondo iberici.\nAnni duemiladieci.\nIl 2011 segn\u00f2 il ritiro dall'attivit\u00e0 internazionale di elementi chiave come Alexander Frei, Marco Streller e St\u00e9phane Grichting. La Svizzera manc\u00f2 la qualificazione al campionato d'Europa 2012, terminando terza nel gruppo vinto dall'Inghilterra.\nGli elvetici riuscirono, invece, a prendere parte al campionato del mondo 2014 in Brasile, vincendo un girone abbordabile (con , , , e ) e partecipando per la terza volta di fila al campionato del mondo: nel febbraio 2014 raggiunsero inoltre la sesta posizione nel ranking FIFA, centrando il miglior risultato dell'ultimo ventennio nella graduatoria. In Brasile, sorteggiata nel gruppo E con Francia, e , la squadra arriv\u00f2 seconda con due vittorie su tre e si qualific\u00f2 agli ottavi di finale, dove affront\u00f2 l', contro cui sub\u00ec un gol a due minuti dal termine dei tempi supplementari (rete di \u00c1ngel Di Mar\u00eda), uscendo cos\u00ec di scena.\nLa Svizzera si qualific\u00f2 a Euro 2016 e fu sorteggiata nel gruppo A con , e . Debutt\u00f2 contro la nazionale albanese vincendo per 1-0, poi pareggi\u00f2 per 1-1 contro la e per 0-0 contro la padrona di casa, terminando il proprio girone in seconda posizione con 5 punti e approdando cos\u00ec agli ottavi di finale contro la . La partita fin\u00ec 1-1 dopo i tempi regolamentari e supplementari e si and\u00f2 cos\u00ec ai tiri di rigore, dove la Svizzera fu sconfitta per 5-4.\nNel girone di qualificazione al , la Svizzera esord\u00ec, nel settembre 2016, battendo per 2-0 a Basilea il fresco campione d'Europa. Poi vinse tutte le partite del gruppo tranne l'ultima, che perse contro il Portogallo per 2-0. Avendo entrambe le squadre fatto registrare nove vittorie e una sconfitta in dieci partite ed essendo in parit\u00e0 gli scontri diretti, si ricorse alla differenza reti per stabilire quale delle due si sarebbe classificata prima nel girone, ottenendo cos\u00ec l'accesso diretto alla fase finale del mondiale. La differenza reti (+28 contro +16) premi\u00f2 i portoghesi: gli elvetici furono dunque costretti allo spareggio contro l'. La partita di andata a Belfast fin\u00ec 1-0 per i rossocrociati, mentre la gara di ritorno a Basilea fin\u00ec 0-0, con un acrobatico salvataggio sulla linea del difensore della Svizzera Ricardo Rodr\u00edguez a pochi minuti dalla fine, dopo che il portiere elvetico era uscito a vuoto su un colpo di testa dei nordirlandesi. La Svizzera ottenne dunque la qualificazione a , dove esord\u00ec nel proprio girone fermando clamorosamente il con un pareggio (1-1), prima di vincere in rimonta (2-1) contro la . Pareggiato l'ultimo match della fase a gruppi contro la gi\u00e0 eliminata (2-2), si qualific\u00f2, come seconda classificata nel proprio girone, agli ottavi di finale, dove fu eliminata dalla (1-0).\nInserita in un girone di Lega A di UEFA Nations League 2018-2019 con e , dopo aver raccolto due vittorie contro gli islandesi (6-0 in casa e 1-2 in trasferta) e una sconfitta in Belgio (2-1), nel novembre 2018 la Svizzera ottenne il primo posto nel girone e la qualificazione alla \"final four\" del torneo grazie alla vittoria per 5-2 nell'ultimo incontro disputato a Lucerna con i belgi, successo che valse agli elvetici il primo posto nel girone. In semifinale la squadra rossocrociata fu eliminata dal Portogallo (3-1) e poi chiuse al quarto posto, perdendo anche la finale di consolazione contro gli inglesi (ai tiri di rigore). Nell'edizione successiva della competizione, inserita in un girone assai ostico insieme a , e , la nazionale svizzera si piazz\u00f2 terza, con lo stesso numero di punti dell'Ucraina, quarta, svantaggiata da una peggiore differenza reti negli scontri diretti.\nQualificatasi al vincendo il proprio girone eliminatorio, nella fase finale del torneo la Svizzera si classific\u00f2 terza nel gruppo: pur perdendo per 3-0 contro l', si qualific\u00f2 agli ottavi di finale del torneo (prima volta nella storia del calcio elvetico) pareggiando per 1-1 contro il e battendo la per 3-1. Agli ottavi di finale i rossocrociati affrontarono la favorita , riuscirono a imporre il 3-3 dopo i tempi supplementari ed ebbero la meglio ai tiri di rigore, prevalendo con il punteggio di 5-4. Il quarto di finale contro la Spagna rimase bloccato sull'1-1 fino alla fine dei tempi supplementari, malgrado la Svizzera fosse in dieci uomini per via di un'espulsione; stavolta l'epilogo ai tiri di rigore non arrise alla compagine elvetica, che, sconfitta per 3-1, si conged\u00f2 dall'europeo con il suo miglior risultato nella storia della competizione.\nColori e stemmi.\nLa nazionale svizzera ha da sempre giocato le partite in casa in maglia rossa con calzoncini bianchi e calzettoni rossi, mentre in trasferta a colori invertiti. Spesso, per combinare al meglio la differenza cromatica con le altre squadre, ha giocato anche tutta in rosso o tutta in bianco. La divisa della nazionale elvetica non ha mai subito variazioni, se si escludono qualche inserto bianco o qualche sfumatura comunque poco appariscente (come quella di Euro '96, dove la maglia rossa aveva delle sfumature bianche sulle spalle) e la prestazione in \"maglia oro\" contro l' subito dopo i campionati del mondo del 2006.\nIl simbolo \u00e8 lo stemma della federazione svizzera, fino a poco tempo fa consistente in un cerchio con al centro una croce bianca su campo rosso - che richiama la bandiera svizzera - circondato dalle iniziali della federazione in francese e italiano e in tedesco. Nel 2007 il logo \u00e8 stato cambiato, anche se il motivo \u00e8 identico, con la croce svizzera non pi\u00f9 evidente ma da intuire tra le iniziali della federazione e un calciatore stilizzato a lato che calcia un pallone.\nStadio.\nLa Svizzera dovrebbe giocare abitualmente le sue partite nello stadio nazionale, lo Stade de Suisse di Berna. Questo per\u00f2 non succede sempre: se infatti la maggior parte degli incontri viene disputata nella capitale federale, spesso la Svizzera disputa gare di qualificazione e amichevoli internazionali negli impianti di Basilea, Zurigo, San Gallo e Ginevra. Soprattutto Basilea, ultimamente, \u00e8 stata utilizzata moltissimo dalla compagine svizzera, anche pi\u00f9 di Berna.\nStatistiche dettagliate sui tornei internazionali.\nGiochi olimpici.\nNota: per le informazioni sui risultati ai Giochi olimpici nelle edizioni successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 15 novembre 2021.\nI giocatori in grassetto sono ancora attivi in nazionale\nStatistiche.\nLe partite della nazionale svizzera.\nLa tabella seguente mostra le squadre nazionali contro cui la Svizzera si \u00e8 scontrata almeno 10 volte. Nel complesso, la nazionale svizzera ha giocato 712 partite internazionali contro 77 squadre diverse. Ha vinto 229 partite, raggiungendo 156 volte il pareggio e perdendo 327 volte."}
{"id": "357826", "revid": "73447", "url": "https://it.wikipedia.org/wiki?curid=357826", "title": "The Bloodhound Gang", "text": ""}
{"id": "357827", "revid": "1729852", "url": "https://it.wikipedia.org/wiki?curid=357827", "title": "Moby Lines", "text": "Moby S.p.A., precedentemente nota come Nav.Ar.Ma. (\"Navigazione Arcipelago Maddalenino\"), \u00e8 una compagnia di navigazione italiana, con sede legale a Milano e sede amministrativa a Portoferraio. La Moby \u00e8 una delle compagnie navali italiane che offre servizio di trasporto persone e mezzi per il mar Mediterraneo.\nLa storia.\nAnni cinquanta, sessanta, settanta.\nFondata da Achille Onorato a Napoli nel 1959 col nome di \"Navigazione Arcipelago Maddalenino\" (anche abbreviata in \"Nav.Ar.Ma.\"), cominci\u00f2 a servire La Maddalena con un piccolo traghetto, il \"Maria Maddalena\", acquistato da una compagnia danese. Nel 1966 furono abbandonati i collegamenti con l'arcipelago sardo e la compagnia trasfer\u00ec le sue attivit\u00e0 all'Isola d'Elba.\nLa compagnia ebbe uno sviluppo graduale: nel 1967 acquist\u00f2 una seconda nave, che fu inserita sul collegamento Piombino-Portoferraio con il nome di \"Elba Prima\". Nel 1974 e nel 1981 la Nav.Ar.Ma ordin\u00f2 due navi di nuova costruzione, la \"Bastia\" e la \"Giraglia\".\nNel 1978 fu acquistata la \"Citt\u00e0 di Piombino\", che entr\u00f2 in servizio nei collegamenti tra Corsica e Sardegna.\nAnni ottanta.\nNel 1982 la compagnia acquist\u00f2 il suo primo grande traghetto, che ribattezz\u00f2 \"Moby Blu\". La nave sfoggiava sulle fiancate una balena blu, che in seguito divent\u00f2 il simbolo della societ\u00e0.\nTra il 1985 e il 1988 furono acquistati altri quattro grandi traghetti da varie compagnie: il \"Koningin Juliana\", che fu ribattezzato \"Moby Prince\", il \"Sun Express\", che venne ribattezzato \"Moby Dream\", il \"Prins Philippe\", che fu rinominato \"Moby Love\", e infine il \"Malta Express\", che prese il nome di \"Moby Will\". Con l'ingresso in flotta di queste navi furono aperte delle nuove linee verso Corsica e Sardegna: Livorno-Bastia, Porto Santo Stefano-Bastia, La Spezia-Bastia e Livorno-Olbia.\nNel 1989 venne acquistato il traghetto \"Sk\u00e5ne\", che venne rinominato \"Moby Big\" e divent\u00f2 l'ammiraglia della flotta.\nAnni novanta.\nNel 1990 il \"Moby Big\" fu sottoposto a lavori di ristrutturazione e venne rinominato \"Moby King\". L'espansione della flotta continu\u00f2 con l'acquisto dei traghetti \"Stena Normandica\" (rinominato \"Moby Vincent\") ed \"Earl Godwin\" dalla Sealink (ribattezzato \"Moby Baby\").\nIl 10 aprile 1991 avvenne il disastro del \"Moby Prince\" nella rada di Livorno: in circostanze mai del tutto chiarite, il traghetto, appena partito dal porto labronico, entr\u00f2 in collisione con la petroliera \"Agip Abruzzo\", incendiandosi. Nel rogo persero la vita 140 persone tra passeggeri e membri dell'equipaggio; l'unico superstite fu il mozzo Alessio Bertrand.\nNel 1992 la Nav.Ar.Ma Lines inizi\u00f2 a rinnovare la sua flotta acquistando il traghetto \"Manuel Soto\" dalla societ\u00e0 spagnola Trasmediterranea; il traghetto fu ribattezzato \"Moby Fantasy\" e inserito sulla Genova - Bastia. Nello stesso anno la compagnia cambi\u00f2 il suo nome in Moby Lines.\nNel 1993 furono venduti i traghetti \"Moby Will\" e \"Moby Love\" e le linee Porto Santo Stefano - Bastia, La Spezia - Bastia e Piombino - Bastia vennero chiuse.\nNel 1994 Moby cre\u00f2 una filiale, la Sardegna Lines, che effettuava servizi di linea sulla Livorno - Olbia con il traghetto \"Sardegna Bella\" (ex \"Moby Dream\"). La Sardegna Lines continu\u00f2 le sue attivit\u00e0 fino al 1998.\nNegli anni seguenti la flotta fu allargata, con l'acquisto del \"Moby Magic\" (gemello del \"Moby Fantasy\") e del \"Moby Ale\".\nNel 1998 Moby inizi\u00f2 il servizio merci grazie alle due navi \"Moby Gum\" e \"Moby Rider\". A partire da quest'anno la \"Moby Fantasy\" e la \"Moby Magic\" operarono stabilmente sulla Livorno - Olbia.\nAnni 2000.\nNel 1999 la compagnia commission\u00f2 ai cantieri coreani Daewoo Heavy Industries la costruzione di due nuove navi traghetto; lunghe fuori tutto 180 metri e larghe 27, presentavano un tonnellaggio lordo pari a 36.000 tonnellate. Le unit\u00e0 entrarono in servizio nell'estate del 2001 con i nomi di \"Moby Wonder\" e \"Moby Freedom\" sulla rotta Genova - Olbia, tratta che erano in grado di coprire in appena 9 ore grazie alla velocit\u00e0 di crociera di 27 nodi e massima di 29. Le navi effettuavano inoltre le corse diurne sulla Civitavecchia - Olbia e sulla Genova - Bastia.\nNel settembre 2003 la \"Moby Magic\" si incagli\u00f2 su una secca al largo del porto di Olbia. La nave a seguito dei danni subiti non riprese pi\u00f9 servizio e nel 2005 fu avviata alla demolizione.\nIl 23 ottobre 2003 venne acquistata dalla compagnia \"DFDS\" la nave \"Prince of Scandinavia\", costruita nel 1975. La nave fu rinominata \"Moby Drea\" e venne sottoposta a lavori di ammodernamento. Entr\u00f2 in servizio il 27 maggio 2004 sulla Livorno - Olbia, riducendo i tempi di traversata a meno di 8 ore.\nIl 21 maggio 2005 entr\u00f2 in servizio sulla Livorno - Olbia la \"Moby Aki\" (gemella di \"Moby Wonder\" e \"Moby Freedom\"), che era in grado di coprire la traversata in 6 ore e mezza. Dal 2005 la Moby Fantasy fu destinata alle corse estive sulla Civitavecchia-Olbia.\nAlla fine del 2006 la Moby acquist\u00f2 la compagnia marittima \"Lloyd Sardegna\", attiva gi\u00e0 dal 1964 sulle rotte tra Piombino e Livorno per Olbia e Cagliari. Entrarono quindi nella flotta i traghetti \"Golfo degli Angeli\", \"Golfo Aranci\", \"Isola delle Stelle\", \"Isola delle Perle\" e \"Golfo del Sole\". Nel 2007 la nave \"Golfo Aranci\" venne venduta, mentre le altre furono rinominate rispettivamente \"Maria Grazia On\", \"Luigi Pa\", \"Giuseppe Sa\" ed \"Eliana M\".\nSempre alla fine del 2006 la compagnia acquist\u00f2 altre due navi traghetto, la \"Ariadne Palac\"e (costruita nel 2002) dalla compagnia greca \"Minoan Lines\" e la \"Princess of Scandinavia\" (gemella della \"Moby Drea\" e costruita nel 1976) dalla compagnia danese \"DFDS\". La prima fu rinominata \"Moby Tommy\" ed entr\u00f2 in servizio nell'estate 2007 sulle rotte Livorno - Olbia e Piombino - Olbia in coppia con la \"Moby Aki\", mentre la seconda fu riammodernata, rinominata \"Moby Otta\" e messa in servizio nel 2007 sulla Genova - Porto Torres.\nAnni 2010.\nVerso la fine del 2009 venne acquistata la nave \"Pont L'Abb\u00e9\", che fu ribattezzata \"Moby Corse\" e destinata, a partire dall'anno seguente, ai collegamenti tra Corsica e Francia, fino a quel momento non serviti dalla compagnia. Dopo appena una stagione la Moby abbandon\u00f2 il servizio, motivandone la sospensione con l'aumento del prezzo del carburante e la mancanza di sovvenzioni da parte della Francia.\nIl 2 gennaio 2012 Moby acquist\u00f2 la Toremar, compagnia pubblica regionale toscana.\nNel febbraio del 2012 la compagnia annunci\u00f2 la vendita della \"Moby Freedom\" alla compagnia finlandese \"Ecker\u00f6 Line\". A seguito di tale vendita ci fu una riorganizzazione dell'operativo delle navi nelle varie rotte estive per la Sardegna e la Corsica. La \"Moby Aki\" fu affiancata dalla \"Moby Wonder\" sulle linee Livorno - Olbia e Piombino - Olbia, la \"Moby Otta\" e la \"Moby Drea\" operarono sul collegamento Genova - Olbia, la \"Moby Tommy\" fu destinata alla Civitavecchia - Olbia, la \"Moby Corse\" serv\u00ec la Genova - Porto Torres, la \"Moby Fantasy\" rientr\u00f2 in servizio sulla Genova - Bastia e la \"Moby Vincent\" rimase sulla Livorno - Bastia.\nNel corso del 2012, attraverso la Compagnia Italiana di Navigazione S.p.A. (di cui la Onorato Partecipazioni s.r.l. era azionista di maggioranza con una partecipazione del 40%), fu acquisita la \"good company\" derivata dall'ex compagnia statale Tirrenia; da luglio 2015 la nuova compagnia pass\u00f2 al 100% sotto il controllo della famiglia Onorato. Allo Stato rimase la relativa \"bad company\" (con circa 800 milioni di debiti). Al settembre 2019, risulta che Moby non abbia ancora pagato allo Stato i 180 milioni per l'acquisto delle attivit\u00e0 della Tirrenia.\nNel 2016, attraverso una joint venture con la compagnia russa \"St. Peter Line\", Moby fond\u00f2 la compagnia Moby SPL, con cui operava nel Mar Baltico nei porti di San Pietroburgo, Tallinn, Stoccolma ed Helsinki. A seguito di questa opearazione la nave \"Princess Maria\" (costruita nel 1981) arriv\u00f2 in Italia, rinominata Moby Dada ed entr\u00f2 in servizio nel 2017 nei collegamenti con la Corsica.\nIl 27 giugno 2019 viene ufficializzato l'accordo tra Moby e il cantiere cinese CSI di Guangzhou per la costruzione di due nuovi traghetti. Le due unit\u00e0 dovrebbero entrare in servizio nei collegamenti con la Sardegna a partire dal 2022.\nIl 6 settembre 2019 \u00e8 stato annunciato un accordo stipulato tra Moby e la societ\u00e0 danese \"DFDS Seaways\" per la vendita dei due recenti traghetti gemelli \"Moby Wonder\" (2001) e \"Moby Aki\" (2005). A sua volta Moby otterr\u00e0 da DFDS i due traghetti \"King Seaways e Princess Seaways\", costruiti rispettivamente nel 1987 e nel 1986. Tale scambio ha suscitato dubbi in merito alle garanzie sul debito finanziario della societ\u00e0.\nIl 24 settembre 2019 un gruppo di hedge fund detentori di un bond da 300 milioni scadenza 2023 ha presentato istanza di fallimento per insolvenza prospettica. Il 9 ottobre 2019 il tribunale fallimentare di Milano ha respinto l'istanza di fallimento, sostenendo che la compagnia ha venduto alcune tra le migliori navi per far fronte alla carenza di liquidit\u00e0 e consigliato il ricorso a misure minori come il concordato preventivo o la ristrutturazione del debito che \u00e8 di 180 milioni solo nei confronti dello Stato italiano.\nIl 29 ottobre 2019, DFDS Seaways ha comunicato che le navi \"Moby Aki\" e la \"Moby Wonder\" non sarebbero entrate a far parte della loro flotta e, di conseguenza, sarebbero rimaste in mano a Moby. In una nota \u00e8 stato spiegato che la societ\u00e0 italiana non ha rispettato i tempi di consegna, previsti per la met\u00e0 di ottobre, e quindi il contratto \u00e8 stato risolto.\nAnni 2020.\nA partire dal 2020 le navi \"Moby Aki\" e \"Moby Wonder\", pur rimanendo nel periodo invernale sulla linea Livorno-Olbia, vengono utilizzate durante la stagione estiva nei collegamenti Genova-Olbia (in notturna), Genova-Bastia e Piombino-Olbia (in diurna). Sulla Livorno-Olbia, invece, durante l'estate, si impiegano i traghetti \"Nuraghes\" e \"Sharden\" (della Tirrenia), la \"Moby Drea\" e la \"Moby Otta\" continuano ad essere utilizzate (come navi di rinforzo) sulla Genova-Olbia.\nAlla fine di febbraio 2021, per far fronte ai debiti accumulati dalla compagnia, Onorato annuncia di aver stilato un piano per risanare una parte di essi attraverso la vendita di cinque navi, della divisione rimorchiatori e di alcuni immobili. Le navi in questione sono i traghetti \"Moby Tommy\", \"Moby Aki\", \"Moby Wonder\" e le navi merci \"Pietro Manunta\" e \"Giuseppe Sa.\", mentre la divisione rimorchiatori sar\u00e0 venduta alla connazionale Panfilo. Gli immobili in questione, invece, sono ubicati nei comuni di Olbia e Milano.\nMoby SPL.\nMoby SPL Limited \u00e8 una compagnia di navigazione italo-russa che opera nel Mar Baltico con sede a La Valletta, Malta. \u00c8 stata creata dopo una joint venture tra Moby Lines e St. Peter Line.\nAttivit\u00e0 di sponsorizzazione.\nMoby Lines \u00e8 lo sponsor principale del team velico italiano Mascalzone Latino, dallo stesso Vincenzo Onorato.\nDalla stagione 2015-2016 alla stagione 2019-2020 \u00e8 stato il main sponsor dell'U.S. Lecce.\nPremi.\nMoby \u00e8 stata insignita per il quinto anno consecutivo del \"Sigillo di Qualit\u00e0\" \u201cNr. 1 oro\u201d 2018/2019 dell\u2019Istituto Tedesco Qualit\u00e0 e Finanza per la qualit\u00e0 del servizio offerto, della prestigiosa \"Green Star\" sulle due navi ammiraglie ed \u00e8 stata eletta dai passeggeri migliore compagnia di traghetti all\u2019Italia \"Travel Awards 2017\".\nCuriosit\u00e0.\nNel 2005 la nave \"Moby Aki\" entr\u00f2 nel porto di Livorno con agganciata al bulbo di prua una balenottera lunga 15 metri e pesante 18 tonnellate presa al largo e trasportata fino all'approdo. Questo fatto curioso fece sorridere i testimoni e usc\u00ec un articolo sul giornale della citt\u00e0 labronica. A far sorridere non era la sfortunata morte del cetaceo, quanto il fatto che la Moby - il cui logo \u00e8 rappresentato da una balena - ne incastrasse una nella prua di una sua nave e la trasportasse fino in porto. Pare, comunque, che la balenottera fosse gi\u00e0 morta al momento dell'impatto, altrimenti i radar della nave ne avrebbero segnalato la presenza. Per rimuovere l'animale fu necessario l'intervento di camion e gru dei vigili del fuoco per farlo uscire dal porto.\nControversie.\nNel marzo 2018 l'Autorit\u00e0 garante della concorrenza e del mercato ha comminato un'ammenda di 29 milioni di euro a Moby Spa e Compagnia Italiana di Navigazione per abuso di posizione dominante. Le aziende, che hanno presentato ricorso, avrebbero \"ostacolato l\u2019operativit\u00e0 di alcune societ\u00e0 di logistica\", restringendo cos\u00ec gravemente la concorrenza e causando un \"pregiudizio ai consumatori dei beni oggetto di trasporto\". Nel luglio 2018 il Tribunale Amministrativo del Lazio ha sospeso la sanzione e ha fissato l\u2019inizio della causa di merito a maggio 2019."}
{"id": "357828", "revid": "647919", "url": "https://it.wikipedia.org/wiki?curid=357828", "title": "Denecaucasico", "text": ""}
{"id": "357829", "revid": "339392", "url": "https://it.wikipedia.org/wiki?curid=357829", "title": "Mascalzone latino", "text": ""}
{"id": "357831", "revid": "1590006", "url": "https://it.wikipedia.org/wiki?curid=357831", "title": "Liceo ginnasio statale Luigi Galvani", "text": "Il Liceo ginnasio statale \"Luigi Galvani\" \u00e8 un liceo classico, scientifico e linguistico della citt\u00e0 di Bologna.\nStoria.\nFu fondato nel 1860, quando il governatore provvisorio \"dei Ducati e della Romagna\", Luigi Carlo Farini, istitu\u00ec sul modello piemontese i licei statali nelle citt\u00e0 da lui amministrate. Venne fondato con il nome iniziale di \"regio liceo di Bologna\" con due sole classi ed ebbe la sua prima sede nei locali dell'Ospedale della Morte, oggi sede del Museo civico archeologico. Vi si insegnavano italiano, latino, greco, filosofia, storia, geografia, matematica, fisica, scienze.\nIl liceo venne intitolato, nel 1865, a Luigi Galvani, illustre fisiologo, fisico e anatomista bolognese del XVIII secolo.\nAlcuni anni pi\u00f9 tardi, nel 1882, venne trasferito nella sede del ginnasio comunale \u201cGuinizelli\u201d, in via Castiglione 38, presso l'antico collegio gesuita di Santa Lucia, completando il ciclo di studi superiore.\nIl liceo non sub\u00ec alcuna occupazione durante le lotte studentesche negli anni sessanta e settanta e fu occupato per la prima volta solo nell'ottobre 2005, durante le proteste che opposero gli studenti superiori alla riforma Moratti, ma solo per un giorno; nell'autunno del 2008 segu\u00ec una occupazione di tre giorni di protesta contro la riforma Gelmini.\nSede.\nL'area della citt\u00e0 di Bologna detta \"di Santa Lucia\", compresa tra via Castiglione, via Cartoleria e via de' Chiari, era conosciuta in passato con il nome di \"isolato gesuitico\": qui si era infatti insediata nel Cinquecento la Compagnia di Ges\u00f9, fondandovi i due collegi dedicati a san Francesco Saverio (o \"collegio dei nobili\"), nell'area dell'attuale teatro Duse, ed a san Luigi (o \"collegio dei cittadini\" o \"dei borghesi\"), in angolo tra via Cartoleria e via de' Chiari. In queste scuole studi\u00f2 a met\u00e0 Settecento anche il beato Bartolomeo Maria dal Monte.\nNonostante la soppressione dell'ordine nel 1773, le scuole non vennero chiuse, ma tenute aperte dai Barnabiti. In et\u00e0 napoleonica venne abolito il \"collegio dei nobili\", accorpato al collegio \"San Luigi\".\nDal 1935 il liceo ha inglobato le sale dell'ex Biblioteca Zambeccari, oggi utilizzate per ospitare congressi, conferenze, corsi di aggiornamento, concerti.\nLa biblioteca, voluta dai Gesuiti nel 1744 per collocarvi l'ampio patrimonio librario, fu l'ultimo grande intervento prima della soppressione dell'ordine, nonch\u00e9 la prima biblioteca pubblica di Bologna. La sua costruzione fu opera dell'architetto bolognese Giuseppe Antonio Ambrosi, che vi realizz\u00f2 un'insolita scala d'accesso romboidale, inscritta in un vano rettangolare, e la sala studio, dotata di due ordini di scansie intagliate a coprire interamente le pareti, ed affreschi rococ\u00f2. La biblioteca fu progressivamente spogliata del proprio patrimonio librario durante il periodo napoleonico e con l'unit\u00e0 d'Italia, venendo chiusa durante il fascismo.\nLa sede ospita inoltre il \"Museo permanente della strumentazione storica\", aperto nel 1999, che occupa alcune stanze di impianto bassomedioevale. Esso raccoglie apparecchi di uso didattico risalenti anche al Settecento, tra cui un Tellurio, un modello per la dimostrazione e spiegazione dei fenomeni astronomici terrestri e lunari e dei loro rapporti in riferimento al sole. Vi si trovano anche collezioni di minerali, insetti, uccelli e animali impagliati, tre serie di tavole murali e quattro collezioni erbario dell'Ottocento. In seguito ad un fortuito ritrovamento di un cofanetto Minerva con le 100 lastre sulla Grande Guerra, \u00e8 ora in allestimento una sezione dedicata alla fotografia. \u00c8 stata infine ricostruita con arredi d'epoca un'aula del regio liceo."}
{"id": "357834", "revid": "2217899", "url": "https://it.wikipedia.org/wiki?curid=357834", "title": "Nazionale di calcio della Colombia", "text": "La nazionale di calcio della Colombia (in spagnolo \"Selecci\u00f3n de f\u00fatbol de Colombia\") \u00e8 la rappresentativa calcistica dell'omonimo paese sudamericano. \u00c8 controllata dalla Federaci\u00f3n Colombiana de F\u00fatbol (FCF), affiliata alla CONMEBOL.\nDopo il secondo posto nella Coppa America del 1975, la nazionale colombiana conobbe il periodo di splendore a partire dalla seconda met\u00e0 degli anni '80, diventando una delle nazionali pi\u00f9 forti del Sud America quando, guidata da talenti quali Ren\u00e9 Higuita, Andr\u00e9s Escobar, Carlos Valderrama e Faustino Asprilla, si impose all'attenzione internazionale, qualificandosi per tre edizioni consecutive della Coppa del mondo. Nel 1993, in una partita di qualificazione al , la Colombia ottenne una larga vittoria per 5-0 contro l' vice-campione del mondo in carica.\nHa vinto la Coppa America nel 2001 disputata in casa, senza subire gol e vincendo tutte le partite. Conta sei presenze alla fase finale del campionato del mondo, fra le quali quella del 2014, quando \u00e8 riuscita a raggiungere i quarti di finale per la prima volta nella sua storia e ha piazzato il proprio giocatore James Rodr\u00edguez al primo posto della classifica dei marcatori (6 gol). In sette Coppe America ha ottenuto un piazzamento nei primi quattro posti.\nNella classifica mondiale della FIFA, istituita nell'agosto 1993, la Colombia ha ottenuto quale miglior piazzamento il 3\u00ba posto nel luglio e nell'agosto 2013, nel settembre 2014, nel marzo 2015 e nel giugno e nell'agosto 2016, mentre il peggiore piazzamento \u00e8 il 54\u00ba posto del giugno 2011. Occupa attualmente il 16\u00ba posto della graduatoria.\nI suoi giocatori sono soprannominati \"Cafeteros\", essendo la Colombia una delle maggiori produttrici di tale pianta.\nStoria.\nGli inizi.\nLa nazionale colombiana nacque verso la fine degli anni trenta: in seguito alla fondazione di una federazione calcistica unica (che aveva posto fine alle divisioni degli anni Dieci e Venti), avvenuta nel 1924, i dirigenti si concentrarono in primo luogo su una competizione che riunisse le varie selezioni locali colombiane, ciascuna rappresentante un dipartimento. Anni dopo, nel luglio 1937, per partecipare a un torneo calcistico internazionale organizzato in occasione del 400\u00ba anniversario della fondazione della citt\u00e0 di Cali, la Federazione form\u00f2 una selezione che riuniva in s\u00e9 i giocatori della varie rappresentative locali. Bench\u00e9 la stampa definisse questa squadra \"Selecci\u00f3n\" (cio\u00e8 Nazionale), il torneo di Cali non \u00e8 considerato una competizione ufficiale tra Nazionali maggiori, poich\u00e9 a rappresentare Cuba vi era la squadra di club del Centro Gallego e in generale non parteciparono le Nazionali \"A\" dei vari paesi.\nIl debutto ufficiale della Colombia avvenne quindi il 10 febbraio 1938, durante la quarta edizione dei Giochi centramericani e caraibici tenutasi a Panama. Guidata dal tenente Alfonso Novoa, la Colombia scese in campo alle 9:45 di mattina nella citt\u00e0 di Panama contro la Nazionale messicana, in una partita arbitrata dall'uruguaiano Jos\u00e9 Mirabal, che diresse tutte le gare di quel torneo; la prima formazione della Colombia fu: Escorcia; Lugo, Lara; Joliani, Herrera, Yepes; Marcos Mej\u00eda, Torres, Pastor, Mel\u00e9ndez, Rafael Mej\u00eda. A realizzare il primo gol della storia della Nazionale fu Rafael Mej\u00eda, che and\u00f2 a segno al terzo minuto; la prima divisa era blu con una striscia centrale bianca, pantaloni e calzettoni bianchi. La prima vittoria assoluta giunse il 14 febbraio 1938 contro la nazionale di casa.\nAl termine del torneo la Colombia chiuse al terzo posto, dietro a e ; proprio contro la Costa Rica si verific\u00f2 un avvenimento insolito: dopo l'assegnazione di un calcio di rigore in favore della Costa Rica, il secondo della gara, i colombiani protestarono vivacemente, tanto che la polizia dovette intervenire, portando via due calciatori colombiani. I compagni proseguirono nelle rimostranze, e dovettero tutti lasciare il campo; con la Colombia fuori dal terreno di gioco, i costaricani tirarono il rigore, segnando: la partita poi termin\u00f2, venti minuti prima del tempo regolamentare. In seguito a questi fatti venne avanzata una protesta ufficiale al Comitato organizzatore dei Giochi da parte della delegazione colombiana, cui per\u00f2 non venne dato s\u00e9guito.\nLa Nazionale colombiana torn\u00f2 poi in campo nell'agosto del 1938, in occasione della prima edizione dei Giochi bolivariani, in programma a Bogot\u00e0: esord\u00ec con una sconfitta per 4-2 con il , cui ne segu\u00ec un'altra contro l'Ecuador, Nazionale debuttante in una competizione ufficiale. La vittoria contro il fu l'unica del torneo, che per la Colombia si concluse con un 4\u00ba posto su 5 squadre, in virt\u00f9 dei due punti conquistati. All'ultima gara, tenutasi il 16 agosto 1938 con la e finita 2-1 per i boliviani, segu\u00ec una pausa di circa 6 anni e mezzo in cui la Nazionale colombiana non gioc\u00f2 alcun incontro internazionale.\nLe prime partecipazioni al Campionato Sudamericano (1945-1949).\nBench\u00e9 avesse aderito alla CSF, la confederazione sudamericana, gi\u00e0 nel 1936, la Colombia non debutt\u00f2 in una competizione organizzata dalla CSF fino al 1945, anno della sua prima partecipazione al Campeonato Sudamericano de Football. In occasione del Campeonato Sudamericano 1945 la Colombia decise di rispondere all'invito della CSF, inviando una propria rappresentativa nazionale: l'esordio avvenne il 21 gennaio 1945, con la sconfitta per 3-0 contro il , campione in carica. Seguirono poi altre sconfitte, tra cui quella con l' per 9-1, una delle pi\u00f9 pesanti della storia della Nazionale colombiana e della storia della Coppa America. La selezione colombiana, totalmente composta da giocatori dilettanti (il professionismo fu introdotto nel 1948), registr\u00f2 4 sconfitte, un pareggio (con la Bolivia, 3-3) e una vittoria, sull'Ecuador per 3-1. Nel 1946 la Colombia decise di non partecipare al Sudamericano, concentrandosi sui Giochi centramericani e caraibici che si tenevano in quell'anno a Barranquilla.\nLa Nazionale vinse la medaglia d'oro in tale competizione, vincendo tutte le 6 gare in programma. Nel 1947 torn\u00f2, dopo 12 mesi d'inattivit\u00e0, a disputare un torneo, accettando questa volta di prendere parte al Sudamericano organizzato dall'Ecuador. In uno dei tornei pi\u00f9 lunghi di quegli anni (per la prima volta partecipavano 8 squadre), la Colombia giunse all'ultimo posto, registrando due pareggi (contro Ecuador e Bolivia) e perdendo le restanti 5 sfide. Nell'aprile del 1949 la Colombia prese parte al Sudamericano in Brasile: anzich\u00e9 inviare una rappresentativa composta da giocatori di vari club, per il torneo la Federazione decise d'inviare una sola squadra di club, l'Atl\u00e9tico Junior, che gareggi\u00f2 come \"Nazionale colombiana\". La squadra giunse nuovamente all'ultimo posto, con gli stessi risultati dell'edizione precedente: 0 vittorie, 2 pareggi e 5 sconfitte.\nL\"'El Dorado\" e l'esclusione dalla FIFA (1949-1954).\nNel 1949 si verific\u00f2 uno scisma interno al calcio colombiano che vide la DIMAYOR separarsi dalla Federazione vera e propria: pertanto, la FIFA decise di sospendere la Colombia dall'attivit\u00e0 internazionale. Questo port\u00f2 al periodo dell\"'El Dorado\", ovvero un'epoca di particolare ricchezza del calcio colombiano che, non dovendo pi\u00f9 sottostare alle norme FIFA, pot\u00e9 alzare considerevolmente gli stipendi, attirando numerosi giocatori di rilievo. Tale situazione di libert\u00e0 interna perdur\u00f2 fino al 1954, anno entro il quale il \"Patto di Lima\" tra FIFA e DIMAYOR stipulato nel 1951 prevedeva il rientro dei giocatori stranieri ai rispettivi paesi di appartenenza. La Nazionale colombiana visse un periodo di circa 8 anni d'inattivit\u00e0, che inizi\u00f2 il 7 maggio 1949 e si concluse il 13 marzo 1957 con il ritorno in campo della selezione in occasione del Campeonato Sudamericano 1957.\nIl ritorno all'attivit\u00e0 (1957).\nDopo la lunga parentesi d'assenza dai campi da gioco, la Nazionale colombiana guidata dal nuovo CT Pedro Ricardo L\u00f3pez riprese la sua partecipazione al Sudamericano, e viaggi\u00f2 verso Lima per disputare il torneo del 1957. L'esordio vide una sconfitta per 8-2 contro l'Argentina; il 17 marzo la Colombia riusc\u00ec per\u00f2, per la prima volta, a battere l', grazie al gol di Carlos Arango che fiss\u00f2 il risultato sull'1-0. Il 24 marzo la Colombia venne battuta dal Brasile per 9-0, subendo la pi\u00f9 pesante sconfitta della sua storia. A concludere la competizione fu la vittoria per 4-1 sull'Ecuador, grazie alla quale la Colombia evit\u00f2 gli ultimi due posti della classifica, terminando 5\u00aa su 7 Nazionali. Nel giugno 1957 la Colombia affront\u00f2 il suo primo torneo di qualificazione ai Mondiali, le eliminatorie per Svezia 1958: debutt\u00f2 con un pareggio per 1-1 con l'Uruguay a Bogot\u00e0. Quel pareggio si rivel\u00f2 essere l'unica gara in cui la Colombia ottenne dei punti: seguirono infatti tre sconfitte che classificarono la Nazionale andina all'ultimo posto, dietro a Paraguay e Uruguay. Il 23 giugno 1957 la Colombia disput\u00f2 la prima amichevole della sua storia, contro il Paraguay, perdendo per 2-1: prima d'allora, la Nazionale aveva giocato solo all'interno di competizioni ufficiali.\nIl primo campionato mondiale (1961-1962).\nDopo l'ultima gara degli anni Cinquanta (7 luglio 1957 contro il Paraguay), la Nazionale colombiana torn\u00f2 a giocare il 5 febbraio 1961, in un'amichevole contro gli , vinta per 2-0. Per il torneo di qualificazione al campionato del mondo 1962 era stato nominato CT Adolfo Pedernera, argentino gi\u00e0 calciatore di spicco del Millonarios durante l\"'El Dorado\" ed ex allenatore dell'Am\u00e9rica de Cali nel biennio 1960-1961. La formula delle qualificazioni viene cambiata e vengono formati tre gruppi, ciascuno comprendente due squadre: la vincente dei due confronti avrebbe guadagnato l'accesso al Mondiale cileno. Con la vittoria per 1-0 sul Per\u00f9 a Bogot\u00e1, la Colombia era riuscita a ottenere un vantaggio, che conserv\u00f2 nella gara di ritorno: a Lima, il gol del Per\u00f9 segnato su rigore al 3\u00ba minuto fu pareggiato al 67\u00ba.\nLa Colombia si qualific\u00f2 per la prima volta al Mondiale: fu un esito inatteso, vista la lunga inattivit\u00e0 degli anni Cinquanta e i non eccelsi risultati raggiunti fino a quel momento. La Nazionale si present\u00f2 al Mondiale con una squadra che univa giocatori d'esperienza come il portiere Efra\u00edn S\u00e1nchez e il difensore Francisco Zuluaga, che avevano superato i trent'anni, con giovani gi\u00e0 entrati in pianta stabile nella rosa della Nazionale come H\u00e9ctor Echeverri, Carlos Aponte e Rolando Serrano. Il 30 maggio Uruguay-Colombia apr\u00ec la manifestazione: and\u00f2 in vantaggio la Colombia con un rigore del capitano Zuluaga, il pi\u00f9 vecchio marcatore di quel Mondiale; l'Uruguay vinse poi per 2-1 con gol di Luis Cubilla e Jos\u00e9 Sac\u00eda. Il pareggio per 4-4 con l' fu la gara con il maggior numero di reti segnate nel corso del Mondiale; la sconfitta per 5-0 con la fece s\u00ec che la Colombia finisse all'ultimo posto nel proprio girone, con 1 punto in 3 partite, 5 reti segnate e 11 sub\u00ecte.\nGli anni 1960.\nDopo'ultima gara al Mondiale l'attivit\u00e0 della Nazionale venne nuovamente sospesa per circa nove mesi. La Colombia torn\u00f2 a partecipare a un Sudamericano nel 1963: l'ultima edizione cui aveva preso parte era stata quella del 1957. Presentando una formazione rimaneggiata solo in parte rispetto al Mondiale (la linea d'attacco era sostanzialmente la stessa), la Colombia perse la prima gara con l'Argentina per 4-2. La competizione si concluse con 5 sconfitte e un pareggio (ottenuto con il Per\u00f9 il 24 marzo, 1-1), e l'ultimo posto in classifica. Nel settembre 1963 la nazionale disput\u00f2 due amichevoli contro la Costa Rica, perdendo la prima e vincendo la seconda: questi due incontri chiusero il 1963 della Colombia, che ancora una volta rimase lontana dai campi per diverso tempo, fino al luglio 1965.\nTorn\u00f2 a giocare per le qualificazioni al campionato del mondo 1966. Inclusa nel girone con Cile ed Ecuador, la Nazionale colombiana debutt\u00f2 con una sconfitta per 1-0 in casa contro l'Ecuador: le successive gare videro una vittoria (contro il Cile a Barranquilla) e altre due sconfitte. Avendo totalizzato due punti, i colombiani chiusero all'ultimo posto nel girone, dovendo rinunciare al campionato mondiale. Il 1965 si era concluso con la vittoria per 2-0 sul Cile: il 1966 fu aperto da un'altra partita con il Cile, valida per le qualificazioni al Campeonato Sudamericano de Football 1967 (che fu l'unica edizione della Coppa America a prevedere un turno eliminatorio preliminare). I cileni superarono la Colombia per 5-2 all'andata a Santiago, qualificandosi alla fase finale del Sudamericano in virt\u00f9 dello 0-0 ottenuto a Bogot\u00e0.\nNel biennio 1968-1969 la Federazione decise di aumentare sensibilmente il numero di partite della Nazionale: dopo l'amichevole con il Messico del 16 ottobre 1968, nel 1969 la Colombia inizi\u00f2 una lunga serie di amichevoli che la portarono in campo 7 volte prima dell'inizio delle qualificazioni a Messico 1970: scopo di questa serie di amichevoli era appunto preparare la squadra, migliorarne le condizioni e selezionare i giocatori da utilizzare durante le qualificazioni mondiali. Il 20 febbraio 1969, per la prima volta, la Nazionale andina affront\u00f2 in amichevole una selezione europea: si trattava dell', che a Bogot\u00e1 vinse per 3-1. Il bilancio delle gare di preparazione fu di 2 pareggi e 6 sconfitte su 8 gare totali. Le eliminatorie mondiali si aprirono il 27 luglio con la vittoria per 3-0 sul Venezuela: dopo il pareggio per 1-1 con lo stesso Venezuela, il 2 agosto, arrivarono 4 sconfitte su 4 partite contro Brasile e Paraguay, che estromisero la Colombia dal Mondiale 1970.\nGli anni 1970: il secondo posto in Coppa America.\nIl 20 maggio 1970 la Colombia affront\u00f2 la Nazionale inglese, inaugurando cos\u00ec il nuovo decennio: all'Estadio Nemesio Camacho di Bogot\u00e1 la nazionale di casa fu sconfitta per 4-0. Nel 1972 la selezione colombiana gioc\u00f2 cinque gare: due di esse furono valide per la Coppa d'Indipendenza Brasiliana, mentre le rimanenti furono amichevoli con Per\u00f9 e Venezuela. Il 27 maggio 1973, con il successo su per 2-1, ottenuto grazie ai gol di Jaime Mor\u00f3n ed Jos\u00e9 Ernesto D\u00edaz, la Colombia torn\u00f2 a vincere una partita dopo quasi quattro anni (l'ultima era stata Colombia-Venezuela 3-0 del 27 luglio 1969). Iniziarono poi le qualificazioni al campionato del mondo 1974: messa nel girone con Ecuador e Uruguay, la Nazionale colombiana pareggi\u00f2 i primi tre incontri e vinse l'ultimo con l'Uruguay a Montevideo: arrivata a quota 5 punti, al pari degli uruguaiani, la Colombia fu eliminata per via della differenza reti sfavorevole (+1 contro il +4 dell'Uruguay).\nIl 1975 fu interamente dedicato alla Coppa America (che per la prima volta assumeva questo nome): l'esordio fu Colombia-Paraguay, gara vinta per 1-0 con rete di Jos\u00e9 Ernesto D\u00edaz. Seguirono altri tre successi che portarono la Colombia al primo posto del gruppo C, a punteggio pieno, con un solo gol sub\u00ecto. Con la vittoria per 3-0 sull'Uruguay in semifinale, a Bogot\u00e1, la Colombia riusc\u00ec a ottenere un vantaggio per la gara di ritorno: limitando gli uruguaiani alla vittoria per 1-0, la Colombia si qualific\u00f2, per la prima volta in assoluto, alla finale della Coppa America, grazie al complessivo 3-1 sull'Uruguay. Giunta all'atto conclusivo della manifestazione, fu contrapposta al Per\u00f9: bench\u00e9 avesse vinto la prima gara per 1-0, perse la seconda a Lima per 2-0, e per definire il vincitore della Coppa si rese necessario lo spareggio, che premi\u00f2 i peruviani (gol di Hugo Sotil che garant\u00ec la vittoria per 1-0). Tuttavia, nonostante la sconfitta, la Nazionale fu poi ben accolta al ritorno in patria dal campo neutro di Caracas, dove si era disputata la finale: per la Colombia, il secondo posto fu un piazzamento di prestigio, visti i risultati delle edizioni precedenti.\nNel 1976 la selezione gioc\u00f2 una sola partita, contro l'Uruguay a Bogot\u00e1, perdendo per 2-1. Dopo una serie di gare di preparazione, affront\u00f2 il torneo di qualificazione per campionato del mondo 1978: al debutto pareggi\u00f2 0-0 in casa con il Brasile. I risultati successivi, un pareggio e una sconfitta, impedirono l'avanzamento al turno finale delle eliminatorie (che si gioc\u00f2 a Cali tra il 10 e il 17 luglio). Sospesa l'attivit\u00e0 per tutto il 1978, la Colombia riprese a giocare a luglio 1979, dapprima con due gare contro una Nazionale spagnola sperimentale, e poi con altre due contro il Per\u00f9. Esauriti gli incontri preparator\u00ee per la Coppa America, la Nazionale colombiana affront\u00f2 la manifestazione vera e propria, esordendo con un pareggio a San Crist\u00f3bal con il Venezuela. Le vittorie con Cile e Venezuela misero la Colombia in condizione di qualificarsi alle semifinali, ma la sconfitta all'ultima partita, quella di ritorno con i cileni, esclusero la Nazionale \"cafetera\" dalla Coppa. Si chiusero cos\u00ec gli anni Settanta della Colombia, che non torn\u00f2 pi\u00f9 in campo fino al luglio 1980.\nGli anni 1980: transizione.\nNel 1983 sulla panchina della nazionale arriv\u00f2 Gabriel Ochoa Uribe, pluridecorato allenatore di Millonarios, Independiente Santa Fe e Am\u00e9rica de Cali.\nNelle qualificazioni al la Colombia abbandon\u00f2 la divisa color salmone e inizi\u00f2 ad usare i colori della bandiera nazionale: maglietta gialla, calzoncini azzurri e calzettoni rossi.\nIl 1\u00ba novembre 1985 la Colombia, che avrebbe dovuto ospitare i mondiali dell'anno successivo ma non pot\u00e9 adempiere ai requisiti della FIFA, manc\u00f2 l'accesso alla rassegna perdendo contro il : costretta dall'aritmetica a vincere per 3-0, vinse per 2-1.\nNel 1986 Le\u00f3n Londo\u00f1o Tamayo, presidente della FCF, decise di affidare la panchina della nazionale a Francisco Maturana, che fond\u00f2 l'ossatura della squadra sui giocatori dell'Atl\u00e9tico Nacional.\nGli anni 1990: la generazione d'oro.\nLa Colombia visse il suo miglior periodo negli anni novanta, nei quali fu la terza forza calcistica del Sud America dopo e . Quella colombiana fu una generazione di talenti impersonata da un giocatore di classe mondiale come Carlos Valderrama e da altri di grande valore come il portiere Ren\u00e9 Higuita, Freddy Rinc\u00f3n, Faustino Asprilla, Adolfo Valencia.\nLa Colombia si qualific\u00f2 per il campionato del mondo 1990 battendo l' nello spareggio intercontinentale: per i \"Cafeteros\" fu la seconda partecipazione ai mondiali. Nella fase finale, in Italia, vinse per 2-0 contro gli , perse per 1-0 contro la ed infine pareggi\u00f2 per 1-1 contro i futuri campioni del mondo della . Il cammino dei colombiani termin\u00f2 agli ottavi di finale, per mano del che nei tempi supplementari batt\u00e9 per 2-1 i colombiani.\nSi qualific\u00f2 poi per il mondiale statunitense del 1994, piazzandosi prima nel proprio girone: decisiva fu la vittoria ottenuta contro l'Argentina (seconda e costretta dunque allo spareggio inter-zona contro l') per 5-0, il 5 settembre 1993 a Buenos Aires nell'ultima giornata. Negli USA la squadra allenata da Francisco Maturana fu per\u00f2 subito eliminata, a causa di due sconfitte nella fase a gironi contro (3-1) e (2-1): inutile fu la vittoria per 2-0 sulla nell'ultimo incontro. Al ritorno in patria la nazionale fu funestata dalla morte di Andr\u00e9s Escobar: il giocatore, che nella partita contro gli Stati Uniti aveva realizzato un'autorete contribuendo alla sconfitta, fu ucciso a colpi di pistola fuori da un ristorante il 2 luglio 1994 da un gruppo di narcotrafficanti: la causa del gesto fu l'ingente perdita di denaro provocata dalla sua autorete a un giro di scommesse clandestine.\nSotto la gestione di Hern\u00e1n G\u00f3mez la Colombia riusc\u00ec ad accedere al campionato del mondo 1998, non andando per\u00f2 oltre la fase a gironi, in cui perse due partite.\nIl successo in Coppa America (2001).\nNel 2001 arriv\u00f2 l'unico successo nella storia dei \"Cafeteros\", la Coppa America, di cui la Colombia fu paese organizzatore.\nBattuto per 2-0 all'esordio il Venezuela, la squadra di Maturana vinse anche contro l'Ecuador (1-0) e il Cile (2-0). Nei quarti di finale batt\u00e9 per 3-0 il Per\u00f9 e in semifinale sconfisse per 2-0 il sorprendente , che era stato chiamato a partecipare all'ultimo istante in sostituzione dell'Argentina (che aveva rinunciato al torneo per motivi di sicurezza) e nel turno precedente aveva eliminato il quotato Brasile. In finale contro il fu il capitano Iv\u00e1n C\u00f3rdoba a realizzare il gol decisivo per la vittoria (1-0). La nazionale colombiana chiudeva cos\u00ec un torneo perfetto, con sei partite vinte su sei, nessun gol subito e tre sole ammonizioni. Per i \"Cafeteros\" fu il primo titolo continentale: la Colombia diventava la settima nazionale a vincere la Copa Am\u00e9rica.\nCrisi (2002-2010).\nIl trionfo del 2001 segn\u00f2, tuttavia, la chiusura di un'epoca: nel periodo successivo la squadra non trov\u00f2 ricambi all'altezza e manc\u00f2 la qualificazione ai mondiali del 2002, del 2006 e del 2010.\nIl sesto posto nel girone di qualificazione sudamericano al mondiale 2002 non bast\u00f2 neanche a garantire l'accesso al play-off interzona, che and\u00f2 all' per differenza reti. La Colombia si classific\u00f2 sesta anche nel girone CONMEBOL di qualificazione al mondiale 2006 e settima nel girone CONMEBOL di qualificazione al mondiale 2010.\nNella Confederations Cup 2003 in Francia la Colombia arriv\u00f2 seconda nel girone della prima fase, dopo aver perso all'esordio contro la (1-0) e vinto contro (3-1) e (1-0). In semifinale fu sconfitta dal (1-0) e perse anche la finale per il terzo posto contro la (2-1).\nNella Coppa America 2007 la Colombia usc\u00ec gi\u00e0 nella prima fase. Giunta terza nel girone con Argentina, Paraguay e Stati Uniti, dopo le sconfitte contro paraguaiani (5-0) e argentini (4-2) e la vittoria contro gli statunitensi (1-0), fu la peggiore delle tre terze classificate nei tre gironi e non pot\u00e9 accedere ai quarti di finale.\nNuovi talenti (dal 2011).\nEliminata ai quarti di finale della Coppa America 2011, si qualific\u00f2 per il campionato del mondo 2014.\nGrazie a una nuova generazione di talenti, nonostante la mancanza della principale stella Radamel Falcao per infortunio, i colombiani, che giocavano una fase finale del mondiale dopo 16 anni, brillarono nella fase a gironi, ottenendo tre vittorie su tre nel proprio raggruppamento, contro (3-0), (2-1) e (4-1), confermando dunque le aspettative della vigilia come possibile sorpresa del torneo. La Colombia eguagli\u00f2 cos\u00ec il risultato del 1990, ma questa volta superando il girone a punteggio pieno. Nel successivo ottavo di finale la nazionale colombiana si impose per 2-0 sull' con una doppietta di James Rodr\u00edguez, divenuto inoltre il capocannoniere della manifestazione, e giunse per la prima volta della sua storia ai quarti di finale della coppa del mondo, dove fu per\u00f2 eliminata dai padroni di casa del , vittoriosi con il risultato di 2-1.\nNella Coppa America 2015 la squadra deluse. Sconfitta dal (1-0), batt\u00e9 il Brasile (1-0) e pareggi\u00f2 a reti bianche contro il , qualificandosi al turno seguente come una delle due migliori terze classificate nei tre gironi. Ai quarti di finale pareggi\u00f2 senza reti contro l'Argentina, che la elimin\u00f2 dopo i tiri di rigore (5-4). Jeison Murillo, autore del gol della vittoria contro il Brasile, fu nominato miglior giovane del torneo e inserito nell'undici ideale della Coppa America.\nNella Coppa America Centenario del 2016 esord\u00ec battendo per 2-0 i padroni di casa degli Stati Uniti, poi batt\u00e9 anche il Paraguay (2-1) e si qualific\u00f2 cos\u00ec alla fase successiva, ma come seconda classificata nel proprio raggruppamento, dato che, profondamente stravolta nell'undici titolare, perse l'ultimo incontro del girone contro la (3-2). Al MetLife Stadium pareggi\u00f2 a reti bianche contro il Per\u00f9 e lo sconfisse per 4-2 ai rigori. In semifinale fu sconfitta per 2-0 ed eliminata dalla nazionale futura vincitrice del torneo, il . La Colombia guadagn\u00f2 il terzo posto battendo nella finale di consolazione gli Stati Uniti per 1-0, conseguendo il proprio migliore risultato in Coppa America dal 2001, quando aveva vinto il torneo.\nOttenuta la qualificazione al , la Colombia fu inserita in un girone con , e . Malgrado i favori del pronostico, fu battuta per 2-1 dal Giappone, giocando per 87 minuti su 90 in dieci uomini a causa dell'espulsione in avvio di gara di Carlos S\u00e1nchez. Risollevatasi grazie alla vittoria per 3-0 contro la Polonia, la squadra sudamericana ottenne la qualificazione agli ottavi battendo per 1-0 ed eliminando il Senegal, cui sarebbe bastato un pari per superare il turno. Agli ottavi di finale la Colombia si arrese solamente ai tiri di rigore contro l', dopo che i tempi regolamentari si erano conclusi sul punteggio di 1-1, con un insperato gol del pareggio segnato dai sudamericani al 93\u00ba minuto.\nL'anno dopo, nella Coppa America in Brasile, la Colombia vinse il girone grazie a tre successi contro , e , ma usc\u00ec ai quarti di finale, eliminata ai tiri di rigore dal dopo lo 0-0 dei 90 minuti.\nColori e simboli.\nEvoluzione della maglia.\nLa divisa colombiana ha avuto continue modifiche nell'arco della storia della selezione ed \u00e8 forse una di quelle pi\u00f9 stravolte e travagliate in ambito internazionale.\nLa prima divisa di cui si hanno tracce \u00e8 del 1937, indossata in occasione dell'inaugurazione dell'Estadio Ol\u00edmpico Pascual Guerrero di Cali e del quarto centenario della fondazione di Cali, per il quale si tenne un torneo internazionale con Messico, Argentina, Cuba e la prima, ufficiosa, Colombia della storia. In quella prima uscita, la Colombia vinse 3\u20131 contro il Messico.. Non si hanno tuttavia informazioni sulle divise indossate, n\u00e9 sono rimaste fotografie a testimoniarne l'aspetto.\nSuccessivamente nel 1938 la Colombia partecip\u00f2 ufficialmente ai Giochi Centro Americani e Caraibici che si tenevano a Panama, nonch\u00e9 ai Giochi Boliviani dello stesso anno. La squadra per questi due tornei indoss\u00f2 una maglia color cielo con pantaloncini bianchi e calzettoni bianchi. L'ispirazione era fornita dalle squadre pi\u00f9 forti del momento, l'Uruguay pluricampione olimpico e primo campione del mondo della storia, l'Italia pluricampione del mondo e l'Argentina.\nTuttavia nel 1945, a seguito dell'affiliazione della Adef\u00fatbol a FIFA e CONMEBOL e di conseguenza alla prima partecipazione alla Copa Am\u00e9rica (allora Campionato Sudamericano) che si tenne in Cile, la squadra indoss\u00f2 una tenuta marrone perch\u00e9 non si trattava di una vera e propria selezione colombiana quanto del club Junior Barranquilla. Anche nell'edizione successiva del 1949 in Brasile la Colombia venne rappresentata dal Junior Barranquilla.\nAll'edizione del 1957 e alla prima apparizione in Coppa del Mondo nel 1962 la Colombia pass\u00f2 ad un completo composta da maglia blu scuro, pantaloncini bianchi e calzettoni blu o bianchi a seconda dell'occasione. Stesso kit per le qualificazioni ai mondiali del 1966.\nIl 15 giugno 1971, dopo una lotta intestina tra le due federazioni calcistiche del Paese, sorse l'attuale Federazione calcistica della Colombia che scelse, per testimoniare l'inizio di una nuova era calcistica, una divisa arancione che richiamava quella dell'Olanda che stava cambiando il gioco del calcio nel mondo: maglia arancione con bandiera colombiana che attraversava il petto, pantaloncini bianchi e calzettoni arancioni; per le partite in trasferta il completo era invertito.. La bandiera fu rimossa nella Copa Am\u00e9rica 75 mentre i pantaloncini divennero neri. Nei primi anni 80 nonostante l'assetto cromatico rimase invariato, la produzione pass\u00f2 ai francesi della Le Coq Sportif. Nell'amichevole del 24 agosto 1984 vinta per 1-0 contro l'Argentina, comparse di nuovo il tricolore sulle maglie.\nNel 1985 inizi\u00f2 l'era tricolore per le uniformi della Colombia: a partire dalle qualificazioni ai Mondiali di calcio 1986 la Colombia scese in campo con maglia rossa con dettagli richiamanti la bandiera nazionale, pantaloncini azzurri e calzettoni gialli. La divisa non aveva fornitore ed era stata disegnata da Mar\u00eda Elvira Pardo. La tenuta da trasferta aveva maglia gialla e calzettoni rossi. Dopo soli due anni la fornitura tecnica pass\u00f2 all'Adidas che utilizz\u00f2 i propri \"layout\" con il medesimo schema.\nDopo una breve parentesi nella Copa Am\u00e9rica 1987 con Puma, la fornitura torn\u00f2 ad Adidas e la scelta cromatica rimase invariata\nLa scelta dei colori non cambi\u00f2 nemmeno con Kelme ed inizialmente Comba\nIl cambio pi\u00f9 significativo avvenne nel 1992, quando sotto la fornitura di Comba la Colombia cominci\u00f2 a giocare in giallo anche in casa. Il passaggio divenne ufficiale con la fornitura di Umbro dal 1993. La tenuta tricolore richiamante la bandiera non cambi\u00f2 pi\u00f9 anche col cambio dei fornitori (prima Reebok poi Lotto ed infine adidas)..\nNel novembre 2013 Adidas presenta le nuove divise per Brasile 2014, interrompendo la ventennale divisa tricolore: una maglia giallo brillante con un inserto blu notte \u00e8 accompagnata da pantaloncini e calzettoni bianchi (i richiami alla bandiera rimangono ma molto sottili). La divisa non \u00e8 stata apprezzata dai supporter colombiani se non per l'introduzione nella divisa di un motivo richiamante il Sombrero Vueltiao Al contrario \u00e8 stata molto apprezzata la divisa da trasferta, nuovamente rossa dopo molti anni e non pi\u00f9 blu come le pi\u00f9 recenti creazioni.. \u00c8 da notare tuttavia che la maglia gialla \u00e8 perfettamente combinabile con i pantaloncini e i calzettoni della divisa da trasferta in modo da ottenere la tradizionale divisa tricolore.\nHa destato scandalo l'utilizzo della divisa della nazionale colombiana da parte del club iracheno del Duhok per alcune partite del campionato iracheno. L'Adidas ha smentito la partnership con il club gialloblu, e si \u00e8 in seguito scoperto che i kit erano contraffatti e che il font della numerazione era il Puma Graffer, esclusivit\u00e0 dell'omonima marca sportiva.\nPartecipazioni ai tornei internazionali.\nCONCACAF Gold Cup.\nPur non essendo affiliata alla CONCACAF, la nazionale colombiana \u00e8 stata invitata per tre volte alla Gold Cup, finendo sul podio in due occasioni.\nGiochi bolivariani.\nLa Colombia si \u00e8 classificata al quarto posto ai Giochi bolivariani casalinghi del 1938, gli unici disputati dalle selezioni maggiori delle nazioni partecipanti.\nGiochi centramericani e caraibici.\nI \"cafeteros\" hanno inoltre collezionato 2 medaglie (una d'oro e l'altra di bronzo) ai Giochi centramericani e caraibici, disputati dal 1930 al 1946 dalle selezioni maggiori delle nazioni partecipanti.\nGiochi panamericani.\nLa nazionale colombiana ha partecipato ai Giochi panamericani in 6 occasioni. Tuttavia, data la natura dilettantistica della manifestazione, era impedita per regolamento la convocazione dei professionisti. Dunque fino al 2003 le selezioni erano costituite da giovani o calciatori di seconda fascia, mentre da tale data, vi \u00e8 l'obbligo di schierare le Under-20. Pertanto dalla prima edizione del 1951 a quella del 1999, la Colombia in quattro partecipazioni ha collezionato una medaglia d'argento ed una di bronzo.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei 25 convocati per le partite di qualificazioni ai mondiali 2022 contro e del 28 gennaio e 1 febbraio 2022.\n\"Presenze e reti aggiornate al 2 febbraio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 2 febbraio 2022."}
{"id": "357835", "revid": "767487", "url": "https://it.wikipedia.org/wiki?curid=357835", "title": "Bloodhound Gang", "text": "I Bloodhound Gang sono stati un gruppo musicale rock comico statunitense, in attivit\u00e0 dal 1988 al 2015.\nStoria del gruppo.\nGli inizi.\nIl gruppo, originario di Quakertown in Pennsylvania, fu fondato nel 1992 e deve il suo nome ad uno sketch televisivo (\"The Bloodhound Gang\", appunto) del programma \"3-2-1 Contact\", tant'\u00e8 che sul sito della band si pu\u00f2 trovare il motivetto introduttivo degli sketch.\nIl successo.\nConosciuti per il loro humor osceno e spesso offensivo, i Bloodhound Gang non avevano scrupoli sul parlare di argomenti tab\u00f9 come il razzismo, l'omosessualit\u00e0, la pornografia, i sequestri di bambini e l'incesto, in testi bizzarri. Un'altra caratteristica dei testi della band \u00e8 la elaborata ricercatezza di metafore, similitudini e giochi di parole per citare i loro riferimenti nella cultura pop, come ad esempio:\nIl gruppo \u00e8 noto principalmente per il singolo \"The Bad Touch\", nel cui video i ragazzi della band andavano in giro per Parigi in costumi da scimmia, canzone che fu remixata in versione dance dal gruppo italiano Eiffel 65. Il video divenne un tormentone al Total Request Live di MTV e spinse l'album \"Hooray for Boobies\" ad ottenere il disco di platino (1.000.000 di copie vendute). Nel settembre 2009 \"The Bad Touch\" viene inclusa nella colonna sonora di \"Gamer\" di Mark Neveldine e Brian Taylor, film con protagonista Gerard Butler e basato su videogiochi futuristici.\nUn altro celebre singolo del gruppo \u00e8 \"Fire Water Burn\" che parla di un ragazzino che vuole comportarsi come un criminale dei bassifondi, ma non ci riesce. Celebre \u00e8 la frase del ritornello \"The roof/The roof/The roof is on fire/We don't need no water/Let the motherfucker burn/Burn motherfucker burn\" (\"Il tetto/il tetto sta andando a fuoco/non ci serve acqua/lasciate bruciare il figlio di puttana/brucia figlio di puttana, brucia\"). Il testo \u00e8 ispirato da un pezzo del 1985, \"The Roof is on fire\" di Rock Master Scott. Nel 2004 \u00e8 stata utilizzata come colonna sonora nel film \"Fahrenheit 9/11\".\nLa band ha anche fatto diverse apparizioni a \"Jackass\" e \"Viva La Bam\", entrambi show di MTV, grazie alle loro amicizie con alcuni membri di questi programmi. Il bassista Evil Jared Hasselhoff si \u00e8 spogliato nudo a TV Total, un programma dal vivo su Pro7, una televisione tedesca. Alcuni in Germania hanno comparato quel gesto al controverso Super Bowl di Janet Jackson. Nel 2003 il gruppo ha pubblicato un DVD intitolato \"One Fierce Beer Run\", che racconta il loro One Fierce Beer Run tour nel 1997.\nEventi successivi.\nL'ultimo album dei Bloodhound Gang, \"Hefty Fine\", \u00e8 uscito il 27 settembre 2005. Il titolo viene da una puntata di \"Viva La Bam\" intitolata \"Caccia allo spazzino\" nel quale Evil Jared Hasselhof venne arrestato e Jimmy Pop fu costretto a pagare una forte multa (\"Hefty Fine\", appunto) per il suo rilascio. Il titolo originale \"Heavy Flow\" (\"Flusso abbondante\"), fu scartato quando si accorsero che l'amico musicista Moby aveva scritto un pezzo con lo stesso nome.\nIl video del primo singolo \"Foxtrot Uniform Charlie Kilo\" (\u00e8 la pronuncia in alfabeto fonetico NATO di \"fuck\"' e per questo censurato da alcune radio), \u00e8 stato presente in onda sui canali musicali. Anche se la traccia \"No Hard Feelings\" \u00e8 entrata nella top 50 della classifica Modern Rock, il loro secondo singolo \u00e8 stato \"Uhn Tiss Uhn Tiss Uhn Tiss\" (utilizzata in uno spot Blaupunkt). Un'altra canzone dal nuovo album, \"Pennsylvania\", ha dato il via a una loro campagna per sostituire l'inno della Pennsylvania con questo loro pezzo.\nNell'estate 2007 \u00e8 uscito il singolo \"Screwing You On The Beach At Night\", il cui video \u00e8 una parodia del celebre video \"Wicked Game\" di Chris Isaak."}
{"id": "357838", "revid": "2225", "url": "https://it.wikipedia.org/wiki?curid=357838", "title": "San Paolo Fuori le Mura", "text": ""}
{"id": "357841", "revid": "125459721", "url": "https://it.wikipedia.org/wiki?curid=357841", "title": "Nazionale di calcio della Romania", "text": "La nazionale di calcio della Romania (in romeno: \"Echipa na\u021bional\u0103 de fotbal a Rom\u00e2niei\") \u00e8 la rappresentativa calcistica della Romania ed \u00e8 posta sotto l'egida della Federa\u0163ia Rom\u00e2n\u0103 de Fotbal.\nInsieme con , e , \u00e8 una delle quattro nazionali che hanno preso parte a tutte e tre le edizioni del campionato del mondo (allora Coppa Rimet) disputate prima della seconda guerra mondiale, nel 1930, 1934 e 1938.\nSi \u00e8 qualificata per sette fasi finali del campionato del mondo (1930, 1934, 1938, 1970, 1990, 1994 e 1998), competizione in cui il miglior risultato sono i quarti di finale raggiunti a , dove la nazionale rumena fu eliminata dalla ai tiri di rigore, dopo aver estromesso dal torneo l' vice-campione del mondo in carica agli ottavi. Proprio a met\u00e0 degli anni 1990 la Romania visse il periodo di maggiore splendore, guidata dal talento di Gheorghe Hagi. Al campionato d'Europa, alle cui fasi finali le partecipazioni sono cinque (1984, 1996, 2000, 2008 e 2016), la migliore prestazione della Romania risale al 2000, quando la nazionale raggiunse i quarti di finale e fu eliminata dall' dopo aver ottenuto la qualificazione in un complicato girone con , e . Aveva gi\u00e0 raggiunto gli ottavi di finale della Coppa d'Europa nel 1960 e nel 1972.\nNella classifica mondiale FIFA, in vigore dall'agosto 1993, la Romania vanta quale miglior piazzamento il 3\u00ba posto, occupato nel settembre 1997, mentre il peggior piazzamento \u00e8 il 57\u00ba posto del febbraio 2011 e del settembre 2012. Occupa il 41\u00ba posto della graduatoria.\nStoria.\nEsordi.\nLa Federa\u021bia Rom\u00e2n\u0103 de Fotbal fu costituita a Bucarest nell'ottobre 1909.\nLa nazionale rumena, allenata da Teofil Moraru, esord\u00ec l'8 giugno 1922 a Belgrado vincendo per 2-1 contro il Regno dei Serbi, Croati e Sloveni. Dopo vari avvicendamenti, nell'agosto 1924 Moraru fu richiamato a ricoprire il ruolo di commissario tecnico, che mantenne fino al 1928.\nAnni 1930.\nSotto la guida di Costel R\u0103dulescu la Romania ottenne buoni risultati negli anni 1930, prendendo parte alle prime tre edizioni della Coppa del mondo, tripla partecipazione che fu appannaggio solo di Romania, , e .\nNella prima edizione della coppa del mondo, nel 1930, sconfisse per 3-1 il , prima di essere battuta per 4-0 ed eliminata dai padroni di casa dell', futuri vincitori del torneo.\nBattendo per 2-1 la Jugoslavia, la Romania si qualific\u00f2 per il mondiale 1934 in Italia. Il formato del torneo prevedeva subito gli ottavi di finale e all'esordio la Romania fu battuta dalla (2-1) a Trieste ed estromessa dalla competizione. Qualificatasi d'ufficio per il mondiale 1938 a causa del ritiro dell', che avrebbe dovuto sfidarla in un play-off, anche in Francia la Romania fu eliminata agli ottavi di finale. Fu fatale la ripetizione della partita contro , che il 9 giugno vinse per 2-1 a Tolosa dopo il pareggio (3-3) del 5 giugno.\nDal 1940 al 1970.\nA Euro 1960, prima edizione del campionato europeo, la Romania elimin\u00f2 la (3-0 in casa e 2-0 in trasferta) e ai quarti di finale fu eliminata dalla (0-2 in casa e 0-3 in trasferta).\nNon si qualific\u00f2 n\u00e9 per il , eliminata dalla al primo turno (sconfitta per 6-0 in trasferta e vittoria per 3-1 in casa), n\u00e9 per il (con un bilancio di 3 vittorie e 3 sconfitte arriv\u00f2 seconda nel girone di qualificazione dietro all' poi vincitrice del torneo).\nAnni 1970.\nLa Romania torn\u00f2 sulla scena internazionale a Messico 1970, qualificandosi come prima nel suo girone con , e con 3 vittorie, 2 pareggi e una sconfitta. La nazionale allenata da Angelo Niculescu fu poi inserita nel girone pi\u00f9 difficile della fase finale, quello di (campione del mondo in carica), Brasile e Cecoslovacchia. A Guadalajara perse per 1-0 contro l'Inghilterra, poi vinse in rimonta per 2-1 sui cecoslovacchi e fu costretta a battere i brasiliani per avere un posto nei quarti di finale. Vinse il Brasile per 3-2 e la Romania fu eliminata.\nAl il cammino della Romania si arrest\u00f2 ai quarti di finale.\nIl 26 settembre 1973, sotto la guida del nuovo CT Valentin St\u0103nescu, la Romania perse per 2-0 a Lipsia contro la , che nel turno successivo, battendo per 4-1 l' in trasferta, si qualific\u00f2 per il a spese proprio dei rumeni, che batterono inutilmente la per 9-0 a Bucarest il 1\u00ba ottobre 1973 (fu la pi\u00f9 larga vittoria della storia della nazionale rumena).\nLa Romania fall\u00ec poi l'accesso alla fase finale del . Pur rimanendo imbattuta, fu penalizzata dai tanti pareggi (5 su 6 gare disputate) e lasci\u00f2 il primo posto nel girone e la qualificazione alla .\nFu ancora una volta la Spagna a sbarrare la strada ai rumeni nel cammino verso il . Nel girone di qualificazione la Romania raccolse 2 vittorie e 2 sconfitte in quattro gare, precedendo in classifica la Jugoslavia, ma chiudendo alle spalle degli spagnoli.\nAnni 1980.\nNon qualificatasi n\u00e9 per il n\u00e9 per il , la nazionale rumena esord\u00ec agli europei nel 1984, con un'immediata eliminazione. La squadra allenata da Mircea Lucescu pareggi\u00f2 contro la Spagna (1-1), ma poi perse contro Germania Ovest (2-1) e Portogallo (1-0) e fu eliminata. Manc\u00f2 poi l'accesso al e al .\nIl miglior periodo nella storia della nazionale rumena fu quello a cavallo tra gli anni ottanta e novanta, con la presenza di colonne della Steaua Bucarest: il portiere Silviu Lung, il libero Miodrag Belodedici e il trequartista Marius L\u0103c\u0103tu\u0219.\nAnni 1990.\nAi mondiali di Italia '90 la formazione del CT Emerich Jenei gioc\u00f2 un buon calcio e fu in grado di superare il primo turno, pur essendo inserita in un girone difficile (con l' campione in carica, il e l'). Fu eliminata agli ottavi di finale dall' dopo i tiri di rigore (0-0 al termine dei tempi regolamentari).\nLa Romania non si qualific\u00f2 per il per un punto: nel girone ottenne gli stessi punti della Svizzera, 10, uno in meno della prima.\nOttenuta la qualificazione a grazie a tre vittorie nelle ultime tre partite del girone di qualificazione sotto la guida del nuovo CT Anghel Iord\u0103nescu, la Romania si present\u00f2 negli Stati Uniti con una squadra ricca di ottimi giocatori, nel pieno della propria maturazione. Stelle di primo piano come Gheorghe Hagi (3 gol), Florin R\u0103ducioiu (4 gol) e Ilie Dumitrescu (2 gol) furono decisive per il passaggio del turno, che non fu privo di patemi. La Romania batt\u00e9 all'esordio la quotata per 3-1, ma poi perse clamorosamente contro la Svizzera (4-1). Nell'ultima partita della prima fase ebbe la meglio sugli padroni di casa (1-0) e vinse il girone. I rumeni superarono poi gli ottavi di finale battendo la forte Argentina (finalista quattro anni prima) per 3-2 (un gol di Hagi e due di Dumitrescu) dopo aver dominato l'incontro. Raggiunti i quarti di finale, furono sconfitti nuovamente ai rigori, questa volta dalla (2-2 dopo i tempi supplementari).\nQualificatasi anche per il , in Inghilterra la Romania usc\u00ec al primo turno, dopo tre sconfitte in tre partite contro (1-0), (1-0) e Spagna (2-1).\nAi mondiali di Francia 1998 la Romania era considerata da molti esperti la possibile outsider. Ciononostante sulle possibilit\u00e0 della squadra aleggiava ancora scetticismo per via delle opache prestazioni agli europei di due anni prima. Dopo la vittoria sulla (1-0, partita in cui la squadra fece parlare di s\u00e9 perch\u00e9 tutti i calciatori si verniciarono i capelli di giallo, eccetto il portiere Bogdan Stelea, calvo) i romeni si confermarono una delle squadre pi\u00f9 temibili del torneo grazie al successo per 2-1 contro l' (tra le favorite per la vittoria finale). Nella terza e ultima gara del girone pareggiarono per 1-1 contro la , vincendo il girone e qualificandosi cos\u00ec agli ottavi di finale. La partita mise di fronte i romeni e la , grande rivelazione di quella rassegna mondiale. Dopo 90 minuti giocati alla pari i romeni furono eliminati: a decidere l'incontro fu un gol segnato da Davor \u0160uker su calcio di rigore. Gheorghe Hagi decise di lasciare la nazionale, ma torn\u00f2 poco dopo sui propri passi.\nAnni 2000.\nNell'autunno 1999 la formazione si qualific\u00f2 da imbattuta per l'Europeo in Belgio e Olanda, ma il commissario tecnico Victor Pi\u021burc\u0103 fu esonerato prima del torneo per dissapori con lo spogliatoio. In panchina sedette quindi Emerich Jenei, capace di strappare un pareggio alla Germania (peraltro campione in carica) nel debutto continentale. Sconfitta dal Portogallo nei minuti di recupero, la squadra ottenne il passaggio ai quarti di finale dopo un'inattesa vittoria contro l'Inghilterra. A fermare il cammino fu l' di Zoff, impostasi per 2-0; la partita con gli azzurri rappresent\u00f2 l'ultimo incontro di Hagi in ambito internazionale, con il calciatore \u2014 resosi protagonista di un duro fallo su Conte \u2014 espulso per somma di ammonizioni.\nL'ex fantasista assunse la conduzione tecnica un anno pi\u00f9 tardi, con le qualificazioni al Mondiale 2002 in pieno svolgimento. Succeduto a B\u00f6l\u00f6ni, Hagi termin\u00f2 il raggruppamento alle spalle degli azzurri: nello spareggio i romeni persero contro la , mancando l'accesso al torneo. Fallita la partecipazione sia all'Europeo 2004 che al Mondiale 2006, la Romania richiam\u00f2 Piturca a fine 2005.\nUna ripresa in termini di risultati matur\u00f2 con le eliminatorie per l'Europeo 2008, vinte a sorpresa lasciandosi alle spalle i . Gli stessi olandesi furono avversari nella fase finale, il cui girone comprendeva anche Italia e Francia: queste ultime si erano contese il titolo mondiale nel 2006. La Romania ottenne due punti contro transalpini e azzurri, venendo per\u00f2 condannata all'eliminazione dal knock-out con gli \"orange\".\nAnni 2010.\nDopo un avvio negativo nelle qualificazioni al campionato del mondo 2010, Pi\u021burc\u0103 fu esonerato e sostituito il 29 aprile 2009 da R\u0103zvan Lucescu, che meno di due anni dopo, come da comune accordo con la federazione, lasci\u00f2 l'incarico dopo la partita vinta per 3-0 contro la , con la Romania ancora in corsa per la qualificazione al campionato europeo del 2012. Il 14 giugno 2011 Pi\u0163urc\u0103 torn\u00f2 sulla panchina della nazionale rumena, che sotto la sua guida sub\u00ec una sola sconfitta in 29 partite di qualificazione. Ciononostante la squadra fall\u00ec la qualificazione al mondiale del 2014. Classificatasi seconda in un gruppo che comprendeva anche , , , e , perse i play-off contro la , che vinse per 3-1 in casa e pareggi\u00f2 per 1-1 a Bucarest. Per la quarta volta negli ultimi 16 anni la Romania manc\u00f2 dunque la qualificazione alla coppa del mondo.\nA Pi\u0163urc\u0103 subentr\u00f2, nell'ottobre 2014, Anghel Iord\u0103nescu. Raggiunta in anticipo la qualificazione agli europei del 2016 grazie al secondo posto nel girone di qualificazione, dietro l', la Romania fu inserita nel girone con , e . Termin\u00f2 il proprio torneo al primo turno, dopo due sconfitte contro Francia (1-2) e Albania (0-1), inframmezzate dal pareggio contro la Svizzera (1-1). Entrambe le marcature rumene furono realizzate da Bogdan Stancu, divenuto il primo giocatore rumeno a segnare pi\u00f9 di una rete per la sua nazionale in un europeo. Il 27 giugno il CT Iord\u0103nescu si dimise.\nNel luglio 2016 la panchina della nazionale rumena fu affidata al tedesco Christoph Daum, che raccolse risultati negativi nelle partite di qualificazione al . Dopo aver compromesso la qualificazione con un bilancio di due vittorie, tre pareggi e tre sconfitte, nel settembre 2017 il CT fu esonerato e rimpiazzato da Cosmin Contra, che raccolse una vittoria e un pari nelle restanti due partite. La squadra chiuse il proprio raggruppamento di sei nazionali al quarto posto, mancando l'accesso alla fase finale di .\nInserita in un girone di Lega C di UEFA Nations League 2018-2019 con , e , si piazz\u00f2 seconda a due punti dalla capolista Serbia, dopo aver raccolto tre vittorie e tre pareggi in sei partite.\nNelle qualificazioni al la Romania non and\u00f2 oltre il quarto posto nel girone vinto dalla , a sette punti dalla seconda classificata e qualificata. Qualificatasi comunque agli spareggi, fu affidata, al termine del girone eliminatorio, al CT Mirel R\u0103doi, sotto la cui guida la squadra fu sconfitta per 2-1 dall' ed eliminata nelle semifinali degli spareggi della Lega A della UEFA Nations League per l'accesso al campionato d'Europa 2020. Nella UEFA Nations League 2020-2021 la squadra rumena si piazz\u00f2 quarta nel proprio girone, con 2 vittorie, 2 pari e 2 sconfitte.\nLe eliminatorie del videro i rumeni chiudere al terzo posto il raggruppamento vinto dalla , alle spalle dei tedeschi e della , e mancare quindi anche l'accesso ai play-off.\nColori e simboli.\nDivisa.\nDal dopoguerra, la prima divisa della Romania \u00e8 sempre stata gialla nella sua interezza, con inserti rossi e blu, la seconda invece \u00e8 cambiata spesso, e \u00e8 rossa. Dal 2015, dopo 31 anni di fornitura Adidas, il nuovo sponsor tecnico \u00e8 la spagnola Joma.\nStadi.\nLa nazionale rumena disputa solitamente le proprie partite casalinghe all'Arena Na\u021bional\u0103, moderno impianto da posti, inaugurato nel 2011 nella capitale Bucarest. L'impianto rientra nella categoria 4 della classificazione UEFA e ha ospitato pi\u00f9 volte finali di grandi tornei internazionali, come la finale della UEFA Europa League 2011-2012.\nAlcuni match di secondaria importanza sono ospitati da altri stadi.\nIn precedenza la nazionale era di scena allo Stadio Nazionale, della capienza di posti, demolito nel 2007 per fare spazio proprio all'Arena. L'ultima partita che ospit\u00f2 lo stadio fu un incontro vinto per 6-1 dalla Romania contro l', valido per le qualificazioni al e disputatosi il 21 novembre 2007.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le sfide di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStaff tecnico.\n\"Organigramma aggiornato all'7 settembre 2020\"\nRecord individuali.\n\"Statistiche aggiornate al 6 giugno 2021.\"\nConfronti con le altre nazionali.\n\"Tabella aggiornata al 18 novembre 2019\"."}
{"id": "357842", "revid": "287204", "url": "https://it.wikipedia.org/wiki?curid=357842", "title": "Jaime Valdes", "text": ""}
{"id": "357847", "revid": "41986", "url": "https://it.wikipedia.org/wiki?curid=357847", "title": "Kartvelico", "text": ""}
{"id": "357850", "revid": "466539", "url": "https://it.wikipedia.org/wiki?curid=357850", "title": "Cindy Crawford", "text": "Tra le pi\u00f9 famose e richieste modelle a cavallo degli anni ottanta e novanta, il suo patrimonio si aggira sui 100 milioni di dollari.\nBiografia.\n\u00c8 di origini inglesi, scozzesi, irlandesi, francesi, danesi e tedesche.\nNata a DeKalb, nello Stato dell'Illinois, da John Crawford e Jennifer Moluf, il suo tratto distintivo \u00e8 un visibile neo marrone al lato sinistro della bocca, che \u00e8 stato definito dalla maggior parte della gente un \u201cmarchio di bellezza\u201d. Suo fratello Jeff \u00e8 morto di leucemia nel 1974, a soli quattro anni, e la Crawford ha fatto della leucemia infantile lo scopo principale delle sue attivit\u00e0 benefiche, destinando alla lotta a questa malattia parte dei suoi proventi.\n\u00c8 stata scoperta per caso dal fotografo di un giornale, che la not\u00f2 appena sedicenne mentre d'estate lavorava cimando le pannocchie di mais, e le scatt\u00f2 alcune foto. Queste ultime ebbero un feedback estremamente positivo al giornale nel quale lavorava il fotografo, tanto che convinsero Cindy ad iniziare la carriera di modella. Dopo il diploma alla High School, grazie alle due estati trascorse lavorando come modella, pot\u00e9 iscriversi alla facolt\u00e0 di ingegneria chimica alla \"Northwestern University\".\nCindy lasci\u00f2 gli studi, comunque, a causa dei suoi impegni a tempo pieno nella carriera della moda. Dopo aver lavorato per il fotografo Victor Skrebneski a Chicago, con il quale raggiunse un discreto successo, si trasfer\u00ec a New York nel 1986. Il cantante Prince, nel 1987, le dedic\u00f2 una canzone intitolata \"Cindy C.\" contenuta nel suo LP \"The Black Album\". Anche il cantautore italiano Gianni Togni le ha dedicato una canzone, \"Cindy Crawford\", contenuta nell'album \"Singoli\" del 1992.\nNel 1989 firm\u00f2 un contratto di $ per 3 anni con il colosso cosmetico Revlon. Cindy \u00e8 stata il volto di Revlon per 11 anni fino al 2000. Dal 1989 al 1995, Cindy fu conduttrice del programma di MTV \"House of Style\". Nel 1992, in Norvegia, furono rimossi dei cartelloni con la sua immagine quando le autorit\u00e0 registrarono un incremento del 300% degli incidenti a causa delle distrazioni dei conducenti. Nel 1994 appare nel video \"Please come home for christmas\" di Jon Bon Jovi. Nel 1995 la modella ebbe il suo primo ruolo come attrice nel film \"Facile preda\", la cui performance fu bocciata dalla critica, cosicch\u00e9 il film fu un totale fallimento. Sempre nello stesso anno divent\u00f2 ambasciatrice nel mondo degli orologi Omega che tuttora rappresenta.\nNel 2002 lanci\u00f2 il suo primo profumo, \"Cindy Crawford\", con il colosso cosmetico Wella, a cui seguirono \"Femminine\", \"Waterfalls\" e \"Summerday\". Nel 2005 lancia una linea di arredamento per la casa \"Cindy Crawford Home\" con il colosso americano \"Rooms to go\". La Crawford \u00e8 stata ambasciatrice del marchio \"San Benedetto\" di propriet\u00e0 della famiglia Zoppas. Dal 2021 la testimonial della campagna San Benedetto, realizzata in collaborazione con l\u2019agenzia \"The Beef,\" \u00e8 Elisabetta Canalis.\nLa Crawford \u00e8 alta 1,76\u00a0m, ha una figura snella e tonica, con occhi e capelli castani. Fu la prima top-model a posare nuda per \"Playboy\", la cui classifica delle cento donne pi\u00f9 sexy del ventesimo secolo la vede quinta. \u00c8 stata sulle copertine delle riviste pi\u00f9 famose, come \"Vogue, W, People, ELLE, Allure\". Nel 2002, Cindy fu definita da People una delle 50 donne pi\u00f9 belle del mondo. A renderla popolare ha contribuito una serie di video con gli esercizi ginnici del suo personal trainer, che ebbero pi\u00f9 successo del film \"Fair Game\" che la vedeva come protagonista.\nProsegue tuttora la sua carriera con una serie d'iniziative. Nella classifica del 2009 delle 50 persone pi\u00f9 sexy degli anni Novanta, si \u00e8 classificata terza. Nel 2015 prende parte al videoclip della canzone \"Bad Blood\" della cantante Taylor Swift. Il 22 settembre 2017 \u00e8 tornata in passerella alla settimana della moda di Milano per rendere omaggio a Gianni Versace nel ventennale della sua scomparsa, insieme alle colleghe Carla Bruni, Claudia Schiffer, Naomi Campbell e Helena Christensen. Nel 2020 ricever\u00e0 una stella sulla Hollywood Walk of Fame.\nVita privata.\nIl primo matrimonio della Crawford fu con l'attore Richard Gere, che dur\u00f2 dal 1991 al 1995. Durante il matrimonio furono insistenti le voci circa una presunta omosessualit\u00e0 dei due, che tuttavia furono prontamente smentite da entrambi. Durante il loro matrimonio, Cindy pos\u00f2 in un servizio provocante con una cantante lesbica molto popolare, k.d. lang, sulla copertina di \"Vanity Fair\" nell'agosto 1993.\nLa modella, attualmente sposata con Rande Gerber dal maggio del 1998, un proprietario di club, ha due figli, Presley Walker Geber (nato il 2 luglio 1999) e Kaia Jordan (nata il 3 settembre 2001), anche lei modella e attrice come la madre.\nLa Crawford ha acquistato la compagnia di produzione \"Crawdaddy Inc.\" e inoltre ha stretto un accordo con la C&amp;A, azienda per la quale ha disegnato una collezione di abiti autunno-inverno, che \u00e8 uscita nel settembre 2012."}
{"id": "357852", "revid": "198277", "url": "https://it.wikipedia.org/wiki?curid=357852", "title": "Michele Pazienza", "text": "Caratteristiche tecniche.\nGiocatore.\nGrazie a dinamismo, spirito di sacrificio e capacit\u00e0 di inserirsi in area, si rivela un centrocampista abile sia in fase di contenimento sia in quella offensiva nonch\u00e9 avvezzo a rifinire per i compagni di squadra.\nCarriera.\nGiocatore.\nCresciuto nel Gruppo Sportivo Apocalisse di San Severo, societ\u00e0 calcistica giovanile gestita e allenata dallo zio Luigi Cassone, si affaccia al calcio professionistico approdando nel 1999 al , contribuendo alla promozione in Serie C1. Nel 2003 viene rilevato dall'. Nell'estate 2005 passa in prestito biennale alla ; dopo aver totalizzato 44 presenze a Firenze, al termine della stagione 2006-2007 viene riscattato dal club viola.\nNel gennaio 2008 passa al per 4,25 milioni di euro. Fa il suo esordio il successivo 2 febbraio, contro la sua ex formazione friulana, nella partita vinta dagli azzurri per 3-1; con i partenopei segna anche il suo primo gol in Serie A, il 13 dicembre dello stesso anno, nella partita casalinga contro il , siglando il 2-0.\nScaduto il contratto con i campani, nell'estate 2011 si accasa a parametro zero alla . Esordisce con i bianconeri il successivo 2 ottobre nella \"classica\" vinta 2-0 a Torino contro il , e viene poi schierato titolare contro il nella sfida casalinga vinta per 2-0; in Piemonte non riesce tuttavia a imporsi, causa la concorrenza nel ruolo di pi\u00f9 quotati compagni. Dopo appena un semestre a Torino, nella sessione invernale di mercato fa quindi ritorno dopo sette anni all'Udinese, con la formula del prestito, trovando subito il gol nella sfida del 1\u00ba febbraio 2012 contro il Lecce.\nScaduto il prestito in Friuli, rientra inizialmente alla Juventus con cui ha tempo di vincere la Supercoppa italiana 2012 nel corso del precampionato estivo, prima di passare pochi giorni dopo al per 500.000 euro. Segna il suo primo gol in maglia rossobl\u00f9 il 30 ottobre 2013, nella sfida vinta 3-0 dagli emiliani sul campo del . Nel febbraio 2015 \u00e8 messo fuori lista dal club felsineo, sicch\u00e9 il successivo giugno, scaduto il suo contratto, si svincola dalla societ\u00e0 petroniana.\nNell'estate seguente si lega al . L'esperienza in biancorosso \u00e8 effimera poich\u00e9 dopo appena 6 presenze, nel febbraio 2016 arriva la rescissione con la squadra berica e, pochi giorni dopo, la ripartenza dalla Lega Pro con la . Anche l'avventura in granata si rivela similmente breve e negativa, tant'\u00e8 che gi\u00e0 in aprile viene messo fuori rosa dal tecnico Alberto Colombo.\nNel settembre 2016 scende in Serie D firmando con il , squadra in cui rimane per un'unica stagione, al termine della quale si ritira dal calcio giocato.\nAllenatore.\nChiusa l'attivit\u00e0 agonistica, nell'estate 2017 inizia quella di allenatore passando alla guida della formazione Berretti del . Nel frattempo, il successivo settembre supera l'esame da allenatore di seconda categoria UEFA A.\nNell'ottobre 2017 assume \"ad interim\" la guida della prima squadra del Pisa, in Serie C, sostituzione dell'esonerato Carmine Gautieri. Debutta sulla panchina nerazzurra il 22 dello stesso mese, vincendo la trasferta di campionato sul campo dell' (0-2). Otto giorni dopo viene confermato come tecnico della prima squadra; mantiene l'incarico fino al 26 marzo 2018, quando viene esonerato dopo la sconfitta nel derby toscano contro la e i successivi screzi con la tifoseria nerazzurra.\nNel novembre 2018 approda sulla panchina del , ancora in terza serie, subentrando a Giuseppe Pagana; un pessimo ruolino lo porta tuttavia a essere sollevato dall'incarico gi\u00e0 nel successivo dicembre.\nNell'estate 2020 diventa il nuovo allenatore dell', in Serie D.\nStatistiche.\nPresenze e reti nei club.\n\"Statistiche aggiornate al 16 giugno 2017.\"\nStatistiche da allenatore.\n\"Statistiche aggiornate al 22 dicembre 2021.\""}
{"id": "357853", "revid": "767487", "url": "https://it.wikipedia.org/wiki?curid=357853", "title": "Faccia a faccia (film 1967)", "text": "Faccia a faccia \u00e8 un film western all'italiana del 1967 diretto da Sergio Sollima.\nTrama.\nBrad Fletcher, un pacifico professore ammalato di tubercolosi, si trasferisce al sole del Texas per curarsi. Nella locanda che lo ospita si ferma la diligenza che sta trasportando in carcere Solomon Bennet, detto Beauregard, uno dei componenti della temibile banda di fuorilegge chiamata Branco Selvaggio, dispersa e decimata nell'ultimo scontro con le forze dell'ordine. Il bandito, ferito da un colpo d'arma da fuoco, \u00e8 assetato e si lamenta: impietosito, Brad gli d\u00e0 da bere e lui, approfittando dell'occasione, lo prende in ostaggio e fugge portandoselo dietro.\nDurante la fuga la carrozza su cui viaggiano esce di strada e il conducente muore. Brad si prende cura di Beauregard, salvandogli la vita e cercando in tutti modi di redimerlo, ma Beauregard pensa a rimettere in piedi un nuovo Branco Selvaggio, sollecitato anche da un nuovo arrivato, Charlie Siringo, un agente speciale dell'agenzia Pinkerton incaricato di infiltrarsi nella banda. Beauregard, una volta ricomposto il gruppo, libera Brad, che per\u00f2 - mentre sta attendendo nella citt\u00e0 di Purgatory City il treno per lasciare il Texas - spara per la prima a volta a un uomo, salvando la vita al fuorilegge.\nAffascinato dalla vita avventurosa Brad decide di unirsi al ricostituito Branco Selvaggio, accorgendosi presto che non \u00e8 soltanto un gruppo di banditi, bens\u00ec lo strumento armato di un gruppo di ribelli che vive nella impervia zona delle Pietre di fuoco. Con il passare del tempo Brad si lascia affascinare dalla violenza e il timido professore lascia il posto a uno spietato assassino. Dopo varie vicissitudini, tra cui una sanguinosa rapina in banca ideata dall'ex professore e un assalto di un gruppo di 500 vigilantes a Pietre di fuoco, conclusosi con una carneficina, \u00e8 Beauregard a porre fine al suo delirio di onnipotenza, uccidendolo.\nDistribuzione.\nProiettato per la prima volta in pubblico il 23 novembre 1967 (v.c. n. 50297 del 21 novembre 1967), il film \u00e8 stato distribuito anche in Spagna (\"Cara a cara\" - Madrid, 14 ottobre 1968), Francia (\"Le dernier face \u00e0 face\" - 19 marzo 1969 - 90'), Germania Occidentale (\"Von Angesicht zu Angesicht\" - 19 luglio 1968 - 112') e Usa (\"Face to Face\" - 1967 - 110')."}
{"id": "357855", "revid": "666668", "url": "https://it.wikipedia.org/wiki?curid=357855", "title": "Coppa UEFA 2001-2002 (calcio a 5)", "text": "La Coppa UEFA 2001-2002 \u00e8 stata la prima edizione del torneo continentale riservato ai club di calcio a 5 vincitori nella precedente stagione del massimo campionato delle federazioni affiliate alla UEFA. La competizione sostituisce l'European Champions Tournament, un torneo a inviti patrocinato dalla UEFA, di cui tuttavia non ne costituiva una manifestazione ufficiale. La competizione si \u00e8 disputata tra l'8 ottobre 2001 e il 3 marzo 2002.\nTurno principale.\nIl turno principale si \u00e8 disputato a Lisbona, in Portogallo, dal 25 al 28 febbraio 2002. Le otto squadre qualificate sono state distribuite in due gruppi.\nFase finale.\nCome il turno principale, anche la fase finale della competizione si \u00e8 disputata a Lisbona; Il sorteggio degli accoppiamenti si \u00e8 tenuto il 1\u00ba marzo 2002 mentre gli incontri si sono svolti il 2 e 3 marzo."}
{"id": "357862", "revid": "41986", "url": "https://it.wikipedia.org/wiki?curid=357862", "title": "Altaico", "text": ""}
{"id": "357864", "revid": "41986", "url": "https://it.wikipedia.org/wiki?curid=357864", "title": "Semitico", "text": ""}
{"id": "357866", "revid": "1318658", "url": "https://it.wikipedia.org/wiki?curid=357866", "title": "Arrondissement di Istres", "text": "L\"arrondissement\" di Istres \u00e8 un \"arrondissement\" dipartimentale della Francia situato nel dipartimento delle Bocche del Rodano, nella regione della Provenza-Alpi-Costa Azzurra.\nStoria.\nFu creato nel 1981, in seguito ad una riforma degli \"arrondissement\" del dipartimento.\nComposizione.\nL\"arrondissement\" \u00e8 composto da 18 comuni raggruppati in 8 cantoni:"}
{"id": "357868", "revid": "3115", "url": "https://it.wikipedia.org/wiki?curid=357868", "title": "Danni somatici deterministici", "text": "I danni somatici deterministici, detti anche danni non stocastici consistono in una degenerazione dei tessuti di un organismo vivente a causa di una sovraesposizione a radiazioni ionizzanti. \nLa causa scatenante \u00e8 un'irradiazione forte e concentrata nel tempo come quella causata da un incidente nucleare o da un'irradiazione di tipo terapeutico molto elevata.\nLe principali caratteristiche dei danni deterministici sono:"}
{"id": "357871", "revid": "2218740", "url": "https://it.wikipedia.org/wiki?curid=357871", "title": "Loggia Amulea", "text": "La Loggia Amulea \u00e8 un palazzo in stile neogotico situato in Prato della Valle, la pi\u00f9 grande piazza di Padova. Il palazzo \u00e8 stato sede dei vigili del fuoco di Padova dal 1906 al 1989; in seguito ospita alcuni uffici comunali. Il fronte della costruzione \u00e8 caratterizzato da un elegante loggiato; nella sala adiacente alla grande balconata vengono talora celebrati i matrimoni civili.\nStoria.\nLa lunga gestazione di Jappelli.\nDopo l'incendio del 1822, che distrusse il preesistente Collegio Amuleo, si cercarono alternative per la ricostruzione di quello spazio. Nel 1827 Giuseppe Jappelli avanz\u00f2 una proposta, rispondendo alle esigenze dell'amministrazione, che richiedeva un edificio di rappresentanza: questo progetto avrebbe dovuto prevedere un loggiato ionico con un porticato di pilastri squadrati. Tuttavia, l'idea di Jappelli era quella di aggiungere altri elementi, come sale da caff\u00e8, da ballo, da gioco, un teatro diurno, costruendo attorno all'edificio di rappresentanza un insieme di luoghi per la collettivit\u00e0 sociale, che andavano a integrarsi, ampliandolo, con il progetto del loggiato. Quest'idea venne per\u00f2 abbandonata gi\u00e0 nel 1832, quando Jappell\u00ec present\u00f2 - per gli spazi intorno all'ex Collegio - il progetto di una caserma. Nel 1847, dopo circa venti anni di attese, i progetti di Jappelli ancora non erano ancora stati messi a cantiere, mentre erano parzialmente mutate le esigenze dell'amministrazione che prefer\u00ec assegnare il luogo come dimora del generale del secondo corpo del Regno Lombardo-Veneto.\nIl progetto di Maestri.\nJappelli mor\u00ec nel 1852, ma i suoi progetti per l'ex collegio rimasero senza seguito, sia per il costo molto alto che avrebbero comportato che per la diminuita popolarit\u00e0 dell'architetto. Nel 1858 Eugenio Maestri present\u00f2 al podest\u00e0 Francesco De Lazara il suo progetto per la Loggia Amulea che, rispetto a quelli avanzati da Jappelli, era pi\u00f9 economico: questo fattore fu piuttosto rilevante, in quanto la realizzazione del progetto avrebbe rappresentato per l'amministrazione un investimento che si voleva produttivo, in quanto doveva assolvere alle funzioni di rappresentanza pubblica per le autorit\u00e0 ma anche di palco privilegiato per un pubblico pagante. Il progetto del Maestri si distaccava dallo stile neoclassico di Jappelli per abbracciare il revival del gotico italiano proposto da Pietro Selvatico nella direzione dello \"stile nazionale\" di Camillo Boito, anche attraverso un largo uso di terrecotte negli elementi decorativi. La scelta stilistica non viene salutata favorevolmente n\u00e9 dalla stampa, che si schiera anche duramente contro la scelta municipale, n\u00e9 dalla critica, n\u00e9 dalla cittadinanza. \nQuest'opera, ritenuta per\u00f2 adeguata dall'amministrazione, valse al Maestri l'incarico per il restauro delle ex carceri dette \"delle Debite\", oggi Palazzo delle Debite."}
{"id": "357874", "revid": "767487", "url": "https://it.wikipedia.org/wiki?curid=357874", "title": "RIPE", "text": "Il RIPE (acronimo della locuzione francese \"R\u00e9seaux IP Europ\u00e9ens\" ovvero \"Reti IP Europee\") \u00e8 un forum collaborativo aperto a tutti i soggetti interessati alle tematiche relative alle reti IP WAN. Obiettivo del RIPE \u00e8 quello di assicurare il necessario coordinamento amministrativo e tecnico alle attivit\u00e0 relative ad Internet nella regione di competenza. Le attivit\u00e0 del RIPE si estrinsecano, principalmente, in discussioni sulle mailing list dei diversi \"working group\" che lo compongono ed in meeting periodici. Le decisioni sono prese con il metodo del consenso.\nRIPE NCC.\nNell'ambito del RIPE, e con strette interrelazioni con lo stesso, vi \u00e8 il RIPE NCC (RIPE Network Coordination Centre) ovvero uno dei cinque Regional Internet Registry (RIR) esistenti in ambito IANA con delega per l'assegnazione degli indirizzamenti IPv4 ed IPv6: il RIPE NCC si occupa delle assegnazioni per l'Europa, il Medio Oriente e l'Asia centrale (fino ad aprile del 2005, si occupava - come RIR - anche dei paesi del Nordafrica che sono passati successivamente, insieme al resto dei paesi africani, sotto la gestione dell'AfriNIC).\nIl RIPE NCC \u00e8 un'organizzazione indipendente e non-profit, detenuta dai propri membri (si tratta principalmente di Internet Service Provider, organizzazioni nell'ambito delle telecomunicazioni e grandi aziende delle nazioni appartenenti alle regioni amministrate dal RIPE NCC) la cui sede si trova ad Amsterdam. Il RIPE NCC opera sotto la legge olandese e le attivit\u00e0 dello stesso sono supervisionate da un Consiglio di amministrazione i cui membri sono eletti con mandato triennale.\nLe normative del RIPE NCC vengono stabilite nell'ambito dei \"working groups\" del RIPE.\nUno dei servizi pi\u00f9 noti, forniti anche dal RIPE NCC per la regione di sua competenza, \u00e8 quello di IP \"lookup\": il RIPE Whois Database.\nPaesi appartenenti alla \"regione\" del RIPE.\nDi seguito l'elenco dei paesi facenti parte della regione (marzo 2006):"}
{"id": "357880", "revid": "10473", "url": "https://it.wikipedia.org/wiki?curid=357880", "title": "R\u00e9seaux IP Europ\u00e9ens", "text": ""}
{"id": "357881", "revid": "287204", "url": "https://it.wikipedia.org/wiki?curid=357881", "title": "RIPE NCC", "text": ""}
{"id": "357902", "revid": "1573940", "url": "https://it.wikipedia.org/wiki?curid=357902", "title": "Sterna hirundo", "text": "La sterna comune (Sterna hirundo ), \u00e8 un uccello della sottofamiglia Sterninae nella famiglia Laridae. \u00c8 conosciuta anche come rondine di mare per il suo modo di volare particolarmente agile. \u00c8 una delle sterne pi\u00f9 abbondanti e si caratterizza per i tuffi spettacolari che \u00e8 in grado di fare durante il volo di foraggiamento. La sua notevole abilit\u00e0 di manovra in volo \u00e8 dovuta alla lunga coda forcuta.\nDescrizione.\n\"S. hirundo\" \u00e8 una sterna di dimensioni medio-piccole, lunga 34\u201337\u00a0cm (inclusa la coda), con un'apertura alare di 73\u201381\u00a0cm e un peso di 100-150 gr. All'interno delle aree di sovrapposizione dei range di distribuzione \u00e8 spesso facilmente confusa con le due specie simili: la sterna codalunga (\"Sterna paradisaea\") e la sterna di Dougall (\"Sterna dougalli\").\nIl becco \u00e8 sottile e appuntito di colore rosso corallo e con la punta nera. Anche le zampe sono di colore rosso arancio e si distinguono da quelle della sterna di Dougall per la loro maggiore lunghezza. Il corpo \u00e8 prevalentemente bianco con dorso e parte superiore dell'ala grigio perla, sottoala grigio tenue e punta dell'ala (le penne remiganti) tendente al nero. La parte superiore del capo e la nuca sono nere e formano un ampio cappuccio.\nRispetto al fraticello la coda \u00e8 molto pi\u00f9 forcuta; inoltre negli uccelli posati si pu\u00f2 osservare come essa arrivi solo fino alla punta delle ali mentre nella sterna codalunga e nella sterna di Dougall arriva a superare tale punto. Gli adulti durante l'inverno e i piccoli hanno la nuca nera e il becco scuro e il nero sulla testa non raggiunge la base del becco. I giovani hanno le parti dorsali rossicce, tendenti al marrone, fronte bianca e becco scuro con la base aranciata e si differenziano da quelli di sterna di Dougall per la mancanza di screziature marcate sulla pagina superiore delle ali. Ci vogliono tre anni perch\u00e9 il piumaggio adulto sia completo.\nDistribuzione e habitat.\nLa sterna comune ha una distribuzione circumpolare e si riproduce nelle regioni temperate e sub-antartiche di Europa, Asia e Nord America. \u00c8 una specie fortemente migratoria che sverna negli oceani tropicali e subtropicali. Neartico e paleartico.\nIl suo habitat naturale \u00e8 rappresentato dalle coste dei mari e dei laghi di quasi tutta Europa.\nBiologia.\nCanto.\nLe colonie sono molto rumorose. La specie presenta diversi tipi di richiamo. Tra questi troviamo un rapido e acuto 'kit', rapide serie di 'kt-kt-kt-kt-...' durante le contese, e un tipico 'kierri-kierri-kierri-...' con alcune variazioni. Il richiamo di allarme \u00e8 un disillabico, prolungato 'kreee-arrr' o un chiaro 'chip!'. Il canto assomiglia a quello della sterna codalunga ma ha un tono pi\u00f9 grave ed \u00e8 meno stridente.\nAlimentazione.\nPrevalentemente ittiofaga, la Sterna comune \u00e8 abbastanza versatile nella dieta che pu\u00f2 essere convertita rapidamente a seconda delle disponibilit\u00e0 alimentari. Preda soprattutto piccoli pesci, ma tra i suoi cibi preferiti troviamo anche crostacei e molluschi.\nCattura le prede con il becco tuffandosi nell'acqua dopo averle individuate sorvolando la superficie e facendo lo \"Spirito Santo\". Occasionalmente si nutre anche di insetti durante il volo.\nRiproduzione.\nLa sterna comune cova le sue uova da maggio ad agosto lungo le coste e su isole ricoperte qua e l\u00e0 di scogli e sabbia, lontano dal mare la si trova nidificante in ampi greti di alcuni fiumi dell'interno. Pu\u00f2 nidificare su zattere galleggianti, collocate anche in bacini di origine artificiale.\nIl maschio seduce la femmina con un rituale di accoppiamento con un pesce nel becco. Nel nido, un cumulo sul terreno rivestito di fili d'erba o di semplici sassolini, la femmina depone da 1 a 4 uova. I due genitori riscaldano le uova per circa tre settimane finch\u00e9 i pulcini non escono fuori. I suoi piccoli vengono difesi con voli in picchiata. Dopo circa 4 settimane i piccoli diventano atti al volo.\nTassonomia.\nEsistono 4 sottospecie:\nConservazione.\n\"S. hirundo\" \u00e8 inserita nella lista rossa delle specie minacciate di estinzione redatta dall'Unione Internazionale per la Conservazione della Natura (IUCN), con lo status: Least concern (LC). Il suo nome si trova in Allegato 1 della Direttiva 79/409/CEE del 2 aprile 1979, che riguarda la tutela degli uccelli selvatici. Inoltre \u00e8 presente come specie faunistica rigorosamente protetta nell'Allegato 2 della \"Convenzione sulla conservazione della vita selvatica dell\u2019ambiente naturale in Europa\", adottata a Berna il 19 settembre 1979. In Italia la specie \u00e8 protetta dalla Legge 11 febbraio 1992, n. 157 che contiene le \"Norme per la protezione della fauna selvatica omeoterma e per il prelievo venatorio\"."}
{"id": "357919", "revid": "124091597", "url": "https://it.wikipedia.org/wiki?curid=357919", "title": "Resistenza olandese", "text": "La resistenza olandese all'occupazione nazista, durante la seconda guerra mondiale, si svilupp\u00f2 lentamente, ma il suo controspionaggio, il sabotaggio e la rete di comunicazioni fornirono un supporto chiave alle forze alleate all'inizio del 1944 e durante la liberazione del paese.\nCondizioni.\nI Paesi Bassi caddero sotto la spinta militare tedesca nei primi cinque giorni dall'inizio dell'invasione il 10 maggio 1940. La regina Guglielmina, la famiglia reale e un nucleo di circa 5.000 funzionari governativi e militari si rifugiarono nel Regno Unito.\nI nazisti consideravano gli olandesi come loro fratelli ariani e furono meno spietati nei Paesi Bassi rispetto ad altre nazioni occupate, almeno all'inizio. La conformazione del territorio, la mancanza di foreste e montagne e la densit\u00e0 di popolazione resero difficile nascondere ogni attivit\u00e0 illecita; inoltre era completamente circondata da territorio controllato dai tedeschi, senza alcuna via di fuga. Il coinvolgimento nella resistenza significava l'immediata esecuzione.\nQuasi tutti gli olandesi accettarono l'occupazione nel periodo iniziale. Come in Germania, molti resistenti venivano dalle formazioni politiche socialdemocratiche, comuniste e cattoliche. Alcuni olandesi, invece, furono zelanti collaborazionisti.\nSubito dopo l'occupazione, i nazisti installarono un governo controllato direttamente dalla Germania, deportarono la popolazione ebraica nei campi di concentramento, razionarono il cibo e ritirarono le tessere di razionamento in caso di punizione. I nazisti inoltre imposero che ogni adulto compreso tra i 18 e i 45 anni andasse a lavorare nelle fabbriche tedesche o nei lavori pubblici. Nei cinque anni seguenti, con il peggiorare delle condizioni, la resistenza divenne sempre pi\u00f9 forte e organizzata.\nAttivit\u00e0.\nIl 25 febbraio 1941 il Partito Comunista dei Paesi Bassi (Communistische Partij Nederland o CPN) proclam\u00f2 uno sciopero generale, noto poi come lo sciopero di febbraio, in risposta alla deportazione della popolazione ebraica di Amsterdam nei campi di concentramento. Questo sciopero fu rapidamente represso ma fu uno straordinario atto di coraggio anti-nazista.\nFu inoltre atipico in quanto la resistenza olandese era molto nascosta. La resistenza nei Paesi Bassi, infatti, prese le dimensioni da piccola scala, con cellule decentralizzate impegnate in attivit\u00e0 indipendenti. Alcuni piccoli gruppi non avevano alcun collegamento con gli altri. Questi gruppi producevano tessere annonarie false e moneta contraffatta, raccoglievano informazioni, pubblicavano giornali clandestini, sabotavano linee telefoniche e ferroviarie, preparavano mappe e distribuivano cibo e altre cose.\nUna delle attivit\u00e0 pi\u00f9 rischiose fu nascondere e proteggere rifugiati e nemici del regime nazista, famiglie ebraiche come quella di Anna Frank, agenti clandestini, olandesi in et\u00e0 di leva militare e altri. Collettivamente queste persone furono note come \"onderduikers\" (\"sommozzatori\"). Pi\u00f9 tardi, nel corso della guerra, questo sistema fu usato per proteggere i piloti alleati abbattuti. Alcuni medici della resistenza a Heerlen riuscirono a nascondere ai tedeschi un intero piano dell'ospedale.\nNel febbraio 1943, due agenti di una cellula della resistenza olandese, la cellula \"CS-6\" (sigla del loro indirizzo, Corellistraat 6, ad Amsterdam) suonarono al campanello di casa del settantenne tenente generale in pensione Hendrik A. Seyffardt all'Aia. Dopo essersi assicurati della sua identit\u00e0, gli spararono due colpi in pancia. Mor\u00ec il giorno dopo. Questa uccisione di un ufficiale caus\u00f2 una crudele rappresaglia da parte del generale delle SS Hanns Albin Rauter, l'uccisione di 50 ostaggi olandesi e una serie di incursioni delle universit\u00e0 olandesi. In risposta, la resistenza alla fine tese un'imboscata alla macchina di Rauter il 6 marzo del 1945, che in cambio port\u00f2 all'uccisione di De Woeste Hoeve, dove 116 uomini furono radunati e giustiziati sul luogo dell'imboscata, mentre altri 147 prigionieri della Gestapo vennero giustiziati altrove. Un crimine di guerra simile era avvenuto il 1 e 2 ottobre del 1944 nel villaggio di Putten, per rappresaglia alle attivit\u00e0 della resistenza.\nIl 6 marzo 1945, a Woeste Hoeve, nei pressi di Apeldoorn, un gruppo di partigiani, avendo la necessit\u00e0 di un mezzo di trasporto, scambiando per un camion il sidecar sulla quale viaggiava Hanns Albin Rauter, comandante delle SS nei Paesi Bassi, tesero un agguato. I partigiani non rendendosi conto che il passeggero era proprio Rauter, accompagnato dal suo luogotenente Exner e dall'autista e credendo tutti morti, lasciarono i corpi sul luogo e se ne andarono. Rauter, invece, pur gravemente ferito sopravvisse all'agguato. Due giorni dopo nella stessa localit\u00e0, per rappresaglia, furono radunati e uccisi 117 prigionieri. La rappresaglia fu estesa al resto del paese con 53 esecuzioni ad Amsterdam, 6 ad Utrecht, 38 a L'Aia e 49 ad Amersfoort. Questa \u00e8 passata alla storia la pi\u00f9 grande esecuzione di massa nei Paesi Bassi durante la Seconda Guerra Mondiale.\nLa carestia dell'inverno 1944-1945, protrattasi fino alla primavera del 1945, influ\u00ec negativamente sulle operazioni della resistenza, ma signific\u00f2 anche il definitivo cementarsi di un forte sentimento anti-nazista nel nord. Infatti, malgrado le forze tedesche garantissero agli informatori cibo e denaro in una situazione di fame e povert\u00e0 generalizzata (la carestia nei Paesi Bassi fu, dopo quelle di Leningrado e di alcune zone dei Balcani meridionali, la peggiore vicenda di fame per civili europei non rinchiusi nei campi della Seconda Guerra Mondiale) pochissimi si presentarono, ed anzi il numero, gi\u00e0 in diminuzione, delle segnalazioni alla polizia tedesca, croll\u00f2, rendendo difficoltosa l'attivit\u00e0 di contro-spionaggio e di contro-guerriglia per gli occupanti.\nIn quel momento, per\u00f2, molti gruppi della resistenza erano troppo impegnati a cercare di non morire di fame per poter attuare operazioni spettacolari o particolarmente incisive di sabotaggio e insurrezione.\nOrganizzazione.\nSolo un mese dopo l'invasione, un certo numero di membri del Partito Comunista, compreso Henk Sneevliet, formarono il Fronte Marx-Lenin-Luxemburg, una grossa forza dietro lo Sciopero di Febbraio. L'intera sua dirigenza venne catturata e giustiziata nell'aprile del 1942.\nSecondo lo storico della CIA Stewart Bentley, a partire dalla met\u00e0 del 1944 ci furono quattro importanti organizzazioni della resistenza nei Paesi Bassi, completamente indipendenti l'una dall'altra:\nIn aggiunta a questi gruppi l'organizzazione finanziaria \"Nationaal Steun Fonds\" (NSF) raccoglieva denaro dal governo in esilio per finanziare le operazioni del LO e del KP. La principale figura del NSF fu il banchiere Walraven van Hall, le cui attivit\u00e0 vennero scoperte dai nazisti, che lo fucilarono all'et\u00e0 di 39 anni.\nLa resistenza comunista fu una delle prime ad organizzarsi, ma entro l'inverno 1942-1943 sub\u00ec perdite pesanti a tutti i livelli (fucilazioni, deportazioni, prigionia), perdendo autonomia ed importanza, e legandosi ad altri gruppi.\nDopo la Normandia.\nCon lo Sbarco in Normandia nel giugno 1944, la popolazione civile olandese fu sottoposta ad una crescente pressione da parte di infiltrazioni alleate e dal bisogno di informazioni, dal rafforzamento delle difese militari tedesche, dall'instabilit\u00e0 delle posizione tedesca e dai combattimenti attivi.\nParti dei Paesi Bassi furono liberate dallo sforzo degli Alleati per arrivare alla Linea Sigfrido; il porto di Anversa fu liberato il 4 settembre 1944. Il disastro dell'Operazione Market Garden a met\u00e0 settembre, un tentativo di assicurarsi otto ponti e linee di trasporto intorno ad Arnhem, fu dovuto in parte al fatto che le forze britanniche si rifiutarono di prendere in considerazione le informazioni fornite loro dalla resistenza olandese riguardanti la consistenza delle truppe tedesche. Ritenevano, infatti, che tali informazioni fossero state compromesse.\nMentre il sud veniva liberato, Amsterdam e il resto del nord rimanevano sotto il controllo nazista fino a che il loro comando non si arrese il 5 maggio 1945. Durante questi otto mesi le forze alleate si tennero a distanza per timore di pesanti perdite civili e nella speranza di un rapido collasso del governo tedesco. Quando il governo dei Paesi Bassi in esilio chiese alla resistenza di organizzare e attuare uno sciopero nazionale delle ferrovie, i nazisti bloccarono i trasporti di vettovaglie verso i Paesi Bassi occidentali e ci\u00f2 provoc\u00f2 una carestia durante l'inverno del 1944.\nCirca 374 combattenti della resistenza olandese sono sepolti nel Campo d'Onore sulle dune attorno a Bloemendaal."}
{"id": "357923", "revid": "125756049", "url": "https://it.wikipedia.org/wiki?curid=357923", "title": "Helena Blavatsky", "text": "Nota anche con le iniziali del suo acronimo, HPB, fu la cofondatrice della Societ\u00e0 Teosofica nel 1875; come \"leader\" teorica internazionale della teosofia moderna compil\u00f2 testi di esoterismo e occultismo quali \"Iside svelata\" e \"La dottrina segreta\".\nNata da una famiglia aristocratica di origini russo-tedesche in terra di Ucraina, fin da bambina viaggi\u00f2 lungamente per tutto l'impero russo. In gran parte autodidatta, svilupp\u00f2 un forte interesse nei confronti dell'esoterismo occidentale durante l'adolescenza; secondo le sue successive dichiarazioni, dal 1849 intraprese una serie di viaggi in tutto il mondo, visitando il continente europeo, le Americhe e il subcontinente indiano.\nNel corso di questo periodo avrebbe avuto modo d'incontrare un gruppo di adepti spirituali denominati i \"Maestri dell'antica sapienza\" i quali la invitarono a Shigatse nel Tibet, ove l'addestrarono per farle sviluppare i suoi innati poteri psichici. All'inizio degli anni settanta del XIX secolo, rimase coinvolta nel movimento dello spiritualismo; pur difendendo l'essenza genuina dei fenomeni, argoment\u00f2 contro l'idea che le entit\u00e0 contattate fossero spiriti dei defunti (ci\u00f2 che connota invece specificamente lo spiritismo). Queste entit\u00e0 erano, a suo dire, personalit\u00e0 umane gi\u00e0 reincarnatesi pi\u00f9 volte, ma che avendo raggiunto certi gradi di iniziazione previsti dal discepolato teosofico, erano ascese ad uno stadio superiore alla morte, e adesso dal loro piano astrale erano divenute pertanto capaci di rigenerare o dissolvere deliberatamente il proprio corpo fisico, per poter comunicare con i comuni mortali.\nTrasferitasi negli Stati Uniti d'America intorno al 1873, instaur\u00f2 un solidale rapporto d'amicizia con Henry Steel Olcott e cominci\u00f2 a farsi notare dall'opinione pubblica attirando su di s\u00e9 l'attenzione in qualit\u00e0 di \"medium\". A New York fond\u00f2 la moderna \"Societ\u00e0 Teosofica\" con l'aiuto di Olcott e di William Quan Judge, nel 1875. Due anni dopo fece pubblicare \"Iside svelata\", un testo ispirato dai maestri che illustra la sua visione teorica sui retroscena occulti del mondo e della storia.\nAssociandola strettamente con le dottrine esoteriche dell'ermetismo e del neoplatonismo, Blavatsky descrisse la teosofia come \u00abla sintesi della scienza, della religione e della filosofia\u00bb, affermando il proposito di far rivivere in forma nuova la grande sapienza dei misteri antichi, gi\u00e0 intravista a suo tempo dalle religioni maggiori. Nel 1880 si trasfer\u00ec nell'impero anglo-indiano in compagnia di Olcott, dove la Societ\u00e0 si alline\u00f2 con l'\"Arya-Samaj\" (un movimento riformista dell'Induismo). In quello stesso anno, nell'isola di Ceylon, divennero i primi occidentali a convertirsi ufficialmente al Buddhismo.\nSeppure fortemente contrastata dall'amministrazione coloniale britannica, la Societ\u00e0 si diffuse rapidamente in molti territori indiani. Aggravatosi il suo stato di salute, nel 1885 fece ritorno in occidente, dove cre\u00f2 la \"Blavatsky Lodge\" a Londra nel 1887; qui pubblic\u00f2 \"La dottrina segreta\", un commento su ci\u00f2 che affermava essere scritto in antichissimi manoscritti tibetani. I due libri seguenti furono \"La chiave della filosofia\" e il romanzo \"La voce del silenzio\". Morir\u00e0 d'influenza nel 1891 a 59 anni.\nRimarr\u00e0 una figura assai controversa per tutta la vita, appoggiata da sostenitori che la videro come una Guru illuminata; mentre venne derisa come ciarlatana e plagiatrice fraudolenta da parte dei critici pi\u00f9 severi. Le sue dottrine teosofiche influenzarono la diffusione del pensiero induista, ma soprattutto della storia del buddhismo in Occidente, nonch\u00e9 lo sviluppo di correnti esoteriche occidentali come l'Ariosofia, l'Antroposofia e i movimenti della New Age dopo la met\u00e0 del XX secolo.\nBiografia.\nLo sviluppo di un resoconto affidabile sui primi anni della vita di Helena risulta essere assai difficoltoso per i biografi, in quanto in seguito ella deliberatamente forn\u00ec relazioni contraddittorie e falsificazioni sul proprio passato; inoltre pochissimi dei suoi scritti anteriori al 1873 sopravvissero, il che significa che si deve fare affidamento solamente sui testi successivi. Le narrazioni dell'infanzia fornite dai familiari sono state considerate sempre col beneficio del dubbio.\nGiovinezza.\nNascita e famiglia.\nElena Petrovna von Hahn nacque a Ekaterinoslav (citt\u00e0 ucraina facente parte dell'impero russo ed oggi nota col nome di Dnipro), figlia primogenita di P\u00ebtr Alekseevi\u010d von Hahn - di ascendenze tedesche del Baltico - e di Elena Andreevna Fadeeva. La sua effettiva data di nascita fu il 12 di agosto, anche se secondo il calendario giuliano allora ancora in vigore nei territori russi fu il 31 di luglio. Venne battezzata secondo il rito della Chiesa ortodossa russa.\nAll'epoca la cittadina che le diede i natali era attraversata da un'epidemia di colera che la madre contrasse poco dopo il parto. Nonostante le aspettative negative del medico, sia lei che la figlia sopravvissero al morbo. La famiglia discendeva dall'aristocrazia; la madre (\u0415\u043b\u0435\u043d\u0430 \u0410\u043d\u0434\u0440\u0435\u0435\u0432\u043d\u0430 \u0413\u0430\u043d, 1814-1842, nata Fadeyeva) era un'autodidatta diciassettenne figlia della principessa Yelena Pavlovna Dolgorukova.\nIl padre (\u041f\u0451\u0442\u0440 \u0410\u043b\u0435\u043a\u0441\u0435\u0435\u0432\u0438\u0447 \u0413\u0430\u043d, 1798-1873) serv\u00ec come capitano dell'artiglieria reale a cavallo e in seguito sal\u00ec al rango di colonnello; egli non fu presente alla nascita, trovandosi in territorio polacco impegnato a sedare la Rivolta di Novembre: la vedr\u00e0 per la prima volta solo quando aveva gi\u00e0 6 mesi. Oltre alla sua doppia origine russo-tedesca Helena pot\u00e9 rivendicare anche un'eredit\u00e0 ancestrale francese, visto che il bisnonno fu un nobiluomo fuggito dal regno di Francia per scampare alla persecuzione contro gli Ugonotti; servir\u00e0 alla corte di Caterina II di Russia.\nCome risultato delle promozioni di carriera del padre la famiglia si trov\u00f2 costretta a trasferirsi spesso in diverse parti dell'impero, accompagnata dai loro numerosi servitori; un'infanzia in costante movimento che avrebbe potuto ben influenzare lo stile di vita in larga parte nomade della futura \"Madame Blavatsky\". Quando ebbe un anno giunse il primo spostamento a Kam\"jans'ke (l'allora cittadella militare di Romankovo); nel 1833 il fratello minore Sasha mor\u00ec per l'impossibilit\u00e0 di trovare una qualche assistenza medica.\nNel 1835 madre e figlia giunsero a Odessa dove il nonno materno Andrei Fadeyev, amministratore civile delle autorit\u00e0 imperiali, era stato di recente assegnato. Fu in questa citt\u00e0 che nacque la sorella Vera Petrovna.\nSan Pietroburgo, Poltava e Saratov.\nNel 1836 la famiglia si trasfer\u00ec a San Pietroburgo. La madre am\u00f2 immediatamente la citt\u00e0, tanto da iniziare una propria attivit\u00e0 letteraria; cre\u00f2 romanzi sotto lo pseudonimo di \"Zenaida R-va\" e traducendo le opere dello scrittore inglese Edward Bulwer-Lytton, che introdusse per la prima volta nei circoli letterari russi.\nQuando il marito dovette ritornare in Ucraina l'anno seguente, la moglie non lo segu\u00ec. Dopo che il nonno materno venne assegnato all'incarico di fiduciario presso i Calmucchi, la figlia e la nipote lo accompagnarono fino ad Astrachan'; qui fecero amicizia con il \"leader\" tribale\nTumen. I Calmucchi erano (e lo sono a tutt'oggi) praticanti del buddhismo tibetano; fu proprio qui che Helena acquis\u00ec la sua prima esperienza con la religione.\nNel 1838 la madre si trasfer\u00ec con le figlie a Poltava per stare vicino al marito; qui insegn\u00f2 a Helena a suonare il pianoforte e le organizz\u00f2 delle lezioni di danza. A causa della cattiva salute, presto la madre fece ritorno a Odessa, dove Helena impar\u00f2 la lingua inglese da una governante britannica. Successivamente si mossero in direzione di Saratov, ove nel giugno del 1840 nacque il fratello Leonid. La madre mor\u00ec di tubercolosi nel giugno del 1842 a neanche 28 anni.\nI 3 fratelli rimasti orfani furono mandati a vivere dal nonno materno, il quale era stato nel frattempo nominato al governatorato di Saratov. Lo storico Richard Davenport-Hines ha descritto la giovane Helena come \"una bambina coccolata, capricciosa e non autonoma, che ingannava il prossimo con racconti totalmente inventati\". Le testimonianze fornite dai parenti rivelano ch'ella socializzava nella maggior parte dei casi con i bambini di classe inferiore e che si divertiva nelle burle e nella lettura.\nLe vennero impartite lezioni di lingua francese, storia dell'arte e musica, tutti argomenti che all'epoca si insegnavano alle ragazze di buona famiglia per facilitarle nella ricerca di un marito. Assieme ai nonni trascorse le vacanze estive negli accampamenti calmucchi, dove impar\u00f2 ad andare a cavallo e qualche parola di lingua tibetana. In seguito affermer\u00e0 che fu a Saratov che scopr\u00ec la biblioteca personale del bisnonno materno, il principe Pavel Vasilevich Dolgorukov (morto nel 1838); questa avrebbe contenuto una gran variet\u00e0 di libri su soggetti esoterici, incoraggiando cos\u00ec il suo precoce interesse nei confronti dell'esoterismo.\nIl bisnonno era stato iniziato alla Massoneria verso la fine degli anni 1770 ed era appartenuto al rito di stretta osservanza templare; girarono voci sul fatto che avesse fatto la conoscenza di Cagliostro e del Conte di Saint-Germain. Affermer\u00e0 anche che fu proprio in questo periodo che cominci\u00f2 a sperimentare delle visioni e incontr\u00f2 un uomo detto \"indiano misterioso\", destinata a conoscerlo nella carne solamente in una vita successiva. Molti biografi considerano questa la prima apparizione dei cosiddetti \"Maestri antichi\".\nSecondo alcune fonti nel 1844-45 venne condotta dal padre in Inghilterra, dove visit\u00f2 Londra e Bath; stando a lei nella capitale inglese ricevette lezioni di pianoforte dal compositore boemo Ignaz Moscheles ed addirittura gli capit\u00f2 di suonare accompagnata da Clara Schumann. Si ritiene per\u00f2 che questa visita in terra inglese non sia in realt\u00e0 mai avvenuta perch\u00e9 nessuna menzione di ci\u00f2 venne mai trascritta nelle memorie della sorella.\nDopo un anno trascorso con la zia Yekaterina Andreyevna Witte (madre di Sergej Jul'evi\u010d Witte) si trasfer\u00ec a Tbilisi, dove il nonno era stato nominato direttore delle terre statali in Transcaucasia. Helena afferm\u00f2 che qui fece amicizia con Alexander Vladimirovich Golitsyn, un massone russo appartenente alla famiglia Golicyn, che incoraggi\u00f2 il suo interesse per le questioni esoteriche; dichiar\u00f2 inoltre che in questo periodo aveva avuto altre esperienze riconducibili al paranormale e ai \"viaggi astrali\" e un nuovo incontro visionario col misterioso indiano.\nViaggi nel mondo.\nAppena diciassettenne Helena accett\u00f2 di sposare Nikifor Vladimirovich Blavatsky, un uomo di 48 anni che lavorava al governatorato di Erivan; le ragioni rimasero poco chiare, anche se in seguito ella affermer\u00e0 di averlo fatto perch\u00e9 fu attratta dalla fede di lui nella magia. Il matrimonio, seppur ella abbia cercato di scappare al momento dalla cerimonia nuziale, venne celebrato il 7 luglio del 1849.\nAndarono a vivere nel castello-fortezza di Erevan, ma dopo aver tentato ripetutamente di fuggire e tornarsene a Tbilisi dai nonni, il matrimonio ebbe rapidamente termine - molto probabilmente senza essere consumato - anche se non venne mai formalmente sciolto, cosicch\u00e9 Helena continu\u00f2 sempre a portare il cognome del marito con cui \u00e8 nota ancor oggi.\nLa famiglia la mand\u00f2, accompagnata da un servo e dalla domestica, a Odessa per incontrare il padre, il quale decise infine di ritornare a San Pietroburgo con lei. Passati per Poti e Ker\u010d' affermer\u00e0 che, eludendo il controllo degli accompagnatori riusc\u00ec a corrompere il capitano della nave che li aveva condotti fino in Crimea, intendendo continuare il viaggio diretta a Istanbul. L'episodio a suo dire segn\u00f2 l'inizio di 9 anni trascorsi in giro per il mondo, forse finanziata dal padre.\nNon tenne un diario in questo lasso di tempo e non venne assistita da alcun parente, pertanto \u00e8 impossibile verificare le sue dichiarazioni. Lo storico di esoterismo Nicholas Goodrick-Clarke non ha mancato di osservare che la conoscenza pubblica di questi presunti viaggi si basa esclusivamente sulle relazioni da lei stessa effettuate, il tutto rimane pertanto in gran parte non corroborato da prove e oltretutto alterato da occasionali contraddizioni nella stessa cronologia dei fatti.\nPer lo studioso di storia delle religioni Bruce F. Campbell non esiste alcuna prova n\u00e9 dato affidabile per i seguenti 25 anni della sua vita; secondo il biografo Peter Washington a questo punto \"il mito e la realt\u00e0 cominciano a fondersi perfettamente nella biografia di Blavatsky\". Asserir\u00e0 che nella capitale dell'impero ottomano svilupp\u00f2 una feconda amicizia con un cantante lirico ungherese di nome Agardi Metrovitch, che il destino le fece incontrare per poterlo salvare da un tentativo di omicidio (di cui lei stessa sventer\u00e0 il complotto).\nQui avrebbe incontrato anche la contessa polacca Sof'ja Potocka, che segu\u00ec in qualit\u00e0 di dama di compagnia nel corso delle visite effettuate nell'Eyalet d'Egitto, in Grecia ed Europa orientale. Al Cairo avrebbe conosciuto lo studente d'arte statunitense Albert Leighton Rawson - che scriver\u00e0 pi\u00f9 tardi diffusamente sulla cultura mediorientale - e insieme visitarono un mago Copto chiamato Paulos Metamon.\nNel 1851 si sarebbe trasferita a Parigi dove fece visita a Victor Michal, un medico che praticava il mesmerismo e che la impression\u00f2 molto. Da l\u00ec avrebbe preso la via dell'Inghilterra e a Londra incontrer\u00e0 il misterioso indiano che le era gi\u00e0 precedentemente apparso durante le sue visioni infantili, un iniziato all'Induismo che lei chiam\u00f2 Morya. Scriver\u00e0 diversi racconti, l'uno in contraddizione con l'altro, sull'avvenimento (in alcune versioni lo avrebbe incontrato a Ramsgate); sosterr\u00e0 che l'uomo gli affid\u00f2 una missione speciale, invitandola a recarsi quanto prima in Tibet e asserendo che quella avrebbe dovuto essere la meta finale della sua attuale esistenza.\nIntraprese quindi il suo cammino verso il continente asiatico attraversando le Americhe; si diriger\u00e0 in Canada nell'autunno del 1851. Ispirata dai romanzi di James Fenimore Cooper andr\u00e0 in cerca delle comunit\u00e0 dei nativi americani nel Qu\u00e9bec, nella speranza d'incontrare i loro sacerdoti-maghi. Qui \ninvece venne derubata, ma attribuir\u00e0 questo cattivo comportamento all'influenza corruttrice dei missionari cristiani.\nSi diresse quindi verso Sud a New Orleans, in Texas, nel Messico per finire fin sulle Ande, prima d'imbarcarsi dalle Indie occidentali alla volta di Ceylon britannico prima e poi per Mumbai; trascorrer\u00e0 2 anni nel subcontinente indiano, presumibilmente seguendo le istruzioni contenute nelle lettere che Morya le inviava periodicamente. Tent\u00f2 di entrare nel Tibet, ma ci\u00f2 gli sar\u00e0 impedito dall'amministrazione britannica.\nCercher\u00e0 quindi di ritornare nel continente europeo; sopravviver\u00e0 a un naufragio avvenuto all'altezza del Capo di Buona Speranza prima di arrivare in Inghilterra nel 1854; a causa della guerra di Crimea in pieno svolgimento si trover\u00e0 ad affrontare l'ostilit\u00e0 degli inglesi nella sua qualit\u00e0 di cittadina russa. Qui avrebbe quindi lavorato come concertista alla Royal Philharmonic Society.\nRiattraverser\u00e0 l'oceano Atlantico in direzione degli Stati Uniti d'America; visiter\u00e0 New York (dove reicontrer\u00e0 Rawson), prima di visitare Chicago, Salt Lake City e San Francisco: da qui partir\u00e0 per il Giappone. Trascorrer\u00e0 poi diverso tempo nel Kashmir, in Ladakh e nella Company Raj, prima di intraprendere un secondo tentativo di entrare in Tibet; questa volta avrebbe avuto successo. Era il 1856 ed era accompagnata da un membro dello sciamanesimo appartenente ai Tartari che stava tentando di raggiungere la Siberia e che - in quanto cittadina russa - credeva che Helena potesse aiutarlo.\nDopo una breve pausa nella sua nazione natale, nel 1865 riprese a viaggiare. Ci fu anche una breve parentesi italiana dove ebbe modo di conoscere Garibaldi, col quale partecip\u00f2 alle battaglie di Monterotondo e di Mentana. Nella battaglia di Mentana venne colpita al torace da due pallottole e creduta morta venne gettata in una fossa comune. Venne salvata in extremis da alcuni non ben identificati maestri. Indi continu\u00f2 a girovagare per il mondo.\nMaturit\u00e0.\nNel 1875 a New York fond\u00f2 la Societ\u00e0 Teosofica con Henry Steel Olcott, William Quan Judge e altri associati. Cos\u00ec Madame Blavatsky scrisse dei libri sulla religione che fecero conoscere al mondo le sue conoscenze nella materia, ma anche sul mondo esoterico, conosciuto tramite i libri del nonno durante l'adolescenza. Nel 1880, durante un suo viaggio a Ceylon, Madame Blavatsky e Henry Steel Olcott divennero ufficialmente buddhisti.\nNel corso del suo soggiorno americano Elena si spos\u00f2 una seconda volta (senza che il primo matrimonio fosse stato annullato), in un periodo difficile in cui aveva bisogno di sostegno. Anche questo matrimonio, tuttavia, non fu consumato, e si concluse rapidamente. Per il resto della sua vita, accanto a lei troviamo altre donne, anche aristocratiche, che univano il ruolo di compagna a quello di mecenate. Dopo una breve parentesi in India, dove nell'ottobre del 1884 rifer\u00ec del maestro Hilarion (scrivendo il suo nome Hillarion), asserendo essere questi recentemente scomparso, nell'agosto del 1890 fond\u00f2 l'\"Inner Circle\" di 12 discipline.\nSi stabil\u00ec infine a Londra, ma sofferente di problemi cardiaci e reumatismi, una banale influenza la port\u00f2 alla morte l'8 maggio del 1892. Il suo corpo venne cremato. Il \"New York Times\" in tempi recenti scrisse di lei: \u00abHelena Petrovna Blavatsky ... ha avuto un cattivo servizio da parte della stampa fin dal suo primo apparire come organizzatrice della Societ\u00e0 teosofica... Una delle grandi donne libere della sua epoca \u2013 non pot\u00e9 che attirare il disprezzo e critiche infuocate su ogni sua azione o parola, specialmente quando pretese di poter sfidare impunemente le pi\u00f9 salde ortodossie dell'epoca. Ancora oggi, gente che non ha mai letto un rigo dei suoi scritti, continua ad avere l'adamantina convinzione che essa fosse una visionaria o una maniaca...\u00bb\nCitata pi\u00f9 volte come massone, ricevette il 24 novembre 1877 da John Yarker un diploma del pi\u00f9 alto grado della Massoneria d'Adozione del Rito di Memphis-Misra\u00efm.\nMorte.\nRimase vittima della pandemia di influenza russa nel 1895.\nOpere.\nTra i suoi libri vi sono:\nI suoi numerosi articoli sono stati raccolti nell'opera \"Collected Writings of H. P. Blavatsky\", serie di 15 volumi (compreso l'indice)."}
{"id": "357955", "revid": "599013", "url": "https://it.wikipedia.org/wiki?curid=357955", "title": "Ivg", "text": ""}
{"id": "357959", "revid": "516455", "url": "https://it.wikipedia.org/wiki?curid=357959", "title": "Aborto", "text": "Laborto (dal latino \"abortus\", derivato di \"aboriri\", \u00abperire\u00bb, composto di \"ab\", \u00abvia da\u00bb, e \"oriri\", \u00abnascere\u00bb) \u00e8 l'interruzione della gravidanza prima della ventesima o ventiduesima settimana (cio\u00e8 nel periodo in cui il feto non \u00e8 capace di vita extrauterina), con conseguente espulsione del feto o dell'embrione dall'utero; pu\u00f2 avvenire spontaneamente, o essere procurato.\nUn aborto che avviene spontaneamente viene detto aborto spontaneo. Un aborto pu\u00f2 essere anche causato intenzionalmente e viene quindi chiamato aborto indotto. La parola aborto \u00e8 spesso usata, erroneamente, per indicare solo gli aborti indotti: una procedura simile, effettuata quando il feto potrebbe sopravvivere al di fuori dell'utero, \u00e8 nota come \"interruzione ritardata di gravidanza\".\nSin dai tempi antichi, gli aborti sono stati realizzati utilizzando erbe medicinali, strumenti taglienti, con la forza o attraverso altri metodi tradizionali.\nDiversi governi hanno posto limiti differenti sulla fase della gravidanza in cui l'aborto sia permesso. Le leggi sull'aborto e le visioni culturali o religiose su tale pratica sono diverse in tutto il mondo. In alcune zone l'aborto \u00e8 legale solo in casi speciali, come lo stupro, malformazioni del feto, povert\u00e0, rischio per la salute della madre o incesto. In molti luoghi c'\u00e8 un dibattito sulle questioni morali, etiche e giuridiche dell'aborto. Coloro che sono contro l'aborto spesso sostengono che l'embrione o il feto sia un essere umano con il diritto alla vita e quindi possono paragonarlo ad un omicidio. Coloro che favoriscono la legalit\u00e0 dell'aborto ritengono che una donna abbia il diritto di prendere decisioni riguardo al proprio corpo.\nI metodi moderni di aborto fanno ricorso ai farmaci o alla chirurgia. Sebbene l'utilizzo dei farmaci possa funzionare anche nel secondo trimestre, la chirurgia ha un minor rischio di effetti collaterali. Quando consentito dalla legge locale, l'aborto \u00e8 stato a lungo una delle procedure pi\u00f9 sicure nel campo della medicina. Aborti non complicati non causano problemi mentali o fisici a lungo termine. L'Organizzazione Mondiale della Sanit\u00e0 raccomanda che sia disponibile, per tutte le donne, ricorrere ad aborti legali e sicuri. Ogni anno nel mondo si praticano circa 44 milioni di aborti indotti e poco meno della met\u00e0 non sono eseguiti in modo sicuro. Ogni anno gli aborti svolti in contesti non sicuri causano morti e 5 milioni di ricoveri ospedalieri.\nI tassi di aborto, che erano sensibilmente maggiori nei decenni precedenti al 2000, sono cambiati poco tra il 2003 e il 2008, grazie a una migliore educazione sulla pianificazione familiare e sulla contraccezione. Al 2008, il 40% delle donne di tutto il mondo aveva accesso all'aborto legale senza limitazioni legate al motivo.\nStoria.\nNei tempi antichi gli aborti venivano tentati ricorrendo ad erbe medicinali, strumenti taglienti, pressione addominale o attraverso altri metodi tradizionali. L'aborto indotto ha una storia lunga e pu\u00f2 essere fatto risalire a diverse civilt\u00e0, come la Cina sotto Shennong (c. 2700 a.C.), l'Antico Egitto con il suo papiro Ebers (c. 1550 a.C.) e l'Impero Romano al tempo di Giovenale (c. 200 d.C.). Una delle prime note rappresentazioni artistiche dell'aborto \u00e8 in un bassorilievo ad Angkor Wat (c. 1150) in Cambogia. Trovato in una serie di fregi che rappresentano il giudizio dopo la morte, raffigura la tecnica dell'aborto addominale.\nAlcuni studiosi e medici anti-aborto hanno suggerito che il giuramento di Ippocrate vietasse ai medici greci antichi di eseguire aborti; altri studiosi non sono d'accordo con questa interpretazione ed evidenziano che nel \"Corpus Hippocraticum\" vi sono descrizioni di tecniche abortive. Il medico Scribonio Largo scrisse nel 43 d.C. che il giuramento di Ippocrate proibisce l'aborto, cos\u00ec come Sorano d'Efeso, anche se apparentemente non tutti i medici aderirono a questa visione. Secondo lo scritto \"Ginecologia\" di Sorano, datato tra il I e il II secolo d.C., una parte dei medici rifiutava le pratiche abortive come richiesto dal giuramento di Ippocrate; un'altra parte - che comprendeva lo stesso Sorano - era disposta a prescrivere gli aborti, ma solo per il bene della salute della madre.\nAristotele, nel suo trattato \"Politica\" (350 a.C.), condanna l'infanticidio come mezzo di controllo della popolazione, preferendo l'aborto per questo scopo, tuttavia con la restrizione \"[che] deve essere praticato prima che si sviluppi la sensazione di vita, la linea tra l'aborto lecito e illecito sar\u00e0 caratterizzata dal fatto di avere la sensazione di essere vivo\". Nel cristianesimo, papa Sisto V (1585-1590) fu il primo papa a dichiarare che l'aborto \u00e8 un omicidio indipendentemente dallo stadio della gravidanza; la Chiesa cattolica fu inizialmente divisa sulla questione e inizi\u00f2 ad opporsi energicamente solo a partire dal XIX secolo. La tradizione islamica ha permesso l'aborto fino al momento in cui la dottrina ritiene che l'anima entri nel feto; diversi teologi musulmani hanno dato differenti interpretazioni per stabilire il giusto tempo, che vanno dal momento del concepimento a 40 giorni dopo il concepimento a 120 giorni dopo il concepimento o oltre.&lt;ref name=\"BBC and Islam / Abortion\"&gt;&lt;/ref&gt; Tuttavia, l'aborto \u00e8 in genere fortemente limitato o vietato nelle zone a maggioranza islamica come il Medio Oriente e il Nord Africa.\nIn Europa e Nord America, tecniche di aborto avanzate e sicure hanno iniziato ad essere disponibili dal XVII secolo. Tuttavia, il conservatorismo della maggior parte dei medici sulle questioni sessuali ne imped\u00ec un'ampia espansione. Vi erano comunque alcuni medici che pubblicizzavano i loro servizi, fino a quando tale pratica non fu vietata, nel XIX secolo, sia negli Stati Uniti che nel Regno Unito. Gruppi ecclesiali, cos\u00ec come i medici, sono stati molto influenti nei movimenti anti-aborto. Negli Stati Uniti, fino al 1930 circa l'aborto era considerato pi\u00f9 pericoloso del parto, quando i miglioramenti nelle procedure resero tale pratica sicura. L'Unione sovietica (1919), l'Islanda (1935) e la Svezia (1938) sono stati tra i primi paesi a legalizzare alcune, o tutte, le forme di aborto. Nel 1935, nella Germania nazista, fu approvata una legge che permetteva aborti per le donne ritenute \"ereditariamente malate\", mentre a quelle considerate di razza tedesca era severamente proibito. A partire dalla seconda met\u00e0 del XX secolo, l'aborto \u00e8 stato legalizzato nella maggior parte dei paesi. Un disegno di legge approvato dal legislatore statale di New York per legalizzare l'aborto \u00e8 stato firmato dal governatore Nelson Rockefeller nell'aprile 1970.\nEpidemiologia.\nVi sono due metodi comunemente utilizzati per misurare l'incidenza dell'aborto:\nNei paesi dove l'aborto \u00e8 illegale o \u00e8 accompagnato da una forte stigmatizzazione sociale, i dati non sono affidabili. Per questo motivo, le stime di incidenza dell'aborto devono essere effettuate con un'intrinseca incertezza.\nIl numero di aborti effettuati in tutto il mondo sembra essere rimasto stabile negli ultimi anni, con una stima di 41,6 milioni di aborti nel 2003 e 43,8 milioni nel 2008. Si ritiene che il tasso di aborto a livello mondiale sia del 28 per donne, anche se vi \u00e8 una differenza tra paesi sviluppati e in via di sviluppo i cui valori sono rispettivamente di 24\u00a0\u2030 e 29\u00a0\u2030. Lo stesso studio epidemiologico del 2012 ha indicato che nel 2008 la percentuale di aborto stimata di gravidanze conosciute era al 21% a livello mondiale, con il 26% nei paesi sviluppati e il 20% nei paesi pi\u00f9 poveri.\nIn media, l'incidenza dell'aborto risulta simile tra i paesi con leggi restrittive e quelli con maggiore libert\u00e0. Tuttavia, la presenza di leggi restrittive \u00e8 correlata con un aumento della percentuale di aborti che vengono eseguiti in situazioni di scarsa sicurezza. Il tasso di aborti a rischio nei paesi in via di sviluppo \u00e8 in parte attribuibile alla mancanza di accesso ai moderni contraccettivi; secondo il \"Guttmacher Institute\", l'accesso globale ai contraccettivi si tradurrebbe in circa 14,5 milioni di aborti non sicuri in meno e decessi in meno per la stessa causa ogni anno in tutto il mondo.\nIl tasso di aborti indotti legali varia ampiamente in tutto il mondo. Secondo il rapporto del \"Guttmacher Institute\", nel 2008, esso variava dal 7 per 1000 donne (in Germania e Svizzera) a 30 per 1000 donne (in Estonia) per i paesi in cui vi sono statistiche. La percentuale di gravidanze che si \u00e8 conclusa con l'aborto indotto variava da circa il 10 % (in Israele, Paesi Bassi e Svizzera) al 30 % (in Estonia), anche se potrebbero essereci dei picchi al 36 % in Ungheria e Romania, le cui statistiche sono state tuttavia ritenute incomplete.\nIl tasso di aborto pu\u00f2 anche essere espresso come il numero medio di aborti che una donna intraprende durante i suoi anni riproduttivi; in questo caso si parla di \"tasso di aborto totale\".\nEt\u00e0 gestazionale e metodo.\nI tassi di aborto variano anche a seconda della fase della gravidanza e del metodo praticato. Nel 2003, gli statunitensi Centri per la prevenzione e il controllo delle malattie (CDC) hanno rilevato che il 26% degli aborti negli Stati Uniti erano stati effettuati prima della 6\u00aa settimana di gestazione, il 18% alla 7\u00aa settimana, il 15% all'8\u00aa settimana, il 18% tra la 9\u00aa e la 10\u00aa settimana, il 9,7% tra la 11\u00b0 e la 12\u00b0 settimane, il 6,2% tra la 13\u00b0 e la 15\u00b0 settimane, il 4,1% tra la 16\u00aa e la 20\u00aa settimana e l'1,4% oltre la 21\u00aa settimana. Il 90,9% di queste sono state effettuate mediante \"curettage\" (aspirazione, dilatazione e raschiamento, dilatazione ed evacuazione), del 7,7% per via farmacologica (mifepristone), lo 0,4% per \"instillazione intrauterina\" (salina o prostaglandina) e l'1,0% con altre procedure (comprese l'isterotomia e l'isterectomia). Secondo il CDC, a causa delle difficolt\u00e0 di raccolta dei dati essi devono essere considerati come provvisori e alcune morti fetali segnalate ad oltre la 20\u00aa settimana potrebbero essere in realt\u00e0 decessi naturali erroneamente classificati come aborti.\nNel 2006, in Inghilterra e nel Galles l'89% delle cessazioni di gravidanza si verificano prima della 12\u00aa settimana di gestazione, il 9% tra la 13\u00aa e la 19\u00aa settimana e l'1,5% oltre la 20\u00aa settimana. Il 64% delle procedure si \u00e8 svolta tramite aspirazione a vuoto, il 6% per mezzo di dilatazione ed evacuazione, mentre il restante 30% tramite farmaci. Vi \u00e8 un numero maggiore di aborti durante il secondo trimestre nei paesi in via di sviluppo come la Cina, l'India e il Vietnam, rispetto ai paesi sviluppati.\nAborto spontaneo.\nL'aborto spontaneo \u00e8 molto pi\u00f9 frequente di quanto comunemente si ritenga: i pi\u00f9 recenti studi indicano che circa un terzo delle gravidanze termina con un aborto spontaneo. In particolare, Lohstroh, Overstreet, e Stewart hanno rilevato che la somma degli aborti spontanei precoci, che avvengono prima della sesta settimana dall'ultima mestruazione, e degli aborti spontanei successivi alla sesta settimana, fornisce una percentuale totale di aborti spontanei del 35,5% su 100 fecondazioni rilevate.\nAltre ricerche confermano il fatto che il livello percentuale di abortivit\u00e0 spontanea delle gravidanze, rilevate mediante i livelli ematici di hCG (gonadotropina corionica umana, ormone prodotto in gravidanza), oscilla tra il 31% e il 35,5%. Il periodo a maggior rischio \u00e8 il primo trimestre. Si parla di probabilit\u00e0, di stima epidemiologica, visto che molte interruzioni spontanee di gravidanza passano inosservate, senza che assumano una dignit\u00e0 clinica.\nL'aborto ripetuto (due casi di aborto) interessa il 3% delle coppie che cercano di avere figli. L'1% delle coppie ha avuto almeno tre casi di aborto consecutivi (aborto ricorrente).\nNel 12% dei casi clinicamente riconosciuti la madre ha meno di 20 anni, nel 27% pi\u00f9 di quaranta.\nCause.\nAborto indotto.\nOgni anno si verificano circa 205 milioni di gravidanze. Pi\u00f9 di un terzo di esse sono indesiderate e circa un quinto finisce in un aborto indotto. La maggior parte degli aborti, infatti, risultano da gravidanze indesiderate. Nel Regno Unito, solo l'1%-2% degli aborti vengono eseguiti a causa di problemi genetici nel feto. Una gravidanza pu\u00f2 essere intenzionalmente interrotta in diversi modi e la scelta dipende spesso dall'et\u00e0 gestazionale dell'embrione o del feto, che aumenta di dimensioni con il progredire della gravidanza. Alcune procedure specifiche possono essere scelte per via delle leggi in vigore, per la disponibilit\u00e0 locale o per la preferenza personale della donna.\nI motivi per procurare aborti indotti sono tipicamente terapeutici o elettivi. Un aborto \u00e8 clinicamente indicato come un aborto terapeutico quando viene eseguito per salvare la vita della donna incinta; per prevenire danni alla sua salute fisica o psichica; per interrompere una gravidanza in cui vi \u00e8 una forte probabilit\u00e0 che il bambino avr\u00e0 un alto rischio di morbilit\u00e0 o mortalit\u00e0; o per ridurre selettivamente il numero di feti in modo da ridurre i rischi per la salute associati con una gravidanza multipla. Un aborto \u00e8 indicato come un aborto elettivo o volontario quando viene effettuata su richiesta della donna per ragioni non mediche. A volte vi \u00e8 una certa confusione sul termine \"elettivo\", poich\u00e9 con \"chirurgia elettiva\" generalmente ci si riferisce a tutta la chirurgia programmata, sia clinicamente necessaria o meno.\nMotivazioni.\nMotivi personali.\nI motivi per cui le donne hanno aborti sono diversi e variano in tutto il mondo.\nAlcune delle motivazioni pi\u00f9 frequenti per cui si sceglie l'aborto, \u00e8 quello di rinviare la gravidanza a un momento pi\u00f9 adatto o per concentrare energie e risorse sui bambini gi\u00e0 presenti. Spesso \u00e8 la conseguenza del non potersi permettere un figlio, sia in termini di costi diretti o per la perdita di reddito, per la mancanza di sostegno da parte del padre, incapacit\u00e0 di permettersi altri figli, desiderio di fornire istruzione per i figli gi\u00e0 esistenti, problemi di relazione con il partner, ritenersi troppo giovani per avere un figlio, la disoccupazione e di non essere disposte a crescere un bambino concepito a seguito di uno stupro o di un incesto.\nMotivi sociali.\nAlcuni aborti sono il risultato di pressioni sociali, come la preferenza per i bambini di un dato sesso, disapprovazione della maternit\u00e0, stigmatizzazione delle persone con disabilit\u00e0, insufficiente sostegno economico per le famiglie, mancanza di accesso o rifiuto di metodi contraccettivi o interventi verso il controllo demografico (come la politica del figlio unico in Cina). Questi fattori possono a volte portare ad un aborto obbligatorio o selettivo.\nUno studio statunitense del 2002 ha concluso che circa la met\u00e0 delle donne che hanno abortito, utilizzava una forma di contraccezione al momento in cui \u00e8 rimasta incinta. \u00c8 stato rilevato uno scorretto utilizzo da parte della met\u00e0 di coloro che usano il preservativo e nei tre quarti quelli che utilizzano la pillola anticoncezionale. Il \"Guttmacher Institute\" stima che \"la maggior parte degli aborti negli Stati Uniti sono ottenuti da donne appartenenti alle minoranze\" perch\u00e9 esse \"hanno tassi molto pi\u00f9 elevati di gravidanze indesiderate\".\nIn risposta alle motivazioni economiche che possono tradursi in pressioni sociali, i sistemi di previdenza sociale di alcuni Paesi prevedono un sussidio statale mensile a favore delle madri inoccupate o meno abbienti per ogni figlio minorenne naturale, adottivo o assegnato in affido dall'autorit\u00e0. Ne sono un esempio l'assegno di natalit\u00e0 italiano, il \"Kindergeld\" tedesco e il \"Paje\" francese.\nSalute materna e fetale.\nUn ulteriore motivo che pu\u00f2 spingere ad eseguire un aborto \u00e8 l'eventuale presenza di un rischio per la salute materna o fetale; ci\u00f2 \u00e8 citato come la ragione principale, in alcuni paesi, in oltre un terzo dei casi.\nIl giudizio medico deve essere formulato tenendo conto di diversi fattori: fisici, emotivi, psicologici, familiari e anagrafici per il benessere della donna e del feto.\nTra il 1962 e il 1965 vi fu un'epidemia di rosolia che caus\u00f2 la nascita di bambini con gravi difetti. Nel 1967, l\"American Medical Association\" ha sostenuto pubblicamente la liberalizzazione delle leggi sull'aborto. Un sondaggio del \"National Opinion Research Center\" effettuato nel 1965 ha mostrato che il 73% degli intervistati sosteneva l'aborto quando la vita delle madri era a rischio, il 57% quando erano presenti difetti nel nascituro e il 59% per le gravidanze derivanti da stupro o incesto.\nTumore.\nLa probabilit\u00e0 di sviluppare un tumore durante la gravidanza \u00e8 dello 0,02%-1% e, in molti casi, la presenza di una neoplasia nel corpo della madre porta alla considerazione dell'aborto al fine di proteggere la sua vita o per via del danno potenziale che pu\u00f2 verificarsi al feto durante il trattamento antitumorale. Ci\u00f2 \u00e8 particolarmente vero nel caso di tumore del collo dell'utero che si verifica in 1 ogni - gravidanze e per la quale l'inizio del trattamento \"non pu\u00f2 coesistere con la conservazione della vita fetale (a meno che non si scelga la chemioterapia neoadiuvante).\" Tumori cervicali in una fase molto precoce (stadio I e II bis) possono essere trattati con l'isterectomia radicale e la dissezione linfonodale pelvica, con la radioterapia o con entrambe, mentre le fasi successive sono trattati con la radioterapia. La chemioterapia pu\u00f2 essere utilizzata contemporaneamente. Il trattamento del tumore alla mammella durante la gravidanza comporta anch'essa delle considerazioni sul feto, poich\u00e9 la lumpectomia \u00e8 sconsigliato in favore della mastectomia radicale, a meno che la gravidanza non sia al termine e che quindi permetta una terapia di \"follow-up\" mediate radioterapia da somministrare dopo la nascita.\nL'esposizione a un singolo farmaco chemioterapico \u00e8 stimata per causare un rischio del 7,5%-17% di effetti teratogeni sul feto, con probabilit\u00e0 pi\u00f9 elevate per trattamenti farmacologici multipli. Un trattamento con pi\u00f9 di 40 Gy di radiazioni ionizzanti solitamente provoca un aborto spontaneo. L'esposizione a dosi molto pi\u00f9 basse durante il primo trimestre, soprattutto dalla 8\u00aa alla 15\u00aa settimane di sviluppo, pu\u00f2 causare ritardo mentale o microcefalia mentre l'esposizione in fasi successive pu\u00f2 causare una ridotta crescita intrauterina e peso inferiore alla media alla nascita. Esposizioni sopra 0,005-0,025 Gy possono essere causa di una riduzione del quoziente d'intelligenza dipendente dalla dose. \u00c8 possibile ridurre notevolmente l'esposizione alle radiazioni per mezzo di schermature addominali, a seconda dell'area da irradiare.\nAnche il parto pu\u00f2 mettere a rischio la vita della madre. Un parto vaginale pu\u00f2 comportare la diffusione delle cellule neoplastiche nei vasi linfatici e quindi favorire lo sviluppo di metastasi, mentre il parto cesareo pu\u00f2 causare un ritardo nell'inizio del trattamento non chirurgico.\nAborto spontaneo.\nPer aborto spontaneo si intende l'interruzione della gravidanza prima della 24\u00aa settimana di gestazione. La gravidanza si considera interrotta quando:\nDopo il manifestarsi dell'aborto, la successiva espulsione del prodotto del concepimento pu\u00f2 non essere immediata; nelle prime fasi pi\u00f9 facilmente si manifesta una mestruazione con l'espulsione completa (aborto spontaneo completo), a volte persistono delle perdite o dei dolori o non \u00e8 presente nessun sintomo ma al controllo sono presenti dei residui della gravidanza (aborto spontaneo incompleto); infine a volte anche se la gravidanza si \u00e8 interrotta non intercorre la mestruazione (aborto ritenuto), in questo caso bisogna ricorre a un'aspirazione da parte del ginecologo. Quando l'aborto si manifesta dopo la 24\u00aa settimana, si parla di morte endouterina fetale.\nUna gravidanza che termina, dopo 24 settimane ma prima della 37\u00aa settimana di gestazione, con la nascita di un bambino vivo \u00e8 conosciuto come un \"parto prematuro\" o \"nascita pretermine\", si parla invece di \"nato a termine\" dalla 37\u00aa alla 42\u00aa settimana. Un feto che muore prima del parto \u00e8 definito \"nato morto\". Le nascite premature e i nati morti non sono generalmente considerati aborti anche se l'utilizzo di questi termini a volte pu\u00f2 sovrapporsi.\nSolo dal 30% al 50% dei concepimenti progredisce oltre al primo trimestre di gravidanza. La stragrande maggioranza di quelli che non progrediscono vengono persi prima che la donna ne sia a conoscenza, e molte gravidanze vengono perse prima che i medici siano in grado di rilevare la presenza dell'embrione. Tra il 15% e il 30% delle gravidanze conosciute termina con un aborto spontaneo clinicamente evidente, a seconda della et\u00e0 e della salute della donna. L'80% di questi aborti spontanei accade nel primo trimestre.\nLa causa pi\u00f9 comune di aborto spontaneo durante il primo trimestre sono le anomalie cromosomiche dell'embrione o del feto, che rappresentano almeno il 50% dei casi. Altre cause comprendono la presenza di una malattia vascolare (come il lupus eritematoso), il diabete, problemi ormonali, infezioni e anomalie dell'utero. L'avanzare dell'et\u00e0 materna e la storia di precedenti aborti spontanei nelle donne sono i due fattori principali associati ad un maggior rischio di aborto spontaneo. Un aborto spontaneo pu\u00f2 anche essere causato da traumi accidentali o intenzionali da stress; causare un aborto spontaneo \u00e8 considerato un aborto indotto e un feticidio.\nMetodi di induzione dell'aborto.\nAborto farmacologico.\nL'aborto farmacologico (chiamato anche aborto chimico) \u00e8 quello indotto dai farmaci abortivi. L'aborto farmacologico \u00e8 diventato un metodo alternativo grazie alla disponibilit\u00e0, fin dal 1970, di analoghi delle prostaglandine e dell'anti-progestinico mifepristone (noto anche come RU-486) nel 1980.\nDurante il primo trimestre per l'aborto farmacologico viene comunemente utilizzato il mifepristone in combinazione con un analogo della prostaglandina (misoprostolo o gemeprost) fino a 9 settimane di et\u00e0 gestazionale, mentre il metotrexato in combinazione con una prostaglandina analogica fino a 7 settimane di gestazione o un analogo della prostaglandina da solo. Combinazione di mifepristone e misoprostolo sono pi\u00f9 efficaci in et\u00e0 gestazionali successive.\nNegli aborti precoci, fino alla 7\u00aa settimana di gestazione, l'aborto farmacologico ottenuto mediante un regime di combinazione di mifepristone e misoprostol \u00e8 considerato pi\u00f9 efficace dell'aborto chirurgico (aspirazione a vuoto), soprattutto quando la pratica clinica non comprende un'ispezione dettagliata del tessuto aspirato. Il mifepristone, seguito 24-48 ore dopo dal misoprostolo orale o vaginale risulta il 98% efficace fino alla 9\u00aa settimana di gestazione. Se l'aborto farmacologico non riesce, \u00e8 necessario ricorrere all'aborto chirurgico per completare la procedura.\nGli aborti farmacologici rappresentano la maggior parte degli aborti effettuati prima della 9\u00aa settimana di gestazione in Gran Bretagna, in Francia, in Svizzera e nei paesi nordici. Negli Stati Uniti, la percentuale degli aborti farmacologici precoci \u00e8 di gran lunga inferiore.\nL'aborto farmacologico con mifepristone in combinazione con un analogo della prostaglandina \u00e8 il metodo pi\u00f9 frequentemente utilizzato durante il secondo trimestre di gravidanza in Canada, nella maggior parte dell'Europa, in Cina e in India, al contrario degli Stati Uniti, dove il 96% sono eseguite chirurgicamente mediante dilatazione ed evacuazione.\nAborto chirurgico.\nDalla 15\u00aa settimana di gestazione la suzione-aspirazione e l'aspirazione a vuoto sono i metodi chirurgici pi\u00f9 utilizzati nei casi di aborto indotto. L'aspirazione manuale a vuoto (MVA) consiste nell'estrarre il feto o l'embrione, la placenta e le membrane, mediante aspirazione utilizzando una siringa manuale, mentre l'aspirazione a vuoto elettrica (EVA) utilizza una pompa alimentata da elettricit\u00e0. Queste tecniche differiscono nel meccanismo utilizzato per applicare il vuoto e possono essere utilizzate in modo precoce anche se \u00e8 necessaria la dilatazione cervicale.\nLa MVA, nota anche come \"mini-aspirazione\" e \"estrazione mestruale\", pu\u00f2 essere usata anche durante una gravidanza molto precoce e non richiede la dilatazione della cervice. La dilatazione e raschiamento, il secondo metodo pi\u00f9 comune per l'aborto chirurgico, \u00e8 una procedura ginecologica normalmente eseguita per una variet\u00e0 di ragioni, tra cui l'esame del rivestimento uterino per eventuali malignit\u00e0, ricerca di sanguinamento anormale e aborto. Per raschiamento ci si riferisce alla pulizia delle pareti dell'utero con una \"curette\". L'Organizzazione Mondiale della Sanit\u00e0 raccomanda questa procedura solo quando l'MVA non \u00e8 disponibile.\nDalla 15\u00aa settimana di gestazione fino a circa la 26\u00b0 \u00e8 necessario utilizzare altre tecniche. La dilatazione con evacuazione consiste nell'aprire la cervice dell'utero e nel successivo svuotamento mediante strumenti chirurgici e di aspirazione. Dopo la 16\u00aa settimana, gli aborti possono anche essere eseguiti mediante dilatazione intatta ed estrazione, che richiede la decompressione chirurgica della testa del feto prima dell'evacuazione. Tale procedura \u00e8 talvolta chiamata \"aborto con nascita parziale\" ed \u00e8 stata bandita dal governo federale degli Stati Uniti.\nNel terzo trimestre di gravidanza l'aborto indotto pu\u00f2 essere eseguito chirurgicamente mediante dilatazione intatta e estrazione o isterectomia. L'isterotomia \u00e8 una procedura abortiva simile a un taglio cesareo, sebbene richieda un'incisione pi\u00f9 piccola, e viene eseguita in anestesia generale.\nLe procedure del primo trimestre possono generalmente essere eseguite in anestesia locale, mentre quelle eseguibili nel secondo trimestre di gravidanza possono richiedere una sedazione profonda o l'anestesia generale.\nAborto con induzione del travaglio.\nNei paesi privi delle capacit\u00e0 mediche necessarie per eseguire la dilatazione e l'estrazione o dove vi \u00e8 una preferenza da parte dei professionisti, l'aborto pu\u00f2 essere indotto con l'induzione del travaglio e quindi inducendo la morte del feto, se necessario. Questo \u00e8 talvolta chiamato \"aborto spontaneo indotto\".\nPochi e limitati dati sono disponibili per confrontare questo metodo con la dilatazione ed estrazione. A differenza delle altre tecniche, l'induzione del travaglio dopo la 18\u00aa settimana pu\u00f2 essere complicata dal verificarsi di una breve sopravvivenza del feto, che pu\u00f2 essere legalmente considerato come nato vivo. Per questo motivo, questa tecnica pu\u00f2 comportare, in alcuni paesi, delle problematiche legali.\nAltri metodi.\nStoricamente, una serie di erbe avevano la fama di possedere propriet\u00e0 abortive e venivano utilizzate nella medicina popolare: il tanaceto, la mentuccia, l\"actaea racemosa\" e l'ormai estinto silfio. L'uso delle erbe poteva causare gravi, anche letali, effetti collaterali, come l'insufficienza multiorgano e non \u00e8 consigliato dai medici.\nTalvolta l'aborto viene tentato procurando traumi all'addome. Ci\u00f2 potrebbe portare a gravi lesioni interne, senza necessariamente riuscire a indurre l'aborto spontaneo. Nel sud est asiatico vi \u00e8 un'antica tradizione di tentare l'aborto attraverso un forte massaggio addominale. Uno dei bassorilievi che decorano il tempio di Angkor Wat in Cambogia raffigura un demone che esegue un tale aborto su una donna che \u00e8 stata inviata agli inferi.\nPericolosi metodi di aborto autoindotto registrati includono l'abuso di misoprostol e l'inserimento di strumenti non chirurgici, come aghi da maglia e appendiabiti, nell'utero. Questi metodi si vedono raramente nei paesi sviluppati, dove l'aborto chirurgico \u00e8 legale e disponibile.\nSopravvivenza fetale.\nAnche se \u00e8 molto raro, le donne che abortiscono dopo la 18\u00aa settimana di gravidanza a volte danno vita a un feto che pu\u00f2 sopravvivere per breve tempo (ci\u00f2 si verifica in 1 caso su 250, dallo 0% al 13% o dallo 0% al 50%, a seconda del metodo e della settimana di gravidanza). Dopo 22 settimane la sopravvivenza a lungo termine \u00e8 possibile.\nSe il personale medico osserva segni di vita, pu\u00f2 essere necessario fornire assistenza: manovre di emergenza se il bambino presenta una buona possibilit\u00e0 di sopravvivere o altrimenti un trattamento palliativo. Al fine di evitare ci\u00f2, si consiglia, dopo la 20\u00aa-21\u00aa settimana di gestazione, di provvedere a una morte fetale indotta prima di procedere con l'interruzione di gravidanza.\nSecondo Berlingieri, le tecniche disponibili nei primi anni '90 consentivano la sopravvivenza del concepito a partire dalla ventesima settimana di gravidanza, in una piccola percentuale di casi.\nNella maggior parte dei casi i bimbi nati prima della 28\u00aa settimana presentano comunque almeno nel 50% dei casi disabilit\u00e0 neurosensoriali; \u00e8 ragionevole pensare che fra quelli nati prima della 24\u00aa settimana le percentuali siano ancora pi\u00f9 elevate, per questo alcuni considerano accanimento terapeutico l'applicazione di tecniche di rianimazione in questi casi.\nUna \"review\" clinica pubblicata da \"Pediatrics\", relativa alle linee-guida operative proposte dalle societ\u00e0 scientifiche di pediatria e neonatologia di diversi paesi, evidenzia come il consenso clinico individui l'opportunit\u00e0 di un approccio terapeutico diversificato nelle scelte cliniche relative ai nati significativamente pretermine, tenendo in debito conto gli elevati rischi di disabilit\u00e0 permanente. Il consenso \u00e8 orientato a una definizione della ragionevole utilit\u00e0 clinica dell'intervento terapeutico intensivistico per i nati pretermine post-25\u00aa settimana; a una decisione caso per caso per i nati alla 23\u00aa o 24\u00aa settimana; per semplici cure palliative per i nati sotto la 22\u00aa. Secondo i dati usati per la definizione del Consensus sull'assistenza ai nati pretermine estremi del 2002, l\"American Academy of Pediatrics\" individua un tasso di mortalit\u00e0 tra il 70 e l'89% gi\u00e0 per i nati alla 23\u00aa settimana, e non riferisce come significativi i dati statistici di sopravvivenza per i nati dalla 22\u00aa settimana o precedenti.\nSicurezza.\nI rischi per la salute in seguito ad un aborto dipendono dal fatto che la procedura venga eseguita in modo sicuro o meno. L'Organizzazione Mondiale della Sanit\u00e0 definisce aborti non sicuri quelli effettuati da persone non qualificate, con attrezzature pericolose o in strutture prive di norme igieniche. Gli aborti legali effettuati nel mondo sviluppato sono tra le procedure pi\u00f9 sicure nel campo della medicina. Negli Stati Uniti il rischio di mortalit\u00e0 materna in seguito ad aborto \u00e8 dello 0,7 per procedure, rendendo l'aborto di circa 13 volte pi\u00f9 sicuro per le donne rispetto al parto (8,8 morti materne ogni nati vivi). Questo \u00e8 equivalente al rischio di morte nel guidare un autoveicolo per circa 1200\u00a0km. Il rischio di mortalit\u00e0 aumenta all'aumentare dell'et\u00e0 gestazionale, ma rimane inferiore a quello del parto con una gestazione di almeno 21 settimane.\nL'aspirazione a vuoto, eseguita nel primo trimestre, \u00e8 il metodo pi\u00f9 sicuro di aborto chirurgico e pu\u00f2 essere eseguito in un ambulatorio di assistenza primaria, in una clinica per aborti o in ospedale. Le complicanze sono rare e possono includere la perforazione uterina, infezioni pelviche e il mantenimento di prodotti del concepimento e ci\u00f2 richiede una seconda procedura di aspirazione. Un trattamento antibiotico preventivo (con doxiciclina o metronidazolo) viene generalmente somministrato prima dell'aborto elettivo, ritenendo che possa ridurre sostanzialmente il rischio di un'infezione uterina postoperatoria. Le possibili complicazioni dopo l'aborto al secondo trimestre sono simili a quelli che possono accadere al primo trimestre e dipendono anche del metodo scelto.\nC'\u00e8 poca differenza in termini di sicurezza ed efficacia tra l'aborto farmacologico effettuato con un regime combinato di mifepristone e misoprostol e l'aborto chirurgico (aspirazione a vuoto) nelle procedure effettuate tra il primo trimestre e la 9\u00aa settimana di gestazione. L'aborto farmacologico con il misoprostol prostaglandina analogico da solo \u00e8 meno efficace e pi\u00f9 doloroso.\nAlcuni presunti rischi sono promossi principalmente da gruppi anti-aborto, ma mancano di un supporto scientifico. Ad esempio, la correlazione tra l'aborto indotto e il tumore alla mammella \u00e8 stata studiata ampiamente e i principali organi di medici e scientifici (tra cui l'Organizzazione Mondiale della Sanit\u00e0, l\"US National Cancer Institute\", l\"American Cancer Society\", il \"Royal College of Obstetricians and Gynaecologists\" e l\"American Congress of Obstetricians and Gynecologists\") hanno concluso che essa non esiste, anche se tale legame continua ad essere studiato e promosso dai gruppi anti-aborto.\nSalute mentale.\nNon vi \u00e8 alcuna relazione tra gli aborti indotti e problemi di salute mentale diversi da quelli che si verificano in seguito a qualsiasi gravidanza indesiderata. L\"American Psychological Association\" ha concluso che l'aborto non \u00e8 una minaccia per la salute mentale quando effettuato nel primo trimestre e le donne che ricorrono ad esso non hanno maggiori probabilit\u00e0 di avere problemi rispetto a quelle che portano a termine una gravidanza indesiderata. Alcuni studi hanno dimostrato effetti negativi sulla salute mentale nelle donne che scelgono di abortire dopo il primo trimestre a causa di anomalie fetali, tuttavia sarebbero necessarie ricerche pi\u00f9 rigorose per arrivare a una conclusione pi\u00f9 certa. Alcuni effetti psicologici negativi sono stati denunciati da sostenitori anti-aborto come una condizione separata chiamata \"sindrome post-aborto\", tuttavia essa non \u00e8 riconosciuta da alcuna organizzazione medica o psicologica.\nAborti non sicuri.\nTalvolta le donne che intendono interrompere la gravidanza ricorrono a metodi non sicuri, in particolare quando la disponibilit\u00e0 dell'aborto legale \u00e8 limitata. Esse possono tentare metodi di auto-interruzione o affidarsi a persone prive della sufficiente formazione medica o a strutture non adeguate. Ci\u00f2 pu\u00f2 portare a gravi complicazioni, come l'aborto incompleto, la sepsi, emorragie e danni agli organi interni.\nGli aborti non sicuri sono una delle principali cause di lesioni e di morte tra le donne di tutto il mondo. Anche se i dati sono imprecisi, si stima che circa 20 milioni di aborti non sicuri vengano eseguiti ogni anno e il 97% di essi si verifica nei paesi in via di sviluppo. Si ritiene che tali pratiche portino a milioni di casi di complicazioni. Le stime della mortalit\u00e0 variano secondo la metodologia e variano da a negli ; le morti dovute ad aborti non sicuri rappresentano circa il 13% di tutte le morti materne. L'Organizzazione Mondiale della Sanit\u00e0 ritiene che la mortalit\u00e0 sia tuttavia in calo dagli anni 1990. Per ridurre il numero di aborti non sicuri, le organizzazioni di sanit\u00e0 pubblica sostengono generalmente la legalizzazione dell'aborto, la formazione di personale medico e l'accesso ai servizi sanitari. Tuttavia la Dichiarazione di Dublino sulla Salute Materna, firmata nel 2012, nota che \"il divieto dell'aborto non influisce in alcun modo con la disponibilit\u00e0 di cure ottimali per le donne in gravidanza\".\nLa legalit\u00e0 o meno dell'aborto \u00e8 un fattore importante per la sua sicurezza. I paesi che possiedono leggi restrittive hanno tassi significativamente pi\u00f9 alti di aborti a rischio (e tassi complessivi di aborto maggiori) rispetto a quelli in cui l'aborto \u00e8 legale e disponibile. Ad esempio, la legalizzazione avvenuta 1996 in Sudafrica ha avuto un impatto immediatamente positivo sulla frequenza delle complicanze legate all'aborto, con i decessi legati a questa pratica diminuiti di oltre il 90%. \u00c8 stato stimato che l'incidenza degli aborti a rischio potrebbe essere ridotta fino al 75% (da 20 a 5 milioni all'anno) se fossero disponibili globalmente moderni servizi di pianificazione familiare e di salute materna.\nSolo il 40% delle donne di tutto il mondo pu\u00f2 usufruire di aborti terapeutici e elettivi entro i limiti della gestazione, mentre un ulteriore 35% ha accesso all'aborto legale se soddisfano determinati criteri fisici, mentali o socioeconomici. Mentre raramente gli aborti sicuri comportano una mortalit\u00e0, quelli non eseguiti in sicurezza provocano fino a decessi e 5 milioni di disabilit\u00e0 all'anno. Le complicanze degli aborti a rischio rappresentano circa un ottavo delle morti materne in tutto il mondo, anche se questo dato varia da paese a paese. La sterilit\u00e0 conseguente ad un aborto non sicuro coinvolge circa 24 milioni di donne. Il tasso di aborti non sicuri \u00e8 aumentato dal 44% al 49% tra il 1995 e il 2008.\nSociet\u00e0 e cultura.\nDibattito sull'aborto.\nL'aborto indotto \u00e8 da lungo tempo fonte di notevoli dibattiti, polemiche e attivismo. L'idea di ciascun individuo per quanto riguarda le complesse questioni etiche, morali, filosofiche, biologiche e giuridiche che circondano tale pratica, \u00e8 spesso legata al suo sistema di valori. Le opinioni sull'aborto possono essere descritte come una combinazione di credenze sui diritti del feto, sulla moralit\u00e0, sul potere delle autorit\u00e0 governative nelle politiche pubbliche e credenze sui diritti e le responsabilit\u00e0 della donna che intraprende questa scelta. Anche l'etica religiosa ha un forte influsso, sia sul parere personale che sul dibattito circa l'aborto.\nSia nel dibattito pubblico che in quello privato, gli argomenti presentati a favore o contro si concentrano sulla legalit\u00e0 dell'aborto e sulle eventuali leggi che lo possano limitare, nonch\u00e9 sulla liceit\u00e0 morale. La Dichiarazione dell'Associazione medica mondiale sull'aborto terapeutico nota che \"le circostanze che portano gli interessi di una madre in conflitto con gli interessi del suo bambino non ancora nato, creano un dilemma e sollevano la questione se la gravidanza possa essere deliberatamente terminata o meno\". I dibattiti sull'aborto, in particolare relativi alle leggi, sono spesso guidati da gruppi che sostengono una di queste due posizioni. I gruppi anti-aborto che chiedono maggiori restrizioni legali, tra cui il divieto totale, il pi\u00f9 delle volte si definiscono \"pro-life\" (\"pro-vita\"), mentre i gruppi per il diritto all'aborto e che quindi sono contro tali restrizioni, si definiscono \"pro-choice\" (\"pro-scelta\"). In generale, la posizione dei primi sostiene che un feto umano \u00e8 una persona umana e con il diritto di vivere, considerando l'aborto moralmente come un omicidio. La posizione dei secondi sostiene che una donna possieda certi diritti riproduttivi, in particolare la scelta o meno di portare a termine una gravidanza.\nAborto selettivo del sesso.\nL'ecografia e l'amniocentesi permettono ai genitori di conoscere il sesso del nascituro prima del parto. Lo sviluppo di queste tecnologie ha portato agli aborti selettivi in base al sesso. \u00c8 pi\u00f9 frequente il ricorso all'aborto selettivo quando il feto \u00e8 femmina.\nIn alcuni paesi, l'aborto selettivo del sesso \u00e8 parzialmente responsabile delle disparit\u00e0 evidenti tra i tassi di nascita dei figli maschi e femmine. La preferenza per i figli maschi \u00e8 diffusa in molte zone dell'Asia e l'aborto utilizzato per limitare le nascite femminili \u00e8 praticato a Taiwan, in Corea del Sud, in India e in Cina. Questa deviazione dai tassi di natalit\u00e0 standard di maschi e femmine si verifica nonostante il fatto che il paese in questione abbia ufficialmente bandito l'aborto selettivo del sesso. In Cina, la preferenza tradizionale per il figlio maschio \u00e8 stata aggravata dalla politica del figlio unico emanata nel 1979.\nMolti paesi hanno adottato misure legislative per ridurre l'incidenza dell'aborto selettivo per il sesso. In occasione della Conferenza internazionale sulla popolazione e lo sviluppo, nel 1994 oltre 180 stati membri hanno convenuto di eliminare \"ogni forma di discriminazione nei confronti delle bambine e le cause della preferenza per il figlio maschio\". L'Organizzazione Mondiale della Sanit\u00e0 e l'UNICEF, insieme ad altre agenzie delle Nazioni Unite, hanno scoperto che le misure per ridurre l'accesso all'aborto sono molto meno efficaci nel ridurre gli aborti selettivi rispetto a misure volte a ridurre la disuguaglianza di genere.\nRitorsioni contro chi pratica l'aborto.\nNegli Stati Uniti, quattro medici che eseguivano aborti sono stati assassinati: David Gunn (1993), John Britton (1994), Barnett Slepian (1998) e George Tiller (2009). Inoltre, negli Stati Uniti e in Australia, sono stati assassinati altro personale presso le cliniche abortiste, tra cui addetti alla reception e le guardie di sicurezza. Ferimenti e tentati omicidi hanno avuto luogo negli Stati Uniti e in Canada. Si sono verificati centinaia di attentati, incendi, attacchi con l'acido, invasioni e episodi di vandalismo contro chi aveva a che fare con gli aborti. Tra gli autori pi\u00f9 famosi di violenze anti-aborto Eric Rudolph e Paul Jennings Hill, la prima persona a essere giustiziata negli Stati Uniti per l'omicidio di un medico abortista.\nAlcuni paesi hanno promosso una protezione giuridica per l'accesso all'aborto. Queste leggi in genere cercano di proteggere le cliniche abortiste da ostruzionismo, atti di vandalismo, picchettaggi e altre azioni analoghe o per proteggere le donne e i dipendenti di tali centri da minacce e molestie.\nMolto pi\u00f9 frequente rispetto alla fisica vi \u00e8 la pressione psicologica. Nel 2003, Chris Danze fond\u00f2 organizzazioni pro-vita in tutto il Texas per impedire la costruzione di un centro di Planned Parenthood ad Austin. Le organizzazioni rilasciarono on-line informazioni personali su coloro che erano coinvolti con la costruzione, facendogli fino a 1200 telefonate al giorno e contattando le loro chiese. Alcuni manifestanti hanno fotografato le donne che si recavano nella clinica."}
{"id": "357966", "revid": "256896", "url": "https://it.wikipedia.org/wiki?curid=357966", "title": "Catechismo della chiesa cattolica", "text": ""}
{"id": "358002", "revid": "1856513", "url": "https://it.wikipedia.org/wiki?curid=358002", "title": "Interstate Airlines", "text": "Interstate Airlines (nome completo: \"Interstate Airlines B.V.\") era una compagnia aerea olandese con sede a Maastricht attiva nei settori del trasporto passeggeri, cargo, postale e charter.\nStoria.\nInterstate Airlines era un operatore \"wet lease\" che noleggiava i propri velivoli, completi di equipaggio (formula ACMI \u2014 \"Aircraft, Crew, Maintenance, Insurance\"), per voli di linea e charter, trasporto merci e postale.\nLa flotta era composta da ATR 42-500 e Airbus A300F.\nLa base operativa era situata nell'aeroporto di Maastricht, nei Paesi Bassi. Ha terminato le attivit\u00e0 nel 2010\nFlotta.\nLa flotta di Interstate Airlines era costituita dai seguenti aeromobili:"}
{"id": "358012", "revid": "14149", "url": "https://it.wikipedia.org/wiki?curid=358012", "title": "Famiglia a genitore unico", "text": ""}
{"id": "358017", "revid": "117180055", "url": "https://it.wikipedia.org/wiki?curid=358017", "title": "Resistenza di Valkenburg", "text": "La resistenza di Valkenburg fu il movimento di resistenza attivo a Valkenburg (Limburgo, Paesi Bassi) durante la seconda guerra mondiale. La maggior parte delle attivit\u00e0 consisteva nell'aiutare le persone che si erano nascoste per le ragioni pi\u00f9 varie. Nascondersi era pericoloso, ma lo era anche nascondere qualcuno. Particolarmente rischioso era nascondere soldati alleati perch\u00e9 questi non avevano il senso del pericolo ed avevano la reputazione di fare troppo rumore. Anche nascondere gli ebrei era punibile con la morte e un terzo di quelli che nascosero qualche ebreo non sopravvisse alla guerra.\nOrigine.\nQuando scoppi\u00f2 la seconda guerra mondiale, i Paesi Bassi decisero di restare neutrali come avevano fatto durante la prima guerra mondiale. I tedeschi, invece, invasero il paese nel 1940, ma non ci furono grandi cambiamenti nella vita della popolazione e le cose andarono avanti normalmente, in quanto c'erano sempre stati dei tedeschi nella regione e i tedeschi si aspettavano che gli \"ariani\" olandesi sarebbero stati d'accordo con loro. Ma poi i tedeschi cominciarono ad imporre la loro ideologia alla gente, a limitare i diritti civili, ad obbligare la gente ai lavori coatti (\"Arbeitseinsatz\") e a deportare gli ebrei e altri. Questi e altri fattori dettero vita ad un crescente numero di persone che decise di resistere all'occupazione tedesca, all'inizio con dei singoli atti di non-cooperazione.\nEra necessaria invece un'organizzazione maggiore per altre attivit\u00e0, come aiutare la gente che si nascondeva (ad esempio per evitare lo \"Arbeitseinsatz\"), piloti abbattuti e prigionieri di guerra evasi. Alcuni piccoli gruppi si unirono nel LO (\"Landelijke Organisatie voor Hulp aan Onderduikers\", \"Organizzazione Nazionale per l'aiuto alla gente in clandestinit\u00e0\"), che divise la provincia del Limburgo in dieci distretti sotto la guida di Jacques Crasborn. Un'altra organizzazione era il Knokploeg (\"gruppo d'assalto\") o KP. Il KP avrebbe ottenuto i generi necessari per la gente in clandestinit\u00e0 e il LO li avrebbe distribuiti a loro. Nonostante il nome, il KP non era necessariamente violento, ma la violenza era talvolta richiesta in azioni (spesso notturne) come ottenere documenti di identificazione e tessere annonarie e talvolta anche uniformi tedesche, che venivano usate nelle incursioni.\nIl LO nel Limburgo inizi\u00f2 a Venlo nel febbraio 1943 sotto la guida dell'insegnante Jan Hendricx (pseudonimo Ambrosius). Un'altra figura importante fu L. Moonen (pseudonimo Ome Leo - Zio Leo), segretario del vescovato, che us\u00f2 i suoi contatti per rendere la resistenza del Limburgo un'organizzazione pi\u00f9 efficiente.\nValkenburg.\nCapo del LO di Valkenburg era Pierre Schunck (pseudonimo Paul Simons). membri importanti furono Harry van Ogtrop e Gerrit van der Gronden. Ma molte altre persone ne fecero parte o collaborarono, pi\u00f9 o meno assiduamente, per esempio i funzionari pubblici Hein Cremers e Guus Laeven, che, verso la fine della guerra, \"persero\" i registri anagrafici nel momento in cui i tedeschi avevano intenzione di rastrellare tutti gli uomini tra i 16 e i 60 anni per costruire trincee.\nPierre Schunck inizi\u00f2 la sua attivit\u00e0 nella resistenza quando venne a sapere che in una grotta vicino a casa sua si nascondevano dei rifugiati. Il cappellano Berix Schunck infatti gli chiese se poteva regalargli qualche vestito per quella gente, e Pierre non solo lo accontent\u00f2 ma si diede da fare per fornire loro anche elettricit\u00e0 e vettovaglie. Poi cerc\u00f2 di coinvolgere altre persone e mise in piedi un'organizzazione della resistenza che in totale riusc\u00ec a nascondere 150 persone. Ad un certo punto arriv\u00f2 anche un gruppo di altre 100 persone dal distretto di Maas en Waal, dove si erano creati dei problemi, e molti di questi furono nascosti nelle fattorie. Lo pseudonimo di Pierre Schunck, Paul Simons deriva dal fatto che a quel tempo era usuale avere le proprie iniziali ricamate su fazzoletti e vestiti perci\u00f2 si scelse un nome che si adattasse alle proprie iniziali. Il fatto di essersi scelto un nome ebreo \u00e8 piuttosto indicativo del personaggio.\nOltre a nascondere la gente, l'organizzazione effettu\u00f2 altre azioni, per esempio razziarono un magazzino di equipaggiamenti radio a Klimmen, un treno carico di uova, uno stabilimento caseario dove portarono via una tonnellate di burro. Nascosero gli oggetti di valore provenienti dal chiostro dei Gesuiti di Valkenburg, affidati ad alcuni membri della resistenza, tra i quali lo stesso Pierre Schunck che li mise tra i panni della lavanderia di sua propriet\u00e0. In un ospedale di Heerlen un intero piano fu nascosto per curare in segreto i piloti abbattuti e altre persone in clandestinit\u00e0.\nLe numerose miniere di marna nel Limburgo meridionale erano luoghi ideali per nascondevi la gente, perch\u00e9 occorreva una guida per addentrarvisi, specialmente quelle nei dintorni di Maastricht che hanno un esteso sistema di corridoi, usati per nascondersi anche in altre epoche storiche. Una volta i tedeschi chiesero a Peter Schunck, padre di Pierre, di portarlo alle miniere che si trovavano sulle sue terre (e dove si trovavano nascosti alcuni rifugiati). Lui li condusse l\u00e0 ma fece in modo che una parte della galleria crollasse in modo che i tedeschi si convincessero che era un posto pericoloso, e cos\u00ec rinunciarono all'idea. Le miniere furono comunque usate anche per nascondere armi, come poligono di tiro e per imprigionare i traditori.\nPierre Schunck fu anche tradito da un suo dipendente che venne a sapere di certe armi nascoste nella lavanderia. Cos\u00ec Schunck venne portato a L'Aia per essere interrogato ma finse di essere muto e fu salvato anche dalla sua buona reputazione. Infatti la polizia rifer\u00ec che era un cittadino rispettabile e dato che le armi non erano state trovate (perch\u00e9 erano state subito spostate), fu rilasciato.\nLa razzia all'ufficio distribuzioni.\nLe tessere annonarie erano un mezzo usato dai tedeschi per rendere pi\u00f9 difficile alla gente nascondersi, in quanto o avrebbero potuto procurarsi da mangiare. I giovani che stavano per essere mandati al lavoro coatto (\"Arbeitseinsatz\") in Germania dovevano restituire le loro tessere annonarie. Ma un modo per aggirare il problema era falsificarle oppure rubarle.\nCos\u00ec, alcuni funzionari dell'ufficio distribuzioni di Valkenburg (compreso Willem Freysen) si diedero da fare per nascondere dalle 500 alle mille tessere annonarie al mese, da distribuire alle persone in clandestinit\u00e0. Fabbricarono anche un soprannumero di tessere da distribuire ad altri distretti. Il direttore dell'ufficio scelse di ignorare queste cose (un altro esempio di resistenza passiva), ma quando fu rimpiazzato nel 1944, la trama venne scoperta e le tessere furono cambiate.\nUna soluzione alternativa fu stamparle ad Amsterdam, ma la stamperia utilizzata fu scoperta dai tedeschi, cosicch\u00e9 si rese necessario un metodo pi\u00f9 \"aggressivo\".\nOgni notte, una busta con le chiavi del caveau veniva consegnata alla polizia per metterla al sicuro. Questa busta veniva sigillata con dei francobolli. Con il passare del tempo venne raccolto un numero sufficiente di questi francobolli (recuperati dal cestino dell'immondizia) per confezionare una falsa busta con firme false e chiavi false. Nel frattempo, il KP aveva gi\u00e0 rubato un'auto della Wehrmacht da un'autorimessa di Sittard (insieme a qualche latta di benzina), la ripararono e la nascosero a Valkenburg. Una notte, quando la falsa busta fu consegnata alla polizia, questa macchina, alcune uniformi tedesche e le vere chiavi vennero utilizzate per svuotare il caveau dell'ufficio distribuzioni. Per una coincidenza fortunata, era appena arrivata una nuova fornitura bimestrale e cos\u00ec il bottino fu enorme: 210.000 tessere annonarie in bianco, 82.000 ordini per razioni in bianco, 2.500 tessere per razioni in bianco, 5000 tessere personali , 1600 permessi , innumerevoli documenti e una macchina da scrivere, tanto da riempire dodici sacchi di iuta.\nAll'inizio il tutto fu nascosto in una fattoria a Kunrade, ma quando i tedeschi cominciarono a perquisire proprio le fattorie, fu riportato tutto a Valkenburg. L'ufficiale di polizia complice del colpo si nascose, attirando su di s\u00e9 l'attenzione dei tedeschi e permettendo cos\u00ec agli altri di continuare indisturbati il loro lavoro.\nLiberazione.\nQuando gli Alleati si avvicinarono a Valkenburg nel settembre del 1944, ci furono diversi giorni di scontri e quando entrarono in citt\u00e0 il giorno 14, questa era deserta, in quanto tutti si erano rifugiati nelle miniere. Solo due persone si fecero avanti e vennero allo scoperto: Pierre Schunck e un ragazzo dell'Aia, che si erano messi in contatto con gli Alleati il giorno prima. I due dissero dove si trovavano i tedeschi, e cio\u00e8 in un albergo vicino all'unico ponte rimasto in piedi. Gli Alleati si avvicinarono alle postazioni nemiche, mentre Pierre avvertiva la popolazione locale di starsene ben nascosta in vista degli scontri. I tedeschi fecero saltare il ponte e Valkenburg divenne un campo di battaglia per alcuni giorni, fino al 17 settembre, quando venne liberata anche Maastricht. La popolazione usc\u00ec allora dalle miniere giusto in tempo in quanto a causa del sovraffollamento le condizioni igieniche erano divenute critiche e il cibo stava scarseggiando.\nDopoguerra.\nI membri della resistenza di Valkenburg si accordarono per tenere segrete le loro attivit\u00e0 anche dopo la guerra, per non gloriarsene troppo. Ci\u00f2 fu un problema per lo storico Loe de Jong quando scrisse il suo libro \"Het Koninkrijk der Nederlanden in de Tweede Wereldoorlog\" (\"I Paesi Bassi durante la seconda guerra mondiale\"), perch\u00e9 non riusc\u00ec a raccogliere alcuna informazione su questo argomento, e cos\u00ec concluse che a Valkenburg non c'era mai stata alcuna resistenza. Ironicamente, l'unico che accett\u00f2 di parlare di questa faccenda fu uno che era stato sulla \"lista della morte\" della resistenza, ma che poi non era stato giustiziato. Ma poi l'archivio personale di Pierre Schunck prov\u00f2 il contrario di quanto affermato da Loe de Jong, e vennero fuori foto, veri e falsi \"Ausweise\" (documenti di identit\u00e0) e tessere annonarie, un classificatore con documenti sulle vittime ebraiche e altro ancora."}
{"id": "358025", "revid": "22035", "url": "https://it.wikipedia.org/wiki?curid=358025", "title": "Partito Svizzero del Lavoro", "text": ""}
{"id": "358032", "revid": "339392", "url": "https://it.wikipedia.org/wiki?curid=358032", "title": "SI Live 24", "text": ""}
{"id": "358041", "revid": "1718925", "url": "https://it.wikipedia.org/wiki?curid=358041", "title": "SoloCalcio", "text": "SoloCalcio (stilizzato in SOLOCALCIO) \u00e8 un canale televisivo italiano interamente dedicato al mondo del calcio.\nStoria.\nIl primo lancio e la chiusura.\nL'emittente nata come gemmazione dalla sorella Sportitalia, inizia le sue trasmissioni il 16 settembre 2005 col nome di \"SI Solo Calcio\" venendo trasmessa unicamente in digitale terrestre all'interno del mux Dfree.\nLe trasmissioni comprendevano, per lo pi\u00f9, repliche di partite di calcio andate in onda su Sportitalia e speciali calcistici, in onda in contemporanea sulla stessa rete.\nIl canale ha cessato le trasmissioni l'8 ottobre 2006, visualizzando fino al 19 novembre un cartello informativo nel quale si indicava il proseguimento delle trasmissioni su Sportitalia.\nLa riapertura.\nIl 1\u00ba luglio 2019, dopo quasi 13 anni di assenza, l'emittente torna in onda in streaming online tramite il sito ufficiale e in modalit\u00e0 HbbTV sulle Smart TV abilitate.\nDalla mezzanotte del 31 agosto 2021 il canale torna a trasmettere sul digitale terrestre, alla LCN 61, prendendo il posto di CANALE 61, emittente gestita dal Gruppo Sciscione, che detiene il 50% di Sportitalia.\nDal 4 gennaio 2022 il canale passa nel mux TIMB 2 ed \u00e8 visibile esclusivamente in modalit\u00e0 HbbTV.\nDiritti TV.\nSoloCalcio ha i diritti di trasmissione sui seguenti eventi sportivi:"}
{"id": "358048", "revid": "46291", "url": "https://it.wikipedia.org/wiki?curid=358048", "title": "Adonis (botanica)", "text": "Adonis \u00e8 un genere di piante appartenente alla famiglia delle Ranunculaceae, originario di Europa, Asia e Nordafrica.\nDescrizione.\nIl genere comprende piante erbacee, con rizoma nero e corto, da cui si dipartono pi\u00f9 fusti, che non superano i 30\u00a0cm. Le foglie superiormente pennatosette, inferiormente squamiformi laciniate, simili a filamenti, come quelle delle Ombrellifere. I fiori sono terminali, vivacemente colorati, simili alle margherite, (dalle quali differiscono sostanzialmente, poich\u00e9 le margherite sono delle infiorescenze costituite da molti fiori, mentre il fiore delle adonide \u00e8 un fiore singolo). Per distinguere \"A.\u00a0annua\" e \"A.\u00a0aestivalis\" da \"A.\u00a0vernalis\" occorre cercarle in fioritura, poich\u00e9 le prime due presentano un fiore rosso, mentre l'ultima presenta un fiore giallo.\nDistribuzione e habitat.\nIl genere \u00e8 diffuso in Asia e in Europa, con alcune specie presenti anche nel Nordafrica. In Italia sono presenti le specie \"A.\u00a0aestivalis\", \"A.\u00a0annua\", \"A. flammea\", \"A. microcarpa\" e \"A.\u00a0vernalis\". \"A. distorta\", presente in Italia centrale, \u00e8 inoltre una specie endemica di queste aree.\nTassonomia.\nAttualmente il genere \"Adonis\" comprende le seguenti 33 specie:\nUsi.\nLa droga \u00e8 tutta la parte aerea della pianta, in genere non si utilizza la radice."}
{"id": "358051", "revid": "1719883", "url": "https://it.wikipedia.org/wiki?curid=358051", "title": "Premi C\u00e9sar 1976", "text": "La cerimonia di premiazione della 1\u00aa edizione dei Premi C\u00e9sar si \u00e8 svolta il 3 aprile 1976 al Palais des Congr\u00e8s di Parigi. \u00c8 stata presieduta da Jean Gabin e presentata da Pierre Tchernia. \u00c8 stata trasmessa da Antenne 2.\nIl film che ha ottenuto il maggior numero di candidature (nove) \u00e8 stato \"Frau Marlene\" (\"Le vieux fusil\") di Robert Enrico, mentre il film che ha ottenuto il maggior numero di premi (quattro) \u00e8 stato \"Che la festa cominci...\" (\"Que la f\u00eate commence\") di Bertrand Tavernier.\nVincitori e candidati.\nI vincitori sono indicati in grassetto, a seguire gli altri candidati."}
{"id": "358052", "revid": "73843", "url": "https://it.wikipedia.org/wiki?curid=358052", "title": "Caff\u00e8 Pedrocchi", "text": "Il Caff\u00e8 Pedrocchi, situato nel centro di Padova, in via VIII Febbraio n\u00ba 15, \u00e8 un caff\u00e8 storico di fama internazionale. Aperto giorno e notte fino al 1916 e perci\u00f2 noto anche come il \"Caff\u00e8 senza porte\", per oltre un secolo \u00e8 stato un prestigioso punto d'incontro frequentato da intellettuali, studenti, accademici e uomini politici. L'8 febbraio 1848, il ferimento di uno studente universitario all'interno del locale diede il via ai moti risorgimentali italiani; ancora oggi l'episodio \u00e8 ricordato nell'inno ufficiale universitario, \"Di canti di gioia\".\nStoria.\nTra Settecento e Ottocento il consumo del caff\u00e8 si \u00e8 diffuso anche in Italia e si \u00e8 andata cos\u00ec affermando la tradizione del caff\u00e8 come circolo borghese e come punto d'incontro aperto, in contrapposizione alla dimensione privata dei salotti nobili. A Padova la presenza aggiuntiva di oltre tremila persone tra studenti, commercianti e militari fece s\u00ec che, pi\u00f9 che in altri centri cittadini, si sviluppasse questo tipo di attivit\u00e0.\nIn questo contesto, nel 1772 il bergamasco Francesco Pedrocchi apre una fortunata \"bottega del caff\u00e8\" in un punto strategico di Padova, a poca distanza dall'Universit\u00e0, dal Municipio, dai mercati, dal teatro e dalla piazza dei Noli (oggi Piazza Garibaldi), da cui partivano diligenze per le citt\u00e0 vicine, e dall'Ufficio delle Poste (oggi sede di una banca).\nIl figlio Antonio, ereditata la fiorente attivit\u00e0 paterna nel 1800, dimostra subito capacit\u00e0 imprenditoriali decidendo di investire i guadagni nell'acquisto dei locali contigui al suo e, nel giro di circa 20 anni, si ritrova proprietario dell'intero isolato, un'area pressappoco triangolare delimitata a est dalla via della Garzeria (oggi via VIII Febbraio), a ovest da via della Pescheria Vecchia (oggi vicolo Pedrocchi) e a nord dall'Oratorio di San Giobbe (oggi piazzetta Pedrocchi).\nIl 16 agosto 1826 Antonio Pedrocchi presenta alle autorit\u00e0 comunali il progetto per la costruzione di uno stabilimento, comprendente locali destinati alla torrefazione, alla preparazione del caff\u00e8, alla \"conserva del ghiaccio\" e alla mescita delle bevande. Prima di questo cantiere, Pedrocchi aveva incaricato un altro tecnico, Giuseppe Bisacco, di eseguire i lavori di demolizione dell'intero isolato e di costruire un edificio ma, insoddisfatto del risultato, aveva richiesto a Giuseppe Jappelli, ingegnere e architetto gi\u00e0 di fama europea e esponente di spicco della borghesia cittadina che frequentava il caff\u00e8, di riprogettare il complesso dandogli un'impronta elegante e unica.\nNonostante le difficolt\u00e0 determinate dal dover disegnare su una pianta irregolare e dal dover coordinare facciate spazialmente diverse, Jappelli fu in grado di progettare un edificio eclettico che trova la sua unit\u00e0 nell'impianto di stile neoclassico. L'illustre veneziano volle trasferire in architettura la sua visione laica e illuminista della societ\u00e0, creando quello che poi diverr\u00e0 uno degli edifici-simbolo della citt\u00e0 di Padova.\nIl piano terreno fu ultimato nel 1831, mentre nel 1839 venne realizzato il corpo aggiunto in stile neogotico denominato \"Pedrocchino\", destinato ad accogliere l\"'offelleria\" (pasticceria). In occasione del \"IV Congresso degli scienziati italiani\" (evento dal titolo significativo, visto che Padova si trovava ancora sotto la dominazione asburgica), nel 1842 si inaugurarono le sale del piano superiore che, secondo il gusto storicizzante dell'epoca, erano state decorate in stili diversi, creando un singolare percorso attraverso le civilt\u00e0 dell'uomo.\nPer la loro realizzazione Jappelli si avvalse della collaborazione dell'ingegnere veronese Bartolomeo Franceschini e di numerosi decoratori, tra cui il romano Giuseppe Petrelli, al quale si devono la fusione delle balaustre delle terrazze con i grifi e i quattro leoni ispirati a quelli del Campidoglio, i bellunesi Giovanni De Min, ideatore della sala greca, Ippolito Caffi della sala romana e Pietro Paoletti della sala pompeiana (o \"ercolana\"), il padovano Vincenzo Gazzotto, pittore del dipinto sul soffitto della sala rinascimentale.\nLe sale del piano superiore erano destinate a incontri, convegni, feste e spettacoli e il loro utilizzo veniva concesso ad associazioni pubbliche e private che, a vario titolo, potevano organizzare eventi.\nAntonio Pedrocchi si spense il 22 gennaio 1852. Animato dalla volont\u00e0 di lasciare la gestione del suo caff\u00e8 a una persona di fiducia, aveva adottato Domenico Cappellato, il figlio di un suo garzone, che alla morte del padre putativo si impegn\u00f2 nel dare continuit\u00e0 all'impresa ricevuta in eredit\u00e0, pur cedendo in gestione le varie sezioni dello stabilimento.\nAlla morte di Cappellato, avvenuta nel 1891, il caff\u00e8 passa al Comune di Padova. In un testamento stilato alcuni mesi prima, Cappellato lasciava infatti lo stabilimento ai suoi concittadini:\nLa decadenza.\nUn inevitabile degrado dovuto alle difficolt\u00e0 determinate dalla grande guerra caratterizzer\u00e0 il caff\u00e8 negli anni tra il 1915 e il 1924. In quest'ultima data hanno inizio i lavori di restauro del \"Pedrocchino\", che si protrarranno fino al 1927. Negli anni successivi va purtroppo dispersa gran parte degli arredi originari disegnati dallo stesso Jappelli, che verranno sostituiti via via nell'epoca fascista.\nDopo la seconda guerra mondiale, con il progetto dell'architetto Angelo Pisani che si impone contro quello di Carlo Scarpa, mai preso in considerazione dall'amministrazione comunale, si avvia un nuovo restauro che ridefinisce i vani affacciati sul vicolo posteriore, trasforma lo stesso vicolo in una galleria coperta da vetrocemento e ricava alcuni negozi, un posto telefonico pubblico e una fontana in bronzo sventrando parte dell'Offelleria, del Ristoratore e demolendo la Sala del Biliardo.\nNonostante le proteste di molti cittadini e le perplessit\u00e0 della Soprintendenza ai monumenti, viene sostituito lo storico bancone in marmo con banchi di foggia moderna, viene installata una fontana luminosa al neon e le carte geografiche della sala centrale, caratterizzate dalla rappresentazione rovesciata delle terre emerse (curiosamente il sud viene rappresentato in alto) vengono sostituite da specchi.\nPer buona parte degli anni ottanta e novanta il Pedrocchi rimane chiuso per difficolt\u00e0 tra i titolari della gestione e il Comune; nel 1994 viene finalmente deciso il recupero dei locali e all'architetto Umberto Riva e ai collaboratori M. Macchietto, P. Bovini e M. Manfredi viene affidato il compito di rimediare ai danni provocati dal devastante restauro Pisani degli anni cinquanta e di riportare all'antico splendore i locali dello storico caff\u00e8.\nDopo l'esecuzione del primo stralcio di lavori, il 22 dicembre 1998 il caff\u00e8 viene restituito ai cittadini di Padova.\nFino al 1916 il caff\u00e8 rimase aperto giorno e notte (fu detto \"il caff\u00e8 senza porte\").\nArchitettura.\nIl Caff\u00e8 Pedrocchi si configura come un edificio di pianta approssimativamente triangolare, paragonata a un clavicembalo. La facciata principale si presenta con un alto basamento in bugnato liscio, guarda verso est e si sviluppa lungo la via VIII Febbraio; su di essa si affacciano le tre sale principali del piano terra: la Sala Bianca, la Sala Rossa e la Sala Verde, cos\u00ec chiamate dal colore delle tappezzerie realizzate dopo l'Unit\u00e0 d'Italia nel 1861.\nLa Sala Rossa \u00e8 quella centrale, divisa in tre spazi, \u00e8 la pi\u00f9 grande e vede attualmente ripristinato il bancone scanalato di marmo cos\u00ec come progettato da Jappelli. La Sala Verde, caratterizzata da un grande specchio posto sopra al camino, era per tradizione destinata a chi voleva accomodarsi e leggere i quotidiani senza obbligo di consumare. \u00c8 stata pertanto ritrovo preferito degli studenti squattrinati e a Padova si fa risalire a questa consuetudine il modo di dire \"essere al verde\". La Sala Bianca, si affaccia verso il Bo, conserva in una parete il foro di un proiettile sparato nel 1848 dai soldati austro-ungarici contro gli studenti in rivolta contro la dominazione asburgica. Inoltre, \u00e8 anche nota come ambientazione scelta da Stendhal per il suo romanzo \"La certosa di Parma\". Completa il piano terra la Sala Ottagona o della Borsa, dall'arredo non troppo raffinato, destinata in origine alle contrattazioni commerciali.\nA sud il caff\u00e8 termina con una loggia sostenuta da colonne doriche e affiancata dal corpo neogotico del cosiddetto \"Pedrocchino\". Quest'ultimo, \u00e8 costituito da una torretta a base ottagonale che rappresenta una fonte di luce, grazie alle finestre disposte su ogni lato. Inoltre, al suo interno \u00e8 presente una scala a chiocciola. Due logge nello stesso stile si trovano dislocate sul lato nord, e davanti a queste si trovano quattro leoni in pietra scolpiti dal Petrelli, che imitano quelli in basalto che ornano la cordonata del Campidoglio a Roma.\nTra le due logge del lato nord si trova una terrazza delimitata da colonne corinzie.\nIl piano superiore o \"piano nobile\" \u00e8 articolato in dieci sale, ciascuna decorata con uno stile diverso: \nLa chiave di lettura di questo apparato decorativo pu\u00f2 essere quella romantica di rivisitazione nostalgica degli stili del passato. Non \u00e8 esclusa per\u00f2 una chiave esoterica o massonica (Jappelli era massone). I simboli egizi precedono la decifrazione della scrittura geroglifica da parte di Champollion e sono piuttosto un omaggio al grande esploratore padovano Giovanni Battista Belzoni, che aveva scoperto numerosi monumenti egizi e di cui Jappelli aveva conoscenza diretta.\nPresso il piano nobile dello Stabilimento si trova il Museo del Risorgimento e dell'et\u00e0 contemporanea, dove sono conservati tra gli altri i ritratti del fondatore Antonio Pedrocchi e del suo successore Domenico Cappellato Pedrocchi, entrambi opera di Achille Astolfi."}
{"id": "358053", "revid": "36426", "url": "https://it.wikipedia.org/wiki?curid=358053", "title": "Gauguin", "text": ""}
{"id": "358056", "revid": "1318658", "url": "https://it.wikipedia.org/wiki?curid=358056", "title": "Arrondissement di Arles", "text": "L\"arrondissement\" di Arles \u00e8 un \"arrondissement\" dipartimentale della Francia situato nel dipartimento delle Bocche del Rodano, nella regione della Provenza-Alpi-Costa Azzurra.\nStoria.\nFu creato nel 1817, in seguito allo spostamento della sede della sottoprefettura da Tarascon (sede dal 1800) ad Arles.\nComposizione.\nLarrondissement \u00e8 composto da 36 comuni raggruppati in 9 cantoni:"}
{"id": "358063", "revid": "1543377", "url": "https://it.wikipedia.org/wiki?curid=358063", "title": "II Giochi paralimpici estivi", "text": "I II Giochi paralimpici estivi si tennero a Tokyo, in Giappone, dal 3 al 12 novembre 1964.\nStoria.\nNel 1960 Roma, sede della XVII Olimpiade, aveva ospitato anche i IX Giochi internazionali per paraplegici. Noti internazionalmente come Giochi di Stoke Mandeville, erano una manifestazione sportiva ideata dal medico britannico Ludwig Guttmann come equivalente dei Giochi olimpici per veterani della seconda guerra mondiale con danni alla colonna vertebrale. Nel 1960 si svolsero per la prima volta lontano dalla cittadina inglese di Stoke Mandeville, da cui prendevano il nome, e nella stessa sede delle Olimpiadi.\nDai contatti tra Guttmann e i rappresentanti del comitato organizzatore delle Olimpiadi di Tokyo in visita a Roma nacque il progetto di ripetere l'esperienza nel 1964, ospitando la XIII edizione dei Giochi di Stoke Mandeville nella capitale giapponese, una settimana dopo le Olimpiadi e negli stessi impianti. Fu anche l'inizio di una collaborazione professionale tra Guttmann e specialisti giapponesi nel campo della riabilitazione.\nLa cerimonia di apertura si svolse il 3 novembre presso l'Oda Field, l'impianto delle gare olimpiche di atletica leggera, alla presenza dell'erede al trono Akihito e di sua moglie Michiko. Erano iscritte le delegazioni di 21 paesi, per un totale di 375 atleti partecipanti. Il programma di gare venne ampliato rispetto ai Giochi di Roma; tra gli altri, vennero inseriti il sollevamento pesi, con quattro categorie maschili, e le prime corse su sedia a rotelle, i 60 m maschili e femminili e la staffetta 4\u00d740 m maschile. La cerimonia di chiusura si svolse presso il National Gymnasium, con un pubblico di circa 5000 spettatori e molte autorit\u00e0 presenti, tra cui i principi ereditari, il Ministro della Sanit\u00e0 giapponese ed il Governatore di Tokyo.\nAlle competizioni parteciparono anche atleti del Sudafrica, paese che era stato invece escluso dai Giochi olimpici a causa della pratica dell'apartheid.\nNel 1984, quando il Comitato Olimpico Internazionale (CIO) approv\u00f2 la denominazione Giochi paralimpici, i Giochi di Tokyo 1964 vennero posteriormente riconosciuti come II Giochi paralimpici estivi.\nDiscipline paralimpiche.\n9 sport: atletica leggera, biliardo, nuoto, pallacanestro in carrozzina, scherma in carrozzina, sollevamento pesi, tennistavolo, tiro con l'arco, tiro del dardo."}
{"id": "358068", "revid": "14002", "url": "https://it.wikipedia.org/wiki?curid=358068", "title": "Bisessuali", "text": ""}
{"id": "358069", "revid": "1821847", "url": "https://it.wikipedia.org/wiki?curid=358069", "title": "Battaglie dell'Isonzo", "text": "Le battaglie dell'Isonzo furono una serie di battaglie della prima guerra mondiale combattute lungo la frontiera orientale Italo-Austriaca, nei pressi del fiume Isonzo. \nLa cronologia delle battaglie \u00e8 la seguente:"}
{"id": "358074", "revid": "46291", "url": "https://it.wikipedia.org/wiki?curid=358074", "title": "Boraginaceae", "text": "Le Boraginacee (Boraginaceae ) sono una famiglia di piante angiosperme dicotiledoni.\nIl sistema Cronquist (1981) assegnava la famiglia all'ordine Lamiales, mentre la moderna classificazione APG IV (2016) la considera come unica famiglia dell'ordine Boraginales.\nDescrizione.\nLa famiglia comprende per la maggior parte specie erbacee, ma vi si possono trovare anche specie arbustive, lianose, e rari alberi (gen. \"Cordia\").\nI fusti sono generalmente coperti da peli ruvidi che ritroviamo anche sulle foglie e sulle infiorescenze.\nLe foglie sono generalmente alterne, semplici, di solito intere, senza stipole e, come i fusti, spesso ispide per la presenza di peli formati da cellule calcarizzate, o di setole con, o senza, tubercoli basali, per cui si presentano molto ruvide e aspre al tatto, con qualche eccezione come il genere \"Cerinthe\" che ha foglie glabre.\nLe infiorescenze, molto caratteristiche, consistono normalmente di una o pi\u00f9 cime, scorpioidi o elicoidi, che si svolgono progressivamente man mano che procede la fioritura.\nI fiori sono di vario colore: azzurro, blu, giallo, rosa, porpora, bianco; a volte, appena sbocciati sono porpora o rosei e diventano, a fecondazione avvenuta e se i loro pigmenti sono antocianici, azzurri o violacei per effetto della variazione del pH nel contenuto delle cellule. Generalmente sono di forma regolare, con qualche eccezione (\"Echium\"), bisessuali, pentameri. \nI sepali, dentati o lobati, possono essere liberi o congiunti alla base, qualche volta di diversa grandezza, generalmente persistenti e a volte accrescentesi dopo l'antesi. \nLa corolla \u00e8 variamente conformata nelle diverse specie: tubulosa (\"Cerinthe\"), campanulata (\"Anchusa\", \"Lappula\"), rotata (\"Borago\", \"Myosotis\"), tubuloso-campanulata (\"Symphytum\", \"Onosma\"), infundibuliforme (\"Cynoglossum\", \"Nonea\", \"Pulmonaria\"), \u00e8 irregolare in \"Echium\" e qualche altro genere. Il tubo corollino \u00e8 spesso fornito di appendici (scaglie, ciuffi o linee di peli, invaginazioni) alla fauce e qualche volta ha un anello di peli o membranoso alla base. \nL'ovario supero \u00e8 formato da due carpelli fusi formanti due loculi o spesso quattro a causa di falsi setti. L'unico stilo pu\u00f2 essere ginobasico o terminale, di solito semplice o con l'apice a due o, in qualche genere, a quattro lobi. \nL'androceo \u00e8 isostemone; gli stami sono inseriti sul tubo della corolla in posizione diversa, nelle diverse specie, rispetto alla parte mediana. In \"Echium\" vi \u00e8 qualche lieve differenza tra gli stami, in \"Borago\" hanno un cornetto connettivale dietro l'antera cos\u00ec che l'avvicinarsi degli stami contro lo stilo impedisce l'accesso al fondo della corolla. Esistono casi di eterostilia (\"Pulmonaria\").\nI fiori sono prevalentemente impollinati da insetti; qualche specie, come \"Borago\" e \"Symphitum\", viene impollinata dalle api.\nIl frutto \u00e8 costituito da quattro, di rado due, nucule (eccezionalmente da 1 o 3 per aborto) o pu\u00f2 essere una drupa (\"Cordia\").\nI semi possono essere con o senza endosperma e con l'embrione curvo o diritto.\nLa disseminazione \u00e8 spesso favorita dalla presenza di aculei sulla superficie delle nucule (\"Cynoglossum\", \"Lappula\") o per effetto dei calici ispidi e accrescenti (\"Asperugo\") che si attaccano al vello degli animali (zoocoria); altre volte \u00e8 affidata alle formiche (mirmecoria) attratte dalla presenza di elaiosomi (\"Symphytum\", \"Anchusa\", \"Borago\").\nDistribuzione e habitat.\nPur presentando una maggiore distribuzione nella regione mediterranea, la famiglia \u00e8 presente in tutte le aree temperate e subtropicali, \u00e8 meno frequente nelle regioni temperato-fredde e tropicali, diventa rara nelle regioni artiche.\nTassonomia.\nLa famiglia pu\u00f2 essere divisa in due sottofamiglie: \nQuest'ultima sottofamiglia viene ulteriormente divisa in cinque trib\u00f9 basandosi su caratteri dello stilo e del frutto, e sulla simmetria della corolla: \nGeneri.\nI generi di questa famiglia sono:\nUsi.\nDiversi generi sono coltivati come ornamentali ad es. \"Heliotropium\", \"Mertensia\", \"Myosotis\", \"Pulmonaria\", \"Echium\".\nParecchie specie hanno valore medicinale, da altre si estraggono dei coloranti."}
{"id": "358077", "revid": "1805762", "url": "https://it.wikipedia.org/wiki?curid=358077", "title": "Provider", "text": ""}
{"id": "358090", "revid": "486946", "url": "https://it.wikipedia.org/wiki?curid=358090", "title": "Gallo-siculo", "text": ""}
{"id": "358104", "revid": "56620", "url": "https://it.wikipedia.org/wiki?curid=358104", "title": "Antyfaszystowska Organizacja Bojowa", "text": "La Antyfaszystowska Organizacja Bojowa (polacco per \"Organizzazione Militare Antifascista\") fu un'organizzazione clandestina formata nel 1942 nel ghetto di Bia\u0142ystok da ex ufficiali dell'esercito polacco.\nTra i suoi compiti c'era quello di organizzare le vie di fuga per la gente rinchiusa nel ghetto e la raccolta di armi ed equipaggiamenti per i futuri scontri con i tedeschi. Dal febbraio 1943 comp\u00ec molti attacchi alle autorit\u00e0 naziste e alle loro forze armate che operavano nel ghetto. Il 15 agosto 1943, i membri dell'AOB iniziarono una lotta mortale contro la liquidazione del ghetto, conosciuta come rivolta del ghetto di Bia\u0142ystok."}
{"id": "358108", "revid": "958185", "url": "https://it.wikipedia.org/wiki?curid=358108", "title": "Deriva", "text": "In fisica, il termine deriva definisce lo scostamento (con qualunque angolo) di un corpo in movimento rispetto alla traiettoria prefissata.\nUsi del termine:"}
{"id": "358117", "revid": "224230", "url": "https://it.wikipedia.org/wiki?curid=358117", "title": "Quod non est in actis non est in mundo", "text": "Quod non est in actis non est in mundo \u00e8 un brocardo che si traduce con \"Ci\u00f2 che non esiste negli atti [del processo] non esiste nel mondo\". La locuzione richiama il principio secondo cui il giudice, nel decidere, deve tenere conto esclusivamente di quanto risulta dagli atti del processo, ignorando tutto il resto."}
{"id": "358128", "revid": "287204", "url": "https://it.wikipedia.org/wiki?curid=358128", "title": "Antracologia", "text": "Lantracologia \u00e8 una disciplina archeobotanica che analizza, classifica e interpreta i carboni vegetali reperiti nell'ambito di uno scavo stratigrafico, di una ricognizione di superficie o di altre indagini archeologiche.\nLa parola deriva dal francese \"anthracologie\" che ha la sua etimolog\u00eca dal greco \"anthrax\" \"carbone\" col suffisso \"-logia\" \"studio scientifico\".\nStoria.\nGi\u00e0 sviluppata nell'Europa centrale e settentrionale e in Francia dalla seconda met\u00e0 del Novecento, in Italia si \u00e8 affermata dagli anni 1970 grazie al Laboratorio di archeobiologia dei Musei Civici di Como e pi\u00f9 recentemente all'attivit\u00e0 didattico-scientifica del L.A.S.A. - Laboratorio di archeologia e storia ambientale dell'Universit\u00e0 di Genova e del Laboratorio di Archeobiologia dell'Universit\u00e0 del Salento.\nApplicazioni.\nL'antracologia, partendo dallo studio dei resti carbonizzati, anche in associazione al metodo di datazione archeometrica del carbonio 14 viene applicata per la ricostruzione su scala locale e regionale di segmenti della storia della copertura vegetale, del suo utilizzo come risorsa e delle sue dinamiche nell'ambiente variamente antropizzato (ambienti storici e paleoambienti). \nInsieme ad altre discipline archeobotaniche, quali la dendrocronologia, la palinologia, la carpologia lo studio dei fitoliti, si rivela dunque utile per molte ricerche storico-archeologiche che riguardino l'insediamento, l'architettura, la metallurgia, e altre arti del fuoco come le produzioni di carbone di legna e di calce."}
{"id": "358130", "revid": "1996533", "url": "https://it.wikipedia.org/wiki?curid=358130", "title": "Teheran", "text": "Teheran (: ; scritto anche \"Tehr\u0101n\", \u062a\u0647\u0631\u0627\u0646 in persiano) \u00e8 la capitale dell'Iran. Situata nel nord del paese, ai piedi dei monti Elburz, la citt\u00e0 d\u00e0 anche il nome alla provincia di cui \u00e8 capoluogo.\nTeheran ha visto la sua popolazione aumentare progressivamente da quando \u00e8 diventata capitale, in seguito al cambio della dinastia nel 1786, e con 8.429.807 abitanti stimati nel 2015 \u00e8 la pi\u00f9 grande citt\u00e0 dell'Iran e di tutta l'Asia sud-occidentale. La popolazione dell'area metropolitana contava 12.183.391 abitanti al censimento del 2011.\nLa crescita demografica \u00e8 dovuta principalmente al miglioramento delle condizioni di vita e all'azione d'attrazione esercitata sulla popolazione delle province limitrofe.\nEssa ha subito una forte accelerazione a partire dal 1974, a seguito dell'aumento dei prezzi del petrolio nel corso del primo shock petrolifero, quando la periferia della citt\u00e0 si \u00e8 estesa molto velocemente. Teheran ospita quasi la met\u00e0 delle attivit\u00e0 industriali del paese, soprattutto legate al settore automobilistico, delle apparecchiature elettriche ed elettroniche, delle armi, del tessile, dello zucchero, del cemento e dei prodotti chimici.\nGeografia fisica.\nTerritorio.\nTeheran si trova in una pianura che digrada verso sud, ai piedi dei monti Elburz. La citt\u00e0 \u00e8 posta ad un'altitudine di 1.100 metri sul livello del mare nella parte sud, a 1.200\u00a0m nel centro e a 1.700\u00a0m nel nord. La citt\u00e0 e i suoi sobborghi coprono una superficie di 86.500 ettari..\nLa fondazione della citt\u00e0 era stata inizialmente limitata a due zone che possedevano le caratteristiche di pianura: la superiore, composta di ghiaia grossolana e permeabile, e la zona inferiore, composta da depositi alluvionali sottili e pi\u00f9 impervia. La regione in cui \u00e8 stata costruita Teheran \u00e8 un luogo di transizione tra il deserto sterile (\"kavir\") e la catena montuosa di Elburz.\nLa citt\u00e0 non dispone di importanti risorse idriche, e si trova equidistante da due bacini che raccolgono l'acqua proveniente dalle montagne pi\u00f9 a monte. Questi due bacini sono quelli di Karaj, ad ovest, e J\u0101jerud, una trentina di chilometri ad est, che alimenta Varamin e villaggi circostanti. Tra le zone urbane di Karaj e Varamin esisteva in passato una sola grande citt\u00e0, Ray, posta sulla strada tra i due bacini.\nIl centro di Teheran si sviluppa intorno alla piazza Imam Khomeini e allo sterminato bazar. La zona intorno al centro \u00e8 composta principalmente da quartieri popolari, mentre le zone pi\u00f9 benestanti si trovano a nord, assieme alla maggior parte delle ambasciate straniere. L'urbanizzazione degli ultimi anni ha portato ad un'espansione incontrollata fino alle pendici dell'Alborz, complice anche la tarda promulgazione di leggi che proteggessero il delicato ecosistema montuoso.\nDi rilevante importanza \u00e8 anche la Torre Milad, situata al centro-nord della metropoli, che \u00e8 tra le pi\u00f9 alte torri autoportanti del mondo, ed \u00e8 parte dello skyline di Teheran.\nClima.\nIl clima di Teheran \u00e8 in gran parte definito dalla posizione geografica della citt\u00e0, con le alte montagne a nord e il deserto a sud. Il clima pu\u00f2 essere generalmente descritto come mite in primavera, caldo e secco in estate, temperato in autunno, e freddo in inverno. Essendo una grande citt\u00e0, con significative differenze altimetriche tra i vari distretti, \u00e8 da segnalare come il tempo sia spesso pi\u00f9 fresco lungo le pendici collinari a nord, rispetto alle zone pianeggianti del sud. L'estate \u00e8 generalmente calda e secca con pochissime precipitazioni, con un'umidit\u00e0 relativa generalmente bassa, anche se le notti sono fresche. La maggior parte della precipitazioni si verificano nel periodo compreso tra il tardo autunno e la met\u00e0 della primavera. Il mese pi\u00f9 caldo \u00e8 luglio (la media della temperatura minima \u00e8 di 23\u00a0\u00b0C, la temperatura media massima \u00e8 di 36\u00a0\u00b0C), mentre il mese pi\u00f9 freddo \u00e8 gennaio (la temperatura media minima -1\u00a0\u00b0C, temperatura media massima di 8\u00a0\u00b0C).\nOrigini del nome.\nL'origine del nome \"Tehran\" \u00e8 ancora in fase di discussione e sono disponibili diverse interpretazioni. Un'etimologia popolare \u00e8 che il nome della citt\u00e0 derivi da \"Tah + r\u0101n\", che significa \"coloro che cacciano o sparano\" Per il generale Albert Houtum-Schindler, \u00e8 una derivazione del termine \"Tir-\u0101n\", basato sull'elemento \"Tir\" che ha il significato di \"pianura, piana desertica\", che \u00e8 rapportato a \"Shemr\u0101n\" da Schindler. Lo storico e linguista Kasravi Ahmad ha la stessa opinione e contrappone \"Tahr\u0101n\" (\"luogo caldo\") a \"Shemr\u0101n\" (\"luogo fresco\"). L'orientalista Vladimir F\u00ebdorovi\u010d Minorskij propone a sua volta un'altra spiegazione basata sul significato di \"tah\", che significa \"fondo, profondit\u00e0\" in alcuni dialetti in Iran, che potrebbe essere associato con il nome della citt\u00e0 di Ray, il che significherebbe che con Teheran si intende \"dietro Ray\". Xavier de Planhol, professore emerito di geografia, sottolinea nellEncyclop\u00e6dia Iranica\" che queste proposte sembrano congetture ed \u00e8 inutile cercare l'origine del nome della citt\u00e0. Anche l'ortografia del suo nome \u00e8 cambiata, poich\u00e9 prima del XX secolo, Teheran era scritto con una \ufec3, mentre ora con \ufe95\"', che si suppone meglio rappresenti la pronuncia dei suoi abitanti.\nStoria.\nOrigini.\nTeheran nacque come villaggio a sette o otto chilometri dalla storica citt\u00e0 di Ray. Fu uno dei primi villaggi a nord-est di questa citt\u00e0 in cui gli abitanti si rifugiavano nella Shemiran, Qasran e ai piedi del Alborz per sfuggire al calore del deserto del sud. Tracce di insediamento risalente al neolitico e anche periodi precedenti (come rinvenuto nel sito di e-Cheshma Ali, situato nel centro di Ray).\nIl nome di Teheran \u00e8 citato in scritti storici, come quelli di Y\u0101q\u016bt, che cita la citt\u00e0 nel 1220, e di Zakariyy\u0101 Mohammad Qazvini, risalenti al 1275. Entrambi la descrivono come una \"citt\u00e0 commerciale\" (\"qur\u0101\") e persino come \"citt\u00e0 commerciale importante (\"qariya kabira\"), suddivisa in dodici distretti (\"mahaleh\").\nL'economia della citt\u00e0 a quel tempo era basata sul commercio di frutta e verdura che crescevano nei giardini della citt\u00e0, irrigati con sistemi tradizionali (come \"qanat\" e \"kariz\") con le acque provenienti dalle montagne vicine.\nEmergere delle funzioni urbane.\nTeheran si avvia a diventare pi\u00f9 importante dopo la distruzione di Ray da parte dei Mongoli nel 1228. Teheran stessa soffre l'invasione, ma il declino di Ray spinge i suoi abitanti a trasferirsi nella citt\u00e0, che offre maggiori opportunit\u00e0 con i suoi giardini e canali di irrigazione. Nel 1340, Hamd-Allah Mostawfi descrive Teheran come una \"piccola grande citt\u00e0\". Nel XIV secolo, Varamin \u00e8 la pi\u00f9 grande citt\u00e0 della provincia che consiste di quattro dipartimenti, tra cui Teheran. Ray entra a far parte del distretto di Teheran, e la superiorit\u00e0 di Teheran su Ray sembra datata in questo periodo.\nDon Ruy Gonz\u00e1les de Clavijo, un ambasciatore castigliano, fu probabilmente il primo europeo a visitare Teheran, soggiornando nel luglio 1404, durante un viaggio verso Samarcanda (allora capitale mongola). La descrisse come una grande citt\u00e0 con una residenza reale. Ray venne descritta invece come una citt\u00e0 abbandonata.\nA partire dal periodo timuride, la citt\u00e0 di Teheran inizia a svilupparsi a nord.\nTrasformazione in capitale.\nShah Tahmasp I, secondo sovrano della dinastia dei Safavidi, fece costruire tra il 1553 e il 1554 un bazar e una cinta muraria con 114 torri (a seconda del numero di sure del Corano). La scelta dei Safavidi ricadde su Teheran per molteplici ragioni: il fatto che un antenato dei Safavidi, Sayyed Hamza fosse stato sepolto a Ray, e che Teheran per diversi secoli fosse stato un rifugio per gli sciiti sono stati sicuramente elementi importanti, ma furono soprattutto situazioni storiche che portarono alla fortificazione della citt\u00e0. Shah Tahmasp era stato costretto a spostare la sua capitale da Tabriz a Qazvin a causa della minaccia ottomana. La citt\u00e0 fortificata di Teheran, 150\u00a0km ad est di Qazvin, quindi, forniva un rifugio in caso di pericolo. Xavier de Planhol sottoline\u00f2 come la cinta muraria fosse eccessiva e sproporzionata rispetto alle esigenze di una piccola citt\u00e0: era estesa per oltre 8\u00a0km di lunghezza, circondo una regione di 4,50\u00a0km\u00b2, mentre la popolazione non superava i 15-20.000 abitanti.\nDurante l'epoca safavide, Teheran era il centro amministrativo regionale, ospitando un \"be\u011flerbe\u011fi\" e un governatore provinciale. Tuttavia, la citt\u00e0 non disponeva n\u00e9 di moschee, ne altri elementi di urbanizzazione dei Safavidi.\nShah Abbas II risieder\u00e0 un paio di volte a Teheran, facendosi costruire una residenza conosciuta come \"Ch\u0101h\u0101r b\u0101gh\". Sh\u0101h Suleym\u0101n fece erigere un segretariato imperiale (\"Div\u0101n Kh\u0101neh\") nel centro della citt\u00e0 (\"Chen\u0101rest\u0101n\"). Fu in questo luogo che l'ambasciatore del sultano ottomano Ahmet III incontr\u00f2 nel 1721 lo Shah Huseyn, ultimo sovrano della dinastia Safavide prima dell'invasione dell'Afghanistan. Alla fine del XVIII secolo, Teheran non era pi\u00f9 una piccola citt\u00e0 di provincia, ma aveva gi\u00e0 guadagnato importanza per i governanti persiani.\nNel 1722 le truppe di Mir Mahmoud Hotaki invasero Esfahan e tutta la Persia entr\u00f2 in un periodo di disordini, che colp\u00ec anche Teheran e la sua regione.\nSotto la dinastia Zand Teheran divenne un centro militare mentre le dinastie Qadjar e Zand lottavano per prendere il potere nel paese. Tra il 1755 e il 1759 Muhammad Karim Khan volle fare di Teheran la capitale del paese, e fece costruire degli edifici entro le mura cittadine (Khalvat-e Karim Khan, per esempio). Il quartiere reale acquisisce tutte le caratteristiche dell\"'Arg\", quartiere reale fortificato.. Infine, Karim Khan prefer\u00ec porre la capitale a Shiraz.\nAlla morte di Karim Khan nel 1779, Teheran viene disputata tra Qafur Khan (fedele agli Zand) e Agha Mohammad Khan Qajar. La citt\u00e0 cadde nelle mani di un alleato dei Qajar nel 1785, e Agha Mohammad Khan Qajar, il primo re della dinastia, entra in citt\u00e0 il 12 marzo 1786 e ne fa la sua capitale. Lo status di capitale della Persia era conseguente ad una preoccupazione di tipo geostrategica: con i russi a minacciare il confine settentrionale e i turkmeni nel nord-est. Teheran godeva di una posizione privilegiata, al crocevia tra est ed ovest, ai piedi degli Alborz e lungo le strade che portavano alle oasi della Persia centrale e ai bacini di Fars.\nNel 1797 Teheran ha ancora l'aspetto di una citt\u00e0 nuova, e con pochi abitanti. Un viaggiatore europeo, G.E. Olivier parla di una citt\u00e0 con 15.000 abitanti, 3.000 soldati, e che ricopre una superficie di 7,50\u00a0km\u00b2 di cui solo per met\u00e0 edificati, il resto \u00e8 ancora occupato da giardini e frutteti..\nFath Ali Shah (1797-1834) \u00e8 il principale costruttore di Teheran. Abbellisce l\"'Arg\", e fa costruire l'Emarat B\u0101dgir e il Takht-e Marmar (\"trono di marmo\") all'interno di esso. Costru\u00ec molti altri importanti edifici come la moschea di Shah (Masjed-e Shah) e il palazzi di Negarestan e di Lalezar. La citt\u00e0 attira un numero sempre maggiore di abitanti e la popolazione raddoppia in 20 anni. Tuttavia, nel 1834, alla fine del suo regno, molte costruzioni non sono ancora completate.\nSotto Muhammad Shah Qajar (1834-1848) hanno luogo le prime edificazioni al di fuori delle mura. Le residenze reali sono costruite nel nord della citt\u00e0.\nNasser al-Din Shah Qajar (1848-1896) fa diventare realmente Teheran da capoluogo di provincia a capitale. Nel 1868 la citt\u00e0 ha di 155.736 abitanti, concentrati nei quartieri pi\u00f9 vecchi. Nel 1870-1871 distrusse l'antica fortificazione per la costruzione di una nuova. Il nuovo muro presentava la forma di ottagono irregolare di 19,2\u00a0km di circonferenza, e punteggiato da 12 porte monumentali con ceramiche decorate. Nasser al-Din Shah ristruttura molti edifici e i qanat per l'approvvigionamento dell'acqua. Alla fine del regno di Shah Nasser al-Din, Teheran si estendeva su 18,25\u00a0km\u00b2.\nNei primi anni del XX secolo, Teheran conta quasi 250.000 abitanti, la maggior parte dei quali si trovavano al di fuori delle mura.\nXX secolo e capitale dei Pahlavi.\nCon l'avvento al potere di Shah Reza Pahlavi nel 1925, lo Stato diventa un attore importante nell'architettura di Teheran, dove la modernizzazione \u00e8 una parte integrante del programma voluta dal nuovo re per il suo paese. Le mura costruite da Shah Nasseredin vengono distrutte nel 1932 e sostituite da ampi viali rettilinei. Una sola delle porte rimane. Lo Shah Reza fa appello ad architetti stranieri e iraniani per la costruzione di molti edifici durante gli anni 1930. Tra essi Marcoff Nikolai che costru\u00ec il liceo Alborz, Andr\u00e9 Godard che costru\u00ec il Museo Nazionale d'Iran, Maxime Siroux per alcune facolt\u00e0 dell'Universit\u00e0 di Teheran, Mohsen Forugh per la Banca e-Melli e la Facolt\u00e0 di Giurisprudenza dell'Universit\u00e0 di Teheran, Vartan Avanessian per il complesso residenziale Reza Shah e la Scuola per gli orfani Vartan. Fra gli altri edifici costruiti in quegli anni vi furono l'ufficio postale, l'ufficio di polizia, il Ministero degli Affari Esteri, la stazione, e cos\u00ec via.\nCon l'espansione e la modernizzazione della citt\u00e0, la sua superficie raggiunse i 46\u00a0km\u00b2, undici volte la dimensione durante Fath Ali Shah. Le nuove strade della citt\u00e0 consentono il traffico veicolare e trasformano il tessuto urbano.\nNel 1943 la citt\u00e0 ospita la conferenza di Teheran, in cui si riunisce il Presidente statunitense Franklin Delano Roosevelt, il capo di Stato sovietico Iosif Stalin e il Primo ministro britannico Winston Churchill. Questa conferenza prefigura le decisioni che saranno prese alla Conferenza di Jalta. Essa garantir\u00e0 l'indipendenza e l'integrit\u00e0 territoriale del paese.\nLa citt\u00e0 si sviluppa fortemente dopo la Seconda guerra mondiale, in particolare a partire dagli anni 1960. Nel 1966 la famiglia reale abbandona il distretto reale del centro di Teheran per spostarsi a Niavaran. Rey e Shemiran diventano periferia di Teheran, alla quale citt\u00e0 vengono amministrativamente raggruppate nello stesso anno.\nTrasformazione in metropoli.\nSeguendo la tendenza iniziata nel XIX secolo, la parte sud continu\u00f2 ad accogliere le classi pi\u00f9 povere, la parte nord quelle pi\u00f9 ricche, e la parte orientale le classi medie. La zona industriale di Karaj si svilupp\u00f2 molto rapidamente lungo la prima autostrada costruita in Iran. L'espansione economica che segu\u00ec il boom petrolifero del 1974 acceler\u00f2 lo sviluppo urbano di Teheran.\nDurante il periodo della rivoluzione iraniana si espansero ulteriormente le periferie, anche con la costruzione di nuove abitazioni senza licenza, o edificazioni su terreni acquistati senza formalit\u00e0. Nel maggio 1985 Teheran venne colpita per la prima volta dall'inizio della guerra tra Iran e Iraq. Altri attacchi avvennero nel 1988.\nCultura.\nIstruzione.\nUniversit\u00e0.\nA Teheran hanno sede le seguenti universit\u00e0:\nBiblioteche.\nA Teheran ha sede la Biblioteca nazionale dell'Iran\nEconomia.\nTeheran \u00e8 il centro economico dell'Iran. La citt\u00e0 concentra il 30% della forza lavoro del settore pubblico e il 45% delle grandi imprese industriali dell'intero paese. La maggior parte della restante forza lavoro si distribuisce fra commercio e settore dei trasporti. Fra le principali industrie si includono quelle del settore elettronico, delle armi, dei tessuti, dello zucchero, del cemento e dei prodotti chimici. Teheran \u00e8 un importante centro per la vendita di tappeti e mobili. A sud della citt\u00e0, nei pressi di Ray, \u00e8 presente una raffineria di petrolio.\nLa citt\u00e0 dispone di quattro aeroporti, tra cui l'Aeroporto di Mehrabad, l'Aeroporto Internazionale Imam Khomeini, il Ghal'eh Morghi e il Doshan Tapeh.\nInfrastrutture e trasporti.\nLa capitale \u00e8 dotata di una rete metropolitana composta da quattro linee e attualmente in espansione. I due aeroporti internazionali che servono la citt\u00e0 sono il Mehrabad e l'Imam Khomeyni. A Teheran ha sede la compagnia aerea di bandiera Iran Air.\nAmministrazione.\nL'ex presidente della Repubblica Islamica dell'Iran, Mahmoud Ahmadinejad, \u00e8 stato sindaco di Teheran prima di occupare quell'incarico. Il sindaco attuale di Teheran, Mohammad Bagher Qalibaf, \u00e8 stato rieletto per un secondo mandato nel maggio 2007.\nQalibaf, appartenente al partito conservatore islamico, si \u00e8 fatto notare per la sua opposizione al compagno di partito Ahmadinejad, e ne ha sottolineato le difficolt\u00e0 in politica interna.\nSport.\nLa citt\u00e0 di Teheran possiede due importanti squadre calcistiche che militano nella massima serie: Persepolis F.C., ed Esteghlal F.C..\nVi \u00e8 inoltre l'Azadi Sports Complex, che oltre ad ospitare diversi impianti sportivi di vario genere, comprende anche lo Stadio Azadi, che \u00e8 il pi\u00f9 grande in Iran e nel Medio Oriente, ed \u00e8 utilizzato dalle squadre calcistiche della citt\u00e0."}
{"id": "358167", "revid": "49409", "url": "https://it.wikipedia.org/wiki?curid=358167", "title": "Vernici", "text": ""}
{"id": "358176", "revid": "812213", "url": "https://it.wikipedia.org/wiki?curid=358176", "title": "Helena Petrovna Blavatsky", "text": ""}
{"id": "358187", "revid": "1543377", "url": "https://it.wikipedia.org/wiki?curid=358187", "title": "Generali degli Stati Confederati d'America", "text": "I generali degli Stati Confederati d'America erano collocati gerarchicamente in quattro livelli.\nIl grado pi\u00f9 elevato era quello di \"general\" (\"generale\"): il termine per\u00f2, oltre ad essere specifico di un livello di comando (comandante d'armata), \u00e8 anche la denominazione generica per tutta la categoria degli ufficiali generali, tanto che, nell'uso corrente, si tende a specificare nel primo caso \"Full General\" (\"Generale pieno\"). Nelle pagine relative si \u00e8 utilizzato il termine italiano \"generale d'armata\", corrispondente alla collocazione gerarchica del grado.\nPer i gradi inferiori le corrispondenze con gli attuali gradi dell'Esercito italiano sono le seguenti:\nLa promozione a tenente generale e a generale, qualora conseguita sul campo o in seguito all'assegnazione di un comando superiore, doveva essere presentata al Senato per la ratifica. Vi sono clamorosi esempi di promozioni mai ratificate o addirittura mai presentate al Senato. Negli elenchi che seguono i generali sono elencati in funzione del grado effettivamente esercitato, anche se la promozione non fu ratificata. L'eventuale mancata ratifica \u00e8 riportata a fianco dei nomi e nelle singole note biografiche.\n\"Le fonti di riferimento sono discordanti circa il numero complessivo dei Generali confederati. Il massimo numero citato \u00e8 di 590, ma non \u00e8 stato possibile risalire oltre i 537 nominativi; poich\u00e9 alcune fonti contano due volte i Generali dell'Esercito Provvisorio e delle Milizie poi confermati nell'Esercito Confederato, il numero esatto \u00e8 di difficile valutazione. Le discordanze non riguardano i due gradi pi\u00f9 elevati.\"\n\"Per alcuni Generali - escluso il massimo grado - esistono inoltre diverse versioni circa il grado effettivamente raggiunto; gli elenchi che seguono sono fondati sui dati pubblicati dalle fonti pi\u00f9 complete e qualificate. Dove possibile sono indicate ulteriori precisazioni.\"\nElenco dei generali degli Stati Confederati d'America.\nGenerali (full generals, generali d'armata).\nFurono in tutto otto, elencati di seguito in ordine di anzianit\u00e0:\nTenenti generali (lieutenant-general, generali di corpo d'armata).\nFurono in tutto diciassette, elencati di seguito in ordine di anzianit\u00e0 e, a parit\u00e0, in ordine alfabetico:\nMaggior generali (Major-Generals, generali di divisione).\n\"(I nominativi in corsivo appartengono a Generali per i quali sono in corso verifiche di completezza)\"."}
{"id": "358195", "revid": "812894", "url": "https://it.wikipedia.org/wiki?curid=358195", "title": "Lupetto", "text": ""}
{"id": "358200", "revid": "767487", "url": "https://it.wikipedia.org/wiki?curid=358200", "title": "Persona (film)", "text": "Persona \u00e8 un film del 1966 diretto da Ingmar Bergman.\nSi tratta dell'opera stilisticamente pi\u00f9 sperimentale del regista svedese, nella quale l'assoluta essenzialit\u00e0 espressiva, resa dall'abituale, straordinario bianco e nero di Sven Nykvist e dall'uso programmatico del primo piano, \u00e8 arricchita da sequenze surreali, a rappresentare l'inconscio, e da immagini metacinematografiche (la pellicola che brucia e si accartoccia su s\u00e9 stessa).\nTrama.\nL'attrice Elisabeth Vogler, durante la rappresentazione teatrale dell\"'Elettra\", si blocca improvvisamente, presa da un inspiegabile desiderio di ridere. In seguito si chiude in un assoluto mutismo. Ricoverata in un ospedale psichiatrico, viene riconosciuta sana nel fisico e nella mente, non soffre di afasia, ma ha scelto coscientemente di non parlare pi\u00f9.\nPer farla uscire da questa condizione autoimposta la dottoressa le affianca un'infermiera personale, la giovane e inesperta Alma, e le propone di trascorrere un periodo di riposo e recupero nella sua casa in riva al mare. L\u00ec, nel completo isolamento, matura uno strano rapporto esclusivo tra le due donne: mentre Elisabeth continua a mantenere il silenzio Alma si apre completamente a lei, che vede come una perfetta interlocutrice e con la quale tende sempre pi\u00f9 a identificarsi, sopraffatta dalla forza interiore che traspare dalla decisione estrema di rinunciare alla parola. Quei lunghi, intimi racconti di vita privata, che comprendono la confessione di un'esperienza sessuale di gruppo, invece di riscuotere la paziente dalla sua apatia, finiscono per creare una sorta di confusione e sovrapposizione di identit\u00e0 fra le due (anche Elisabeth nasconde un pesante segreto, quello di una maternit\u00e0 indesiderata, forse fra le cause del suo attuale stato).\nQuando per\u00f2 Alma scopre che Elisabeth ha rivelato in una lettera tutto ci\u00f2 che le ha raccontato la loro relazione affettiva si spezza; la aggredisce, poi se ne pente, quindi ritrova un sufficiente controllo per tornare nel proprio ruolo professionale. Le due donne abbandonano separatamente la casa al mare e ritornano in citt\u00e0.\nAnalisi.\nSin dalla sua uscita il film fu recepito come altamente sperimentale nelle tecniche cinematografiche che Bergman utilizz\u00f2 per trasmettere il senso di incomunicabilit\u00e0 tipico della sua poetica.\nA questo proposito si \u00e8 espresso il critico cinematografico Tullio Kezich, sottolineando che \"\"Persona\" \u00e8 svolto come un teorema scientifico che a un certo punto si trasforma nell'operazione senza anestesia svolta in pubblico da un grande chirurgo\".\nEffettivamente \u00e8 riscontrabile nell'analisi della cinematografia di Bergman quanto \"Persona\" rappresenti un'altra nuova soluzione al problema della rappresentazione dei drammi interiori umani e sociali, nel caso specifico una soluzione asettica, fredda, talvolta allucinata e comunque inedita all'interno del panorama artistico del cineasta svedese.\nSempre secondo Kezich, Bergman riduce all'osso le scenografie e gli artifici per indirizzare lo spettatore verso i personaggi, come \"un diabolico dominatore\". Proprio in questo aspetto trova adempimento l'intenzione sperimentalistica della pellicola, oscillando tra la nevrosi attiva e passiva dell'afasia e le soluzioni registiche brutalmente subliminali.\nL'opera di Bergman fu recensita anche da Alberto Moravia, che ne esalt\u00f2 la profondit\u00e0 interpretativa su vari livelli individuando quattro chiavi di lettura: quella psicologico-realistica riguarda la storia di un amore omosessuale non corrisposto tra una personalit\u00e0 debole (che ama) e una personalit\u00e0 forte (che non ama); il piano ideologico-simbolico, ideato secondo un'ottica specificatamente moraviana, si presta alla rappresentazione di una civilt\u00e0 occidentale alienata che, a seconda dell'individuo preso in considerazione, recita una parte insensata oppure tace; nella chiave di lettura filosofica Moravia si ispira a Kierkegaard per quanto riguarda il discorso sul senso di colpa, sull'angoscia e sulla disperazione; infine, da un punto di vista sociologico, Bergman, regista di estrazione borghese, analizza impietosamente le conseguenze delle caste e delle classi sociali, senza peraltro ricercarne le cause.\nMoravia non manc\u00f2 comunque di criticare il film per alcuni aspetti. Secondo lo scrittore romano l'accentuata freddezza documentaristica del film deriva dal fatto che tutte le chiavi di lettura coesistano tra loro in maniera chiara e distinta: in tal modo la poesia dai molteplici risvolti che Bergman cerca di trasmettere perde di istintivit\u00e0 e ambiguit\u00e0 per divenire pura applicazione di maniera. Proprio da questa osservazione nasce la sua idea che il film dia i suoi maggiori risultati nelle rare sequenze non parlate, nelle quali Bergman sembra restituire un significato misterioso e profondo al dramma interiore dei personaggi.\nTitolo.\nIl titolo deriva dalla locuzione latina \"Dramatis persona\", il termine per definire la maschera indossata dall'attore (e quindi il personaggio) nel teatro latino. Si tratta di un chiaro riferimento alla professione della protagonista del film. Dunque la parola indicava la funzione principale della maschera nel teatro, e cio\u00e8 quella di amplificare il suono della voce degli attori, cos\u00ec da farla arrivare al pubblico. Tradotto nel cinema bergmaniano il concetto significherebbe un'amplificazione del conflitto interiore di Elizabeth e Alma, tanto da esternarlo, nella pellicola, con il gioco di luci e ombre, con la mimica facciale di Liv Ulmann e Bibi Andersson.\nCensura.\nLa versione cinematografica distribuita all'epoca in Italia \u00e8 stata in parte censurata: nella sequenza iniziale, costituita da un frenetico montaggio di immagini, \u00e8 stata oscurata quella di un pene eretto; la confessione di Alma riguardo a un rapporto sessuale in compagnia di un'amica e di due ragazzi, in spiaggia, era di gran lunga pi\u00f9 esplicita di quanto non risulti dal doppiaggio italiano (che si spinge solo fino ad \"abbracci animaleschi\").\nInfluenza sulla cultura di massa.\nIl rapper italiano Marracash si \u00e8 ispirato a questo film per il concept del suo disco omonimo \"Persona\" uscito nel 2019."}
{"id": "358232", "revid": "5", "url": "https://it.wikipedia.org/wiki?curid=358232", "title": "Gibiana", "text": ""}
{"id": "358237", "revid": "5", "url": "https://it.wikipedia.org/wiki?curid=358237", "title": "Giobiana", "text": ""}
{"id": "358240", "revid": "5", "url": "https://it.wikipedia.org/wiki?curid=358240", "title": "Gioeubia", "text": ""}
{"id": "358242", "revid": "118249012", "url": "https://it.wikipedia.org/wiki?curid=358242", "title": "Messa in do minore K 427", "text": "La Messa in do minore (in tedesco Gro\u00dfe Messe in c-Moll) K1 427 (K6 417a), nota anche come Grande Messa, \u00e8 una messa composta da Wolfgang Amadeus Mozart a Vienna negli anni 1782-1783. L'opera \u00e8 incompiuta.\nStoria.\nMozart si impegn\u00f2 a comporre una Messa come voto, affinch\u00e9 la futura sposa Constanze allora ammalata guarisse e una volta divenuta sua moglie potesse condurla a Salisburgo per farla conoscere al padre Leopold che si opponeva al matrimonio.\nIl 4 agosto 1782 il matrimonio ebbe luogo a Vienna, nel duomo di Santo Stefano, e il giorno seguente giunse anche il sospirato consenso del padre. Il viaggio a Salisburgo dovette attendere sino a luglio del 1783 sia per gli impegni di Mozart sia per la gravidanza di Constanze, che il 17 giugno 1783 diede alla luce il primo figlio, il quale vivr\u00e0 appena due mesi.\nA Salisburgo Mozart arriv\u00f2 con la partitura della messa composta per oltre la met\u00e0: \"Kyrie\" e \"Gloria\" erano completi, \"Sanctus\" e \"Benedictus\" erano composti \"in particella\" (parti vocali, primi e secondi violini, bassi numerati e parti principali dell'orchestrazione), il \"Credo\" in forma di abbozzo e non completo, l'\"Agnus Dei\" nemmeno iniziato.\nLa celebrazione votiva ebbe luogo il 25 agosto 1783 nella chiesa arciabbaziale benedettina di San Pietro con brani tratti da altre composizioni sacre, e non nella cattedrale di Salisburgo che dipendeva da Colloredo, il quale non aveva dimenticato la repentina interruzione del rapporto di lavoro.\nIl 25 ottobre successivo vennero rappresentati nella stessa chiesa il \"Kyrie\" e \"Gloria\" con Constanze Weber, e il 26 l'intera Grande Messa sempre con Constanze.\nMozart non lavor\u00f2 pi\u00f9 all'opera. Tra i motivi dell'interruzione si pu\u00f2 citare un editto imperiale del 1783 che limitava l'esecuzione di musica sacra con orchestra nelle chiese. Inoltre, l'incipiente carriera di Mozart come musicista indipendente non riusciva ancora a svincolarsi dal sistema delle committenze, e la messa, intrapresa senza una specifica commissione, fu accantonata.\nStile.\nL'opera rappresenta il ritorno di Mozart alla musica sacra dopo gli anni salisburghesi. Per la prima volta nella sua vita egli compone una messa senza i vincoli stilistici impostigli dall'arcivescovo Colloredo; non deve quindi sorprendere se nello spartito troviamo uno sfoggio di fantasia e ispirazione inusuale rispetto alla sua produzione precedente.\nIl \"Kyrie\" inizia con una breve introduzione orchestrale la cui drammaticit\u00e0 \u00e8 resa pi\u00f9 acuta dagli strumenti a fiato prima e dall'ingresso del coro di impostazione arcaica. Sull'introduzione del \"Kyrie\" non \u00e8 molto chiara, su alcune partiture, la presenza di un quarto trombone, il trombone soprano, strumento pochissimo usato anche a quei tempi, presente solo nel \"Kyrie\", e nelle edizioni di oggi eliminato dal brano. Con il \"Christe eleison\" la musica si addolcisce e l'assolo del soprano viene accompagnato dal coro e dai fiati. La ripresa del \"Kyrie\" ci riporta alla drammaticit\u00e0 di partenza.\nIl \"Gloria\", molto ampio, si compone di sette episodi tra cui \"Laudamus te\" (cantabile), lo struggente pezzo per soprano \"Domine Deus\" (con accompagnamento contrappuntistico degli archi), \"Quoniam\" (nella forma di terzetto), \"Jesu Christe\" (un adagio), \"Cum Sancto Spiritu\" (una fuga di raffinata composizione), il suggestivo \"Qui tollis\" (in Sol minore con doppio coro ad otto voci e basso ostinato).\nIl \"Credo\", pur solamente abbozzato, contiene tuttavia abbastanza informazioni per un suo completamento ragionevolmente fedele. Dopo il coro iniziale segue l'aria per soprano \"Et incarnatus est\", di struggente bellezza.\nIl \"Sanctus\", che culmina con la doppia fuga nell'\"Osanna\", \u00e8 composto per doppio coro.\nIl \"Benedictus\" \u00e8 un pezzo che unisce complessit\u00e0 formale ad una estrema raffinatezza.\nL'\"Agnus Dei\", tradizionale conclusione dell'opera, manca completamente nella messa in do minore.\n\"Kyrie\" e \"Gloria\" sono stati riutilizzati da Mozart nella cantata oratoriale del 1785 \"Davidde penitente\" (K 469).\nFortuna.\nNella storia della musica la \"messa in Do minore di Mozart\" rappresenta uno dei maggiori lasciti della musica sacra del secondo '700 ed idealmente si pu\u00f2 considerare come il tratto d'unione fra la \"Messa in Si minore\" di Johann Sebastian Bach e la \"Missa solemnis in Re maggiore\" di Ludwig van Beethoven che intraprender\u00e0 strade diverse."}
{"id": "358243", "revid": "5", "url": "https://it.wikipedia.org/wiki?curid=358243", "title": "Fal\u00f2 della Giubiana", "text": ""}
{"id": "358246", "revid": "5", "url": "https://it.wikipedia.org/wiki?curid=358246", "title": "Rogo della Giubiana", "text": ""}
{"id": "358274", "revid": "1718925", "url": "https://it.wikipedia.org/wiki?curid=358274", "title": "Pomo d'Adamo", "text": "Il pomo d'Adamo \u00e8 l'espressione con cui si designa comunemente la sporgenza della cartilagine tiroidea che circonda la laringe, che si osserva in alcuni individui p\u00f9beri e adulti in genere di sesso maschile, sulla linea mediana del collo. Nel linguaggio medico viene definito \"prominenza laringea\". \n\u00c8 presente anche in alcuni animali, come il daino. L'espressione deriva da una leggenda di origine popolare, secondo la quale un boccone del frutto mangiato da Adamo gli sarebbe rimasto incastrato in gola. Il pomo d'Adamo si sposta verso l'alto durante la deglutizione, a seguito dei movimenti delle cartilagini tiroidee; la sporgenza maggiore o minore di questa formazione \u00e8 in rapporto con lo spessore del pannicolo adiposo sottocutaneo.\nIl pomo d'Adamo \u00e8 una parte del corpo fragile; pu\u00f2 essere toccata o maneggiata senza alcun problema, ma se stretta o toccata con pressione in fondo alla gola pu\u00f2 causare strangolamento."}
{"id": "358275", "revid": "399", "url": "https://it.wikipedia.org/wiki?curid=358275", "title": "Lee, Robert Edward", "text": ""}
{"id": "358276", "revid": "399", "url": "https://it.wikipedia.org/wiki?curid=358276", "title": "Johnston, Albert Sidney", "text": ""}
{"id": "358278", "revid": "399", "url": "https://it.wikipedia.org/wiki?curid=358278", "title": "Jackson, Thomas Jonathan", "text": ""}
{"id": "358286", "revid": "3", "url": "https://it.wikipedia.org/wiki?curid=358286", "title": "Copia ed incolla", "text": ""}
{"id": "358297", "revid": "36376", "url": "https://it.wikipedia.org/wiki?curid=358297", "title": "Pierre Gustave Toutant Beauregard", "text": ""}
{"id": "358311", "revid": "38120", "url": "https://it.wikipedia.org/wiki?curid=358311", "title": "Premi C\u00e9sar 1977", "text": "La cerimonia di premiazione della 2\u00aa edizione dei Premi C\u00e9sar si \u00e8 svolta il 19 febbraio 1977 alla Salle Pleyel di Parigi. \u00c8 stata presieduta da Lino Ventura e presentata da Pierre Tchernia. \u00c8 stata trasmessa da Antenne 2.\nIl film che ha ottenuto il maggior numero di candidature (otto) \u00e8 stato \"Barocco\" di Andr\u00e9 T\u00e9chin\u00e9, mentre i film che hanno ottenuto il maggior numero di premi (tre) sono stati \"Barocco\" e \"Mr. Klein\" (\"Monsieur Klein\") di Joseph Losey.\nVincitori e candidati.\nI vincitori sono indicati in grassetto, a seguire gli altri candidati."}
{"id": "358330", "revid": "46291", "url": "https://it.wikipedia.org/wiki?curid=358330", "title": "Fontanesia", "text": "Fontanesia \u00e8 un genere di piante arbustive, spermatofite, dicotiledoni appartenenti alla famiglia delle Oleaceae. \"Fontanesia\" \u00e8 anche l'unico genere della trib\u00f9 Fontanesieae .\nEtimologia.\nIl nome di questo genere \u00e8 stato dato in ricordo del botanico francese Ren\u00e9 Louise Desfontaines (1752-1833), autore di una \"Flora Atlantica\". Il nome scientifico del genere \u00e8 stato definito per la prima volta dal botanico francese Jacques Julien Houtou de Labillardi\u00e8re (1755-1834) nella pubblicazione \"Decas Prima. Icones Plantarum Syriae Rariorum, Descriptionibus et Observationibus Illustratae - Pl. Syr. Dec. i. 9. t. 1\" del 1791. Il nome scientifico della trib\u00f9 \u00e8 stato definito per la prima volta dai botanici H. Taylor e Lawrence Alexander Sidney Johnson (1925\u20131997) nel 1957.\nDistribuzione e habitat.\nLe due specie di questo genere sono distribuite in Siria e in una parte ristretta della Cina orientale. In Italia la specie mediterranea \u00e8 presente solo in Sicilia, dove \u00e8 rara.\nL'areale del genere Fontanesia \u00e8 un tipico esempio di areale disgiunto.\nTassonomia.\nLa famiglia di appartenenza di questa trib\u00f9 (Oleaceae) comprende 25 generi e circa 600 specie (29 generi e 600 specie secondo altri Autori oppure 24 generi con 615 specie) con distribuzione cosmopolita dalle regioni tropicali fino a quelle temperate.\nIl numero cromosomico delle specie di questo genere \u00e8: 2n = 26.\nFilogenesi.\nDa un punto di vista filogenetico, all'interno della famiglia, la trib\u00f9 Fontanesieae \u00e8 \"gruppo fratello\" della trib\u00f9 Jasmineae; queste due trib\u00f9 a loro volta sono \"gruppo fratello\" di altre due trib\u00f9 (Oleeae + Forsythieae).\nSpecie del genere.\nQuesto genere comprende due specie:\nLa differenza tra le due specie \u00e8 minima, tanto che \"F. fortunei\" da alcuni Autori \u00e8 descritta come una variet\u00e0 della prima e spesso \u00e8 indicata con il sinonimo \"Fontanesia chinensis\". Da un punto di vista morfologico la differenza maggiore tra le due specie si trova nelle foglie: in \"F. fortunei\" i margini sono interi, mentre in \"F. phillyreoides\" sono finemente denticolati, ruvidi e ciliati; inoltre in quest'ultima specie la dimensione delle foglie \u00e8 ridotta a met\u00e0.\nUsi (Giardinaggio).\nL'utilizzo delle due specie di questo genere \u00e8 unicamente nel giardinaggio. La specie \"F. phillyreoides\" venne portata a Parigi dalla Siria dallo stesso Labillardi\u00e8re nel 1787; mentre la specie \"F. fortunei\" fu introdotta direttamente dalla Cina attorno al 1845."}
{"id": "358336", "revid": "709565", "url": "https://it.wikipedia.org/wiki?curid=358336", "title": "Lorian", "text": "Lorian \u00e8 un personaggio della serie televisiva di fantascienza \"\" presente nell'episodio \"E2\".\nNell'episodio si apprende che Lorian \u00e8 figlio di Charles \"Trip\" Tucker III e di T'Pol. Nella linea del tempo alternativa a cui appartiene, Lorian diviene capitano dell'Enterprise (NX-01) 110 anni dopo Jonathan Archer."}
{"id": "358338", "revid": "5016", "url": "https://it.wikipedia.org/wiki?curid=358338", "title": "Repubblica (Platone)", "text": ""}
{"id": "358341", "revid": "767487", "url": "https://it.wikipedia.org/wiki?curid=358341", "title": "Dixie Chicks", "text": "Le Dixie Chicks sono un gruppo country statunitense nato a Dallas in Texas nel 1989. Con 30 milioni di album venduti, sono ad oggi il gruppo femminile che ha venduto il maggior numero di copie negli Stati Uniti, ricevendo inoltre 13 Grammy Award, 8 Academy of Country Music Awards, 7 Billboard Music Award e 10 CMA Awards.\nFondato nel 1989 come gruppo bluegrass con Martie Erwin Maguire e Emily Erwin Robison insieme a Laura Lynch e Robin Lynn Macy, pubblicano tre album \"Thank Heavens for Dale Evans\" (1990), \"Little Ol' Cowgirl\" (1992) e \"Shouldn't a Told You That\" (1993), il gruppo non ha raggiunto il successo fino a quando Lynch e Macy hanno lasciato il gruppo e sono state sostituite dalla cantante Natalie Maines alla fine del 1997.\nNel 1998 il gruppo ha firmato con la Monument Records, pubblicando il loro innovativo album \"Wide Open Spaces\". Sia esso che il suo seguito \"Fly\" (1999), hanno raggiunto le vette delle classifiche di Stati Uniti e Canada, vendendo in totale 22milioni di copie e ricevendo quattro Grammy Award e cinque ACM Awards. Il successivo album, \"Home\" (2002), raggiunge la prima posizione della Billboard 200, ottenendo quattro Grammy e vendendo 6,5 milioni di copie. Il settimo album, \"Taking the Long Way\" (2006), vince cinque Grammy tra cui Album of the Year, oltre ai premi Song of the Year e Record of the Year per la hit \"Not Ready to Make Nice\". Dopo quattordici anni, nel 2020, uscir\u00e0 l'ottavo album \"Gaslighter.\"\nNel corso della loro carriera hanno collaborato con numerosi artisti tra cui Beyonc\u00e9, Taylor Swift, Christina Aguilera, The Eagles, Reba McEntire e Dolly Parton.\nCarriera.\n1989-1997: Formazione del gruppo.\nLa prima formazione delle Dixie Chicks (1989) era composta da quattro ragazze: Laura Lynch (contrabbasso), Robin Lynn Macy (chitarra) e le due sorelle polistrumentiste Martie e Emily Erwin (oggi pi\u00f9 note con i rispettivi nomi da sposate, Martie Maguire e Emily Robison). La scelta del nome \"Dixie Chicks\" fu ispirata dalla canzone \"Dixie Chicken\" di Lowell George dei Little Feat. Il gruppo si esibiva suonando prevalentemente bluegrass e standard country. Tutte e quattro suonavano e cantavano, ma le voci soliste erano Lynch e Macy e le sorelle Maguire e Robison realizzavano gran parte dell'accompagnamento strumentale. Maguire suonava soprattutto il \"fiddle\", il mandolino e la viola, mentre Robison eccelleva, in particolare, col banjo a cinque corde e col dobro. Nel 1987 e nel 1989, Maguire ottenne rispettivamente il secondo e il terzo posto nel campionato nazionale di fiddle Walnut Valley Festival di Winfield.\nNel 1990, il gruppo ottenne dalla mecenate Penny Cook un assegno di 10.000 $ da usare per incidere l'album di debutto \"Thank Heavens for Dale Evans\" (riferimento all'attrice e cantante Dale Evans). Nello stesso anno incisero un EP natalizio dal titolo \"Home on the Radar Range\", e cominciarono a promuovere la loro immagine pubblica come gruppo di \"cowgirl\". Fecero alcune apparizioni sui media, inclusa una performance al Grand Ole Opry e una nello show radiofonico di Garrison Keillor \"A Prairie Home Companion\". Vinsero il premio di miglior band al Telluride Bluegrass Festival e cominciarono a suonare come band di apertura a concerti di artisti country pi\u00f9 affermati come Garth Brooks, Reba McEntire e George Strait.\nNel 1992 incisero un secondo album indipendente, \"Little Ol' Cowgirl\", che marc\u00f2 l'inizio di una transizione stilistica verso un country pi\u00f9 moderno, con la collaborazione di pi\u00f9 artisti esterni per arricchire gli arrangiamenti. Questi cambiamenti non furono apprezzati da Robin Lynn Macy, che nello stesso anno abbandon\u00f2 il gruppo per dedicarsi a un'attivit\u00e0 solista nel genere \"bluegrass\". Il chitarrista Lloyd Maines, che aveva collaborato come produttore a entrambi gli album delle Dixie Chicks, propose sua figlia Natalie Maines come rimpiazzo di Macy. La candidatura per\u00f2 rimase in sospeso, e nel successivo album \"Shouldn't A Told You That\" (1993) l'unica cantante solista era ancora Lynch. Nel frattempo, il gruppo faticava a trovare un contratto con un'etichetta discografica, in parte a causa del fatto che molti agenti ritenevano troppo rischiosa la scommessa su un gruppo country completamente femminile. La situazione fu infine risolta grazie all'aiuto del nuovo manager del gruppo, Scott Siman, che procur\u00f2 loro un contratto con la divisione di Nashville della Sony. Nello stesso periodo, Lynch espresse la volont\u00e0 di sospendere la propria attivit\u00e0 col gruppo, per passare pi\u00f9 tempo a casa con la figlia. Di conseguenza, Natalie Maines venne accolta come nuova \"lead singer\".\n1998-2002: \"Wide Open Spaces\", \"Fly\" e \"Home\".\nIl primo disco delle nuove Dixie Chicks fu \"Wide Open Spaces\" che esce il 27 gennaio 1998 ed \u00e8 stato registrato a Nashville, capitale mondiale della country music. L'album \u00e8 stato insignito del Grammy Award nel 1999 nella categoria di miglior album country dell'anno. Il disco ha venduto circa 12 milioni di copie in tutto il mondo. Questo album \u00e8 stato seguito da \"Fly\", uscito un anno pi\u00f9 tardi.\nNel 2002 viene pubblicato \"Home\", un album acustico prodotto da Lloyd Maines che, solo durante la prima settimana, vende circa 700.000 copie. All'interno dell'album \u00e8 contenuto il brano \"Landslide\", scritto da Stevie Nicks ed eseguito dal vivo con la famosa cantante durante il \"Divas Live\" a Las Vegas.\nIl 10 marzo 2003 \u00e8 partito da Londra il Top Of The World Tour che \u00e8 stato il tour country pi\u00f9 redditizio di tutti i tempi e dal quale \u00e8 stato poi ricavato un DVD (un collage di filmati registrati durante le tappe pi\u00f9 importanti del tour) nonch\u00e9 un album che \u00e8 diventato immediatamente disco d'oro. Il tour si \u00e8 concluso il 12 ottobre dello stesso anno a Washington.\n2003-2005: La controversia politica.\nDurante il concerto del 10 marzo 2003 tenutosi allo Sheperd's Bush Empire di Londra, a pochi giorni dall'invasione dell'Iraq da parte di una coalizione internazionale guidata dagli Stati Uniti, la cantante del gruppo Natalie Maines (nata a Lubbock, Texas) ha dichiarato al pubblico:\nLa frase, riportata dal quotidiano inglese \"The Guardian\" e poi ripresa dai media statunitensi, ha causato una vasta sollevazione contro le Dixie Chicks negli Stati Uniti, che ha comportato il boicottaggio dei brani delle Dixie Chicks da parte di numerose radio specializzate in musica country e la rottura del contratto di sponsorizzazione con la Lipton.\nLa perdita di numerosi appassionati di musica country (la maggior parte dei quali tradizionalmente di fede repubblicana) e il boicottaggio di grossi network radiofonici non ha indotto il gruppo a rinunciare alle proprie opinioni contro la guerra, e nell'ottobre 2004 le Dixie Chicks hanno partecipato a una serie di concerti del \"Vote for Change Tour\" in supporto alla campagna elettorale di John Kerry.\nLa controversia politica delle Dixie Chicks \u00e8 stata raccontata dal documentario del 2006 \"\", diretto dalla regista Barbara Kopple.\n2006-2007: Il ritorno al successo con \"Taking the Long Way\".\nIl nuovo album del gruppo, \"Taking the Long Way\", \u00e8 stato pubblicato in tutto il mondo il 22 maggio 2006. Il primo singolo estratto \u00e8 stato \"Not Ready To Make Nice\". Nella 49\u00aa edizione dei Grammy Award le Dixie Chicks hanno un eccezionale successo e incassano cinque statuette, incluse quelle per la migliore canzone, la miglior performance e il miglior album dell'anno.\n2008-2015: Periodo di pausa e le Court Yard Hounds.\nNel periodo compreso tra il 2008 e il 2015 le componenti del gruppo hanno lavorato ad altri progetti, si sono dedicate alla loro famiglia, e hanno organizzato diversi concerti o mini-tour occasionali.\nNel gennaio 2010 Maguire e Robison hanno pubblicato nuova musica senza Maines. Il padre di quest'ultima, Lloyd Maines, ha dichiarato che comunque il trio \u00e8 \"decisamente ancora un'entit\u00e0 unita\" nonostante il nuovo progetto musicale. Il 15 gennaio 2010 \u00e8 stato annunciato che il duo sarebbe stato conosciuto come Court Yard Hounds e che avrebbero pubblicato un album omonimo nel maggio 2010. Dal marzo 2010 il trio partecipa al tour degli Eagles tra Canada e Stati Uniti.\nNel marzo 2011, la Maines ha fatto una registrazione da solista del successo dei The Beach Boys \"God Only Knows\" per l'episodio finale della serie di HBO \"Big Love\". Nel luglio 2011, Robison e Maguire annunciano di essere tornate a collaborare e produrre nuova musica con la Maines.\nNel luglio 2013, i Court Yard Hounds hanno anche pubblicato il loro album del secondo anno, \"Amelita\".\nNell'agosto 2013, le Dixie Chicks hanno annunciato il loro primo tour \"Long Time Gone Tour\" del 2007, tra Canada, Regno Unito, Irlanda e paesi Scandinavi.\n2016-in corso: Collaborazioni e quinto album in studio.\nNel 2016 la band intraprende un tour europeo tra Regno Unito, Belgio, Irlanda, paesi Scandinavi per poi estendere le date nel Nord America dopo dieci anni di assenza con oltre 80 concerti. Il 2 novembre 2016 la band ha eseguito \"Daddy Lessons\" al fianco di Beyonc\u00e9 in occasione del 50\u00ba anniversario dei Country Music Association Awards creando diverse controversie nel mondo country. Il giorno successivo \u00e8 stata pubblicata una versione in studio dell'esibizione presso i punti vendita digitali.\nIl 3 maggio 2018, le cantanti hanno ottenuto un nuovo management e hanno firmato con Ian Montone e Rick Yorn alla Monotone/LBI Entertainment, mentre il precedente manager di lunga data Simon Renshaw ha annunciato il suo ritiro nel marzo 2018 dopo aver gestito la band dal 1995.\nIl 26 giugno 2019 il gruppo ha annunciato di lavorare a un album di inediti intitolato \"Gaslighter\", a distanza di tredici anni dall'ultimo album, previsto nel 2020. Inoltre nel 2019 collaborano con l'artista statunitense Taylor Swift alla realizzazione del brano \"Soon You'll Get Better\", contenuto all'interno dell'album della cantante intitolato \"Lover\".\nIl 4 marzo 2020 \u00e8 stato pubblicato \"Gaslighter\", primo singolo dell'album omonimo.\nFilantropia e controversie.\nIl 10 marzo 2003, durante un concerto a Londra, nove giorni prima dell'invasione dell'Iraq del 2003, la cantante solista Maines ha parlato al pubblico affermando: \"Noi non vogliamo questa guerra, questa violenza, e ci vergogniamo che il Presidente degli Stati Uniti, George W. Bush, venga dal Texas\", il che ha ottenuto una reazione positiva dal pubblico britannico in contrasto con la reazione negativa e i conseguenti boicottaggi, negli Stati Uniti, dove i talk show hanno denunciato la band. I loro album sono stati scartati per protesta pubblica e le reti televisive aziendali li hanno messi nella lista nera per il resto degli anni di carica di Bush.\nIn un raduno del dicembre 2007 a Little Rock, Arkansas, Maines hanno espresso il loro sostegno ai West Memphis Three, tre uomini condannati per un triplice omicidio del 1993 che molti credono innocenti. La Maines ha citato un recente fascicolo della difesa che coinvolgeva Terry Hobbs, il patrigno di una delle vittime, e ha pubblicato commenti simili in una lettera sul sito web delle Dixie Chicks. Nel novembre 2008, Hobbs ha citato in giudizio Maines e le Dixie Chicks per diffamazione a seguito delle sue dichiarazioni. Il 2 dicembre 2009 un giudice federale statunitense ha respinto il caso di diffamazione in base al fatto che Hobbs non aveva dimostrato che le dichiarazioni fossero state fatte con reale dolo.\nIl 2 novembre 2016 in occasione del 50\u00ba anniversario dei CMA Awards si esibiscono con la pop-star Beyonc\u00e9 nel brano \"Daddy Lessons\", tratto dall'album \"Lemonade\", ricevendo numerose critiche da parte dei cantanti, tra cui Alan Jackson, e fans del genere country pi\u00f9 conservatori. Di contro i fans della band e della cantante hanno elogiato la performance e inoltre numerosi artisti si sono schierati a favore della performance come Kacey Musgraves, Kelsea Ballerini, Brad Paisley, Carrie Underwood e Blake Shelton.\nLe cantanti supportano inoltre i diritti della comunit\u00e0 LGBT, i movimenti femministi e diverse iniziative per i diritti umani."}
{"id": "358344", "revid": "125125118", "url": "https://it.wikipedia.org/wiki?curid=358344", "title": "Nino Pagot", "text": "\u00c8 stato uno dei pionieri dell'animazione italiana, oltre che uno dei maestri del locale movimento fumettistico, divenuto famoso soprattutto per la creazione, assieme al fratello Toni, dei personaggi Gris\u00f9 il draghetto e Calimero.\nBiografia.\nNato a Venezia, si trasfer\u00ec a Milano durante la prima guerra mondiale. Dopo aver frequentato un istituto tecnico, sul finire degli anni venti inizi\u00f2 a disegnare per varie riviste italiane, tra cui \"Attorno al fuoco\", rivista scout, per \"Corriere dei Piccoli\" e per \"Il Giornale delle Meraviglie\".\nSuccessivamente prese il posto di Antonio Rubino alla direzione artistica de \"Il Balilla\" e lavor\u00f2 come illustratore anche per \"Travaso\", \"Il Guerin Meschino\" e \"L'Audace\", oltre che per \"Argentovivo!\". Collabor\u00f2 anche con l'editore fiorentino Nerbini sulla prima testata di fumetti disneyani al mondo: il \"Topolino\" formato giornale.\nNegli anni Trenta illustr\u00f2 per la UTET di Torino le serie 4,5,7 e 8 della notissima collana per ragazzi \"La Scala d'oro\".\nL'attivit\u00e0 disneyana dell'autore si svolse negli anni tra il 1937 e il 1941: durante tale periodo disegn\u00f2 storie sia per \"Topolino\", sia per \"Paperino\", collaborando soprattutto con Federico Pedrocchi, ideatore dei due giornali e pioniere della scuola dei Disney italiani, ai cui primi passi Pagot contribu\u00ec con due storie ispirate al lungometraggio animato \"Biancaneve e i sette nani\": \"Biancaneve e il mago Basilisco\" (\"Paperino\" giornale nn.72-100 del 1939) e \"I sette nani cattivi contro i sette nani buoni\" (\"Paperino\" giornale nn.101-121 del 1939-1940)\nLa collaborazione con le riviste disneyane continua anche con una serie di storie con personaggi realistici, per la maggior parte scritte da Pedrocchi, e che in un certo senso anticipano le collaborazioni che molti maestri del fumetto nostrano, come Sergio Toppi, strinsero con il \"Topolino\" libretto per la realizzazione di versioni a fumetti di famosi romanzi della narrativa.\n che Nino Pagot inizi\u00f2 la sua attivit\u00e0 di animatore, ovvero l'aspetto della sua carriera per cui \u00e8 maggiormente famoso. Durante i primi anni quaranta aveva iniziato a realizzare alcuni film, ma proprio l'esperienza con i fumetti di Biancaneve lo spinse a intraprendere la realizzazione e la produzione di cartoni animati.\nDurante la seconda guerra mondiale collabor\u00f2 con il fratello Toni alla realizzazione del progetto \"Lalla, piccola Lalla\" e al lungometraggio \"I fratelli Dinamite\", uno dei primi e pi\u00f9 importanti cartoni animati italiani dell'epoca, strappando, per pochissime ore, il primato a \"La rosa di Bagdad\" di Anton Gino Domeneghini. \"I fratelli Dinamite\" \u00e8 stato restaurato nel 2005 grazie a nuove tecniche digitali che ne hanno rinfrescato il colore.\n\"I fratelli Dinamite\", per\u00f2, sono solo la prima di una lunga attivit\u00e0 che ha permesso allo studio Pagot - fondato nel 1946 e al quale hanno collaborato, oltre al fratello Toni, anche i figli Marco e Gina - la possibilit\u00e0 di realizzare numerosi prodotti, nonostante che una bomba ne distruggesse i locali durante il 1947, costringendoli, di fatto, a ricominciare da zero. Tra le serie e i personaggi creati dalla famiglia Pagot si ricordano Cocco Bacillo, Fantasma, Omino-goccia, Pellicano, Gelsomina. Esiste anche una vecchia polemica tra gli eredi Pagot e il disegnatore Carlo Peroni, che si \u00e8 autoattribuito senza seguito la medesima creazione, il famosissimo Calimero, divenuto simbolo del programma culto \"Carosello\". A questi personaggi originali, i fratelli Pagot affiancano anche la produzione di cartoni di personaggi altrui, come Cocco Bill, il famoso cow-boy ideato dal molisano Jacovitti, o i personaggi Hanna-Barbera.\nMuore a Milano nel 1972, proprio alla vigilia dell'esordio di Gris\u00f9 il draghetto: dopo averci lasciato poche storie disneyane, ma una grande produzione animata. Pu\u00f2 essere considerato, insieme a Pedrocchi e Toppi, uno dei pionieri della scuola Disney italiana."}
{"id": "358347", "revid": "2105653", "url": "https://it.wikipedia.org/wiki?curid=358347", "title": "Lungomare Falcomat\u00e0", "text": "Il lungomare Falcomat\u00e0 (o lungomare Matteotti) \u00e8 una delle vie pi\u00f9 note di Reggio Calabria. \u00c8 intitolato al sindaco Italo Falcomat\u00e0, protagonista e ispiratore della \"Primavera di Reggio\".\n\"Il pi\u00f9 bel chilometro d'Italia\".\nEsteso pi\u00f9 di un chilometro (circa 1,7 km, precisamente da piazza Indipendenza a piazza Garibaldi), il lungomare del centro storico di Reggio Calabria occupa l'area costiera compresa tra il porto ed il fortino a mare (l'antico Castelnuovo nei pressi di punta Calamizzi). \u00c8 costituito dal lungomare Falcomat\u00e0, lungomare Matteotti, corso Vittorio Emanuele III e viale Genoese Zerbi, ma tutta l'area viene generalmente identificata come via Marina.\nIl fronte a mare della citt\u00e0 \u00e8 ricco di palmizi e specie vegetali estremamente variegate. Il viale \u00e8 adornato da palazzi in stile liberty (molti risalenti all'ultima ricostruzione della citt\u00e0) tra i quali spiccano palazzo Zani, palazzo Spinelli e villa Genoese Zerbi. \u00c8 inoltre arricchito da elementi che indirettamente tracciano la storia della citt\u00e0 quali i numerosi monumenti commemorativi, una fontana monumentale ed alcuni siti archeologici a testimonianza dell'epoca greco-romana: tratti delle mura di cinta della citt\u00e0 greca ed un impianto termale di epoca romana.\nTra il mare e la passeggiata con il parapetto e i lampioni liberty, sorge l'arena dello Stretto, teatro in stile tipicamente greco che ospita eventi culturali ed intrattenimento soprattutto nei mesi estivi; sul molo di Porto Salvo antistante l'arena sorge il monumento a Vittorio Emanuele III, che qui sbarc\u00f2 toccando il suolo italiano per la prima volta da re il 31 luglio 1900.\nIl lungomare di Reggio viene chiamato \"il pi\u00f9 bel chilometro d'Italia\", per via del fenomeno ottico della fata morgana, visibile solo dalla costa calabra, da cui ha origine il mito per effetto del quale \u00e8 possibile vedere le immagini ravvicinate della Sicilia riflesse e dal mare. La frase viene attribuita a Gabriele D'Annunzio, ma erroneamente. Secondo lo storico Agazio Trombetta, infatti, la citazione \u00e8 falsa: D'Annunzio non fu mai a Reggio e nella Biblioteca Dannunziana non risulta nulla su Reggio Calabria. Pare invece che durante la radiocronaca del Giro della Provincia di Reggio Calabria, il 27 marzo 1955, il noto telecronista della Rai Nando Martellini cit\u00f2 questa frase attribuendola a D'Annunzio, cos\u00ec come gli era stato riferito da alcuni cittadini reggini particolarmente entusiasti: sia Martellini che coloro che riferirono la frase in realt\u00e0 ignoravano la reale verit\u00e0.\nStoria del lungomare di Reggio.\nL'antico affaccio sul mare.\nLe principali zone adibite ad attracco portuale nella storia sono state essenzialmente due: il golfo dell'antico porto naturale a ridosso dell'antico promontorio di punta Calamizzi (affondato nel 1562 a causa di un terremoto), e l'attuale porto che sorge in una zona di costa limitata al quartiere di Santa Caterina.\nI due antichi approvvigionamenti idrici della citt\u00e0 si trovavano lungo la marina ed erano:\n1783 - prima ricostruzione e nascita del lungomare.\nDopo il grave terremoto del 1783, il piano di ricostruzione \u00e8 redatto dall'ingegner Giovan Battista Mori. Con l'abbattimento delle antiche mura per recuperare il suolo da esse occupato, la fascia lungo il mare viene organizzata con un sistema di edifici continui ed uno spazio urbano attrezzato che seguiva l'andamento della costa. Il progetto di demolizione fu eseguito, nacque il lungomare di Reggio e fu costruita la nuova palazzata sulla strada marina, che fu chiamata Real Palazzina.\nTra il 1884 ed il 1886 la via Marina fu interessata da lavori di sistemazione. Dopo la costruzione del tronco ferroviario tra la stazione centrale e il porto, i guasti derivanti dai lavori per il tracciato ferroviario, avevano determinato un mutamento di quella che era (assieme al corso Garibaldi) la pi\u00f9 importante arteria cittadina.\nLa Real Palazzina, che con un prospetto unitario qualificava l'affaccio della citt\u00e0 verso il paesaggio marino, era stata per\u00f2 privata del suo elemento terminale: l'antico palazzo Nesci (adibito a caserma) e l'edificio della pescheria, che vennero demoliti.\nPer riparare i danni apportati dal tracciato ferroviario, il Comune chiese il concorso diretto del Governo; quindi il \"Progetto per la sistemazione della Strada Marina e coordinamento delle strade traverse\" presentava una planimetria che prevedeva:\n1908 - seconda ricostruzione e rinascita del lungomare.\nDopo il terremoto del 1908, l'assessore ai lavori pubblici Giuseppe Valentino - poi sindaco della ricostruzione - incaric\u00f2 l'ingegnere Pietro De Nava di redigere il progetto del nuovo piano regolatore della citt\u00e0, che includeva la sistemazione del nuovo lungomare.\nVenne cos\u00ec ricostruito il nuovo lungomare di Reggio, molto pi\u00f9 ampio grazie alle sue tre zone costituite da:\nLa Primavera di Reggio: il lungomare Falcomat\u00e0.\nI lavori per la riqualificazione del Lungomare sono una delle principali opere del periodo di rinascita di Reggio Calabria. Dopo l'interramento della ferrovia lungo la costa, il Lungomare \u00e8 stato per anni in condizioni di degrado, nel corso dei quali si sono succeduti diversi progetti per la riqualificazione, tra cui quello dell'architetto Manfredi Nicoletti. Nel 1994, il progetto dell'attuale Lungomare \u00e8 stato affidato a Tecnic Consulting Engineers che ispirandosi allo stile Liberty, ha creato un sistema di passeggiate interconnesse a vari livelli. Il Lungomare Falcomat\u00e0 \u00e8 oggi la fusione di zone vecchie e nuove che formano uno dei pi\u00f9 ampi spazi pubblici europei, attraverso: \nLavori in corso.\nIl concorso di progettazione internazionale \"Regium Waterfront\" vinto dall'architetto Zaha Hadid, riqualificher\u00e0 le zone adiacenti all'attuale lungomare, completando il fronte a mare del centro storico nella fascia marina compresa tra le fiumare Annunziata e Calopinace.\nIl completamento del lungomare Falcomat\u00e0 si estender\u00e0 dunque fino ai nuovi estremi del porto a nord e del fiumara Calopinace a sud, segnati da due edifici-simbolo:\nNel settembre 2015, l'amministrazione comunale guidata da Giuseppe Falcomat\u00e0 mette in discussione la realizzazione del progetto, gi\u00e0 in forte ritardo rispetto ai tempi prospettati.\nNell'aprile 2021, il governo inserisce il Museo del Mediterraneo fra i 14 progetti strategici previsti dal Piano Nazionale di Ripresa e Resilienza per i Grandi attrattori culturali, volti a rilanciare il settore della cultura del paese. Per tale progetto sono stati istanziati 53 milioni di euro, con la premessa di iniziare e terminare i lavori entro il 2026.\nMonumenti, palazzi e luoghi.\nAlcuni dei principali elementi d'interesse del lungomare Falcomat\u00e0:"}
{"id": "358350", "revid": "6923", "url": "https://it.wikipedia.org/wiki?curid=358350", "title": "Subaru Impreza WRX STi", "text": "La Subaru Impreza WRX STi \u00e8 la versione pi\u00f9 sportiva del modello Impreza, prodotta dalla casa giapponese Subaru a partire dal 1994.\nDescrizione.\nLa versione prodotta dal 2003 al 2005 montava un motore di 1.994 centimetri cubici di cilindrata che sviluppava 265 cavalli.\nIn questo arco di tempo fu prodotta anche una versione speciale dell'Impreza WRX Sti, ovvero dotata di differenziale \"DCCD\".\nLo scopo di questa versione speciale era di celebrare la vittoria nel 2003 di Petter Solberg nel mondiale rally con questa vettura.\nA fine 2005, in previsione del 2006 e di conseguenza anche del mondiale rally \u00e8 stato presentato il nuovo modello, che presenta varie differenze rispetto al vecchio. Innanzitutto si \u00e8 attuato un restyling che ha toccato soprattutto il frontale dell'auto, e in minore misura la parte posteriore.\nIl motore \u00e8 passato da 2.0 litri di cilindrata del vecchio modello ai 2.5 litri del nuovo modello.\nIl motore della versione 2009, sempre boxer, fornisce 300 cavalli e una coppia motrice di 407 N m a 4000 giri."}
{"id": "358351", "revid": "242434", "url": "https://it.wikipedia.org/wiki?curid=358351", "title": "Destrocherio", "text": ""}
{"id": "358357", "revid": "242434", "url": "https://it.wikipedia.org/wiki?curid=358357", "title": "Diaprato", "text": ""}
{"id": "358358", "revid": "1543377", "url": "https://it.wikipedia.org/wiki?curid=358358", "title": "Partiti politici in Svizzera", "text": "Questa \u00e8 la lista dei partiti politici svizzeri.\nLa Svizzera \u00e8 caratterizzata da un sistema multi-partitico, nel quale anche i partiti meno rappresentativi della popolazione riescono a trovare un loro spazio in consiglio nazionale.\nNomi nelle altre lingue.\nFonte: Cancelleria federale"}
{"id": "358362", "revid": "1456895", "url": "https://it.wikipedia.org/wiki?curid=358362", "title": "Nottingham", "text": "Nottingham \u00e8 una citt\u00e0 del Regno Unito e autorit\u00e0 unitaria con status di city capoluogo della contea del Nottinghamshire in Inghilterra.\nIl centro di Nottingham si trova sul fiume Leen e il suo confine meridionale segue il corso del fiume Trent, che scorre dallo Stoke all'Humber.\nNottingham ha dato i natali alla leggenda di Robin Hood e all'industria del merletto, della bicicletta (in particolare delle bici Raleigh) e del tabacco. Ha ottenuto la sua carta cittadina nel 1897, come parte delle celebrazioni del Giubileo di diamante della Regina Vittoria. Nottingham \u00e8 una famosa destinazione turistica: nel 2018 la citt\u00e0 ha ricevuto il secondo maggior numero di visitatori nelle Midlands. \nNel 2017 Nottingham aveva una popolazione stimata di 329.200. La popolazione della citt\u00e0 vera e propria, rispetto alle sue controparti regionali, \u00e8 stata attribuita ai suoi confini storici e ben disegnati. L'area metropolitana, che comprende molti dei sobborghi della citt\u00e0, ha una popolazione di . \u00c8 la pi\u00f9 grande area urbana delle East Midlands, la seconda pi\u00f9 grande delle Midlands e la settima in tutto il Regno Unito. La sua area urbana funzionale ha una popolazione di abitanti\nLa sua economia \u00e8 la settima pi\u00f9 grande del Regno Unito con un PIL di 50,9 miliardi di $ (2014). La citt\u00e0 fu la prima nelle East Midlands ad essere classificata come citt\u00e0 mondiale a livello di sufficienza della rete di ricerca sulla globalizzazione. \nIl sistema di trasporto pubblico di Nottingham ha vinto premi prima del 2015, tra cui la pi\u00f9 grande rete di autobus di propriet\u00e0 pubblica in Inghilterra, ed \u00e8 anche servito dalla stazione ferroviaria di Nottingham e dal moderno sistema di tram Nottingham Express Transit.\n\u00c8 anche un importante centro sportivo e, nell'ottobre 2015, \u00e8 stata nominata \"Home of English Sport\" (\"Casa degli sport inglesi\". Il National Ice Centre, l'Holme Pierrepont National Watersports Centre e il campo da cricket internazionale di Trent Bridge sono tutti situati nella citt\u00e0 o nei dintorni. Essa ospita anche due squadre di calcio professionistiche: l'ex club di lega professionistica pi\u00f9 antico del mondo, il Notts County, e il Nottingham Forest, due volte vincitore, 1978/79 e 1979/80, della Coppa dei Campioni europea (oggi UEFA Champions League) UEFA sotto la guida dell'allenatore Brian Clough e del suo vice Peter Taylor. La citt\u00e0 ha anche squadre di rugby, hockey su ghiaccio e cricket professionistiche e l'Aegon Nottingham Open, un torneo internazionale di tennis sui tour ATP e WTA. Questo riconoscimento \u00e8 arrivato poco pi\u00f9 di un anno dopo che Nottingham \u00e8 stata nominata la prima citt\u00e0 del calcio del Regno Unito. \nL'11 dicembre 2015, Nottingham \u00e8 stata nominata \"Citt\u00e0 della letteratura\" dall'UNESCO, unendo Dublino, Edimburgo, Melbourne e Praga come una delle poche al mondo. Il titolo riflette l'eredit\u00e0 letteraria di Nottingham, con Lord Byron, D. H. Lawrence e Alan Sillitoe che hanno legami con la citt\u00e0, nonch\u00e9 una comunit\u00e0 letteraria contemporanea, un'industria editoriale e una scena poetica. \nLa citt\u00e0 \u00e8 servita da tre universit\u00e0: la Nottingham Trent University, la University of Nottingham e la University of Law; ospita la pi\u00f9 alta concentrazione di fornitori di istruzione superiore nelle East Midlands.\nGeografia.\nNottingham si trova su una zona di basse colline lungo la valle del fiume Trent, ed \u00e8 circondata dalla foresta di Sherwood a nord, dal Nottinghamshire, dal Derbyshire e dallo Yorkshire a ovest, e dalla Valle di Belvoir a est e a sud.\nLa municipalit\u00e0 di Nottingham include i sobborghi di Saint Anns, Bakersfield, Bulwell, Lenton, Clifton e Sneinton, mentre esclude parecchi sobborghi e citt\u00e0 che sono considerati far parte dell'area urbana di Nottingham: Arnold, Carlton, West Bridgford, Beeston, Stapleford, Hucknall, Eastwood, Ruddington, Ilkeston e Long Eaton, di cui gli ultimi due fanno parte dell'adiacente contea di Derbyshire.\nLa regione geografica della \"Grande Nottingham\" ( abitanti) include altre municipalit\u00e0: Gedling, Broxtowe, Rushcliffe, Ashfield, Erewash e Amber Valley.\nFlora e fauna.\nAll'interno della citt\u00e0, la fauna selvatica autoctona comprende la volpe rossa, il falco pellegrino ed il martin pescatore comune. Notevoli riserve naturali in giro per la citt\u00e0 includono la Riserva naturale Attenborough, la Riserva naturale nazionale della foresta di Sherwood, la Holme Pit, il sito della fauna selvatica locale di Fairham Brook e Wollaton Park. Grazie alla sua posizione di citt\u00e0 centrale con forti collegamenti di trasporto, Nottingham \u00e8 diventata la patria di specie animali e vegetali invasive tra cui il parrocchetto dal collare il poligono del Giappone e la balsamina.\nEcologia.\nNel 2017 \u00e8 stato riferito che Nottingham \u00e8 una delle numerose citt\u00e0 del Regno Unito che infrangono le linee guida dell'OMS sull'inquinamento atmosferico per la massima concentrazione di particolato. L'inquinamento \u00e8 in parte causato dalle dannose stufe a legna.\nCaratteristiche.\nIl centro della citt\u00e0 \u00e8 la vecchia \"Market Square\", attorno a cui si trovano le principali strade dello shopping. In cima alla strada si trova la Council House.\nNottingham \u00e8 la citt\u00e0 dal maggior tasso di crescita di posti di lavoro in Inghilterra e la seconda in tutto il Regno Unito, seconda sola a Glasgow.\n\u00c8 celebre nel mondo perch\u00e9 vi \u00e8 ambientata la leggenda di Robin Hood.\nLe Grotte.\nLe Grotte di Nottingham hanno sempre costituito una parte importante della regione, inizialmente fornendo riparo e fungendo da santuario, e crescendo ospit\u00f2 fiorenti centri di conciatura e nei tempi moderni sono diventate un'attrazione turistica. Le grotte sono artificiali, essendo state scavate nella roccia di arenaria morbida, e sono diventate una complessa rete sotto la citt\u00e0. La pi\u00f9 antica parte delle grotte risale al VII secolo. La citt\u00e0 ha pi\u00f9 grotte artificiali che in qualsiasi altra parte del paese e questa intera rete di grotte ha un'importanza pari a quella di Stonehenge, rendendo le Grotte di Nottingham un sito di grande importanza per l'eredit\u00e0 del Regno Unito. Parte della rete pu\u00f2 essere visualizzata dal pubblico presso l'attrazione della \"City of Caves\" a cui si accede dal centro commerciale Broadmarsh.\nPrima della rivoluzione industriale, la rete di caverne fu sostanzialmente ampliata e divenne sede di gran parte della popolazione pi\u00f9 povera, in particolare di quelle coinvolte nell'industria conciaria. Si pensava che la maggior parte delle grotte fosse stata utilizzata per la conservazione nel XVIII secolo e fu ancora abitata fino al 1924 circa quando l'ultima famiglia (la famiglia Shore) si trasfer\u00ec dalle grotte di Ilkeston Road. Tornarono in uso come rifugi antiaerei durante la seconda guerra mondiale. Una parte della rete di grotte sotto il centro commerciale Broadmarsh \u00e8 ancora utilizzata come cantine da pub.\nUn'altra sezione delle grotte, sotto il castello, \u00e8 ancora regolarmente utilizzata come gamma di fucili al coperto del Nottingham Rifle Club. Inoltre, Ye Olde Trip to Jerusalem Inn, un pub che sostiene di essere il pi\u00f9 antico della Gran Bretagna, \u00e8 in parte integrato nel sistema di grotte sotto il castello e conserva ancora l'accesso dalle cantine di birra al castello. Sembra che il pub risalga solo al XVII o XVIII secolo.\nStoria.\nPreistoria.\nLa media valle del Trent era coperta dalla calotta glaciale per gran parte del periodo Paleolitico tra 500.000 e 10.000 anni fa, e le prove della prima attivit\u00e0 umana sono limitate a un piccolo numero di manufatti in pietra trovati in ammassi glaciali o nell'argilla. Il riscaldamento post-glaciale del clima nel periodo Mesolitico tra il 10.000 a.C. e l'8.000 a.C. vide la valle colonizzata da cacciatori-raccoglitori approfittando dell'emergente ambiente boschivo. Resti di pietra focaia risalenti al periodo sono stati rinvenuti negli scavi sul sito del Castello di Nottingham e strumenti di pietra usati dai cacciatori-raccoglitori sono stati trovati in aree della citt\u00e0 tra cui Beeston, Wollaton Park e il sito del Victoria Centre. Il periodo Neolitico tra l'8.000 a.C. e il 4.000 a.C. vide la scomparsa dei boschi e la transizione dell'area verso un territorio agricolo. Ceramiche del periodo sono state rinvenute ad Attenborough e Holme Pierrepont, e asce in pietra sono state trovate nella citt\u00e0 prodotte fino a Great Langdale nel Lake District e Penmaenmawr nel Galles del Nord. Holme Pierrepont \u00e8 anche il sito del pi\u00f9 imponente monumento dell'et\u00e0 della pietra della zona: un monumento sepolcrale del primo neolitico costituito da diversi fossati concentrici che circondano un tumulo centrale contenente cinque pozzi poco profondi. \nProtostoria.\nEsistono molte prove dell'abitazione della zona, nell'Et\u00e0 del bronzo, inclusi strumenti e armi trovati nel fiume Trent e in altri fiumi locali, fra cui un'ascia piatta trovata a Edwalton e un palstave ad anello trovata a Bestwood. Un grande ammasso di metalli dell'et\u00e0 del bronzo fu scoperto durante i lavori di costruzione in Great Freeman Street nel 1860, risalente alla fine del IX o VIII secolo a.C. e costituito da dieci assi incassati, quattro punte di freccia in bronzo, una palstave, un anello cavo e la base di una lancia. Una possibile dimora dell'et\u00e0 del bronzo \u00e8 stata scoperta a Clifton, tra cui una serie di pali di quercia nel letto del fiume Trent e una collezione di metalli di et\u00e0 media e tarda dell'et\u00e0 del bronzo tra cui punte di lancia, pinze, spade, coltelli e un dirk. Siti simili sebbene meno conservati sono stati scoperti ad Attenborough e Holme Pierrepont. I cropmarks che indicano i fossati ad anello dei siti di sepoltura dell'et\u00e0 del bronzo sono densamente distribuiti attraverso le terrazze di ghiaia intorno al Trent nel sud della citt\u00e0. Lo scavo di questi siti ha rivelato prove di cremazioni e tracce di ceramiche, comprese le urne. \nL'Et\u00e0 del ferro tra il 700 a.C. e il 43 d.C. vide un aumento significativo della densit\u00e0 dell'insediamento nell'area, con prove di un gran numero di insediamenti agricoli che comprendevano sia l'agricoltura seminativa che quella pastorale, ciascuno probabilmente occupato da un singolo gruppo familiare. Le ceramiche dell'et\u00e0 del ferro sono state trovate in una vasta gamma di siti all'interno del centro citt\u00e0, tra cui i bastioni nord del castello, i marciapiedi, la Fisher Gate, Halifax Place e un fossato poco profondo tra Woolpack Lane e Barker Gate. Gli scavi di insediamenti a Gamston hanno fornito prove di vasellame e industrie tessili su piccola scala e di vasti legami commerciali, il sale del Cheshire, ceramiche della foresta di Charnwood e macinatoi dalle Pennine. L'importanza del Trent come rotta commerciale durante il periodo \u00e8 stata dimostrata dalla scoperta di tre canoe e una ruota a raggi risalente all'et\u00e0 del ferro nelle ghiaie di Holme Pierrepont. I fossati dell'et\u00e0 del ferro sono stati scavati nel castello e in diversi siti del mercato, suggerendo possibili fortificazioni preistoriche in queste aree.\nEt\u00e0 romana.\nNottingham \u00e8 nota per la sua mancanza di prove di occupazione durante l'era romana. Sebbene la Fosse Way fosse una delle principali strade romane della Gran Bretagna e passasse entro sei miglia a sud di Nottingham, non vi \u00e8 alcuna traccia di attraversamenti del Trent o insediamenti vicino al sito della citt\u00e0 moderna. \nDopo la partenza romana intorno al 410 d.C., regni Britannici indipendenti emersero ovunque in Gran Bretagna e la zona del Nottinghamshire fu brevemente coperta dal Regno di Elmet dalla fine del V secolo all'inizio del VII secolo quando venne conquistata dal regno anglosassone di Mercia.\nMedioevo.\nFondata in epoca anglosassone, intorno al 600 d.C., faceva parte del Regno di Mercia, dove avrebbe potuto essere conosciuto come \"Tig Guocobauc\" che significa in Brittonico \"un luogo di abitazioni rupestri\", poich\u00e9 parte dell'abitato era inizialmente composto da caverne scavate nell'arenaria. Cadde sotto il dominio di un capo sassone di nome Snot, da cui \"Snotingaham\", \"la fattoria del popolo di Snot \"(Inga = popolo di; ham = fattoria). Snot ha riunito la sua gente in un'area in cui \u00e8 ora possibile trovare lo storico mercato.\nIl primo documento di Nottingham \u00e8 nella Cronaca anglosassone dove \u00e8 citata come Snotengaham, nel 868. I nomi di questa forma normalmente rappresentano insediamenti stabiliti nel VI e VII secolo e associati a raggruppamenti tribali, indicando che Nottingham era probabilmente formata come insediamento primario degli Snoting, il cui territorio pi\u00f9 ampio avrebbe formato una suddivisione regia o amministrativa del regno. Le ceramiche anglosassoni del VII e VIII secolo sono state trovate a Fisher Gate all'interno di un fossato difensivo che pu\u00f2 essere visto anche in Woolpack Lane e Barker Gate, suggerendo che il primo insediamento anglosassone prese la forma di un piccolo recinto difensivo. \nIl toponimo di Nottingham e la grande quantit\u00e0 di terra di propriet\u00e0 reale al tempo del Domesday Book indicano probabilmente che fosse un importante insediamento. I resti di una grande sala in legno dell'VIII secolo situata nel suo recinto sono stati scavati in Halifax Place, essa venne nel tempo ingrandita raggiungendo la lunghezza di 30 metri diventando la pi\u00f9 grande sala costruita in Inghilterra in quel momento e venendo poi frazionata in pi\u00f9 sale. Queste sale si affacciavano sulla strada ora conosciuta come High Pavement, la strada principale dell'insediamento anglosassone, e sono simili alle sale scavate a Northampton, conosciute per essere state palazzi di re Merciani. \nNottingham fu conquistata nell'867 dai Vichinghi danesi e in seguito divenne uno dei cinque Burgh o citt\u00e0 fortificate del Danelaw.\nSi pensa che il primo ponte sul fiume Trent sia stato costruito intorno al 920.\nNell'XI secolo venne costruito il Castello di Nottingham su un affioramento d'arenaria del fiume Trent, attorno a cui, nel tempo, l'insediamento anglosassone si svilupp\u00f2 divenendo il borgo inglese di Nottingham e vennero edificati un municipio e dei tribunali. Un insediamento si svilupp\u00f2 anche sulla collina di fronte al castello ed era il borgo francese a sostegno dei Normanni nel castello. Alla fine, lo spazio tra i due fu costruito man mano che la citt\u00e0 cresceva e la Piazza del Mercato Vecchio divenne il centro di Nottingham diversi secoli dopo.\nLa costruzione della Chiesa di San Pietro inizi\u00f2 intorno al 1180. Nel 1132 venne aperto il \"Ye Old Jerusalem, n\"oto per essere il pub pi\u00f9 antico della Gran Bretagna.\nNel 1264, durante la Seconda guerra dei baroni, i ribelli attaccarono la comunit\u00e0 ebraica di Nottingham. Nel 1276, un gruppo di frati carmelitani istitu\u00ec un convento su quello che oggi \u00e8 Friar Lane con terre che includevano una pensione sul sito di quello che ora \u00e8 The Bell Inn.\nIl Plumptre Hospital venne costruito nel 1392, esso \u00e8 il pi\u00f9 vecchio servizio di beneficenza di Nottingham.\nLa citt\u00e0 divenne una contea nel 1449, dandogli un efficace autogoverno, secondo le parole dello statuto, \"per l'eternit\u00e0\". Il castello e la Shire Hall furono espressamente esclusi e tecnicamente rimasero aree distaccate del Nottinghamshire.\nEt\u00e0 moderna.\nLa guerra civile inglese cominci\u00f2 a Nottingham nel 1642, quando re Carlo I d'Inghilterra innalz\u00f2 il suo stendardo sul castello della citt\u00e0. Il castello pi\u00f9 antico venne distrutto dai parlamentaristi vittoriosi nel 1651. La Smith's Bank, una delle prime banche in Inghilterra fuori Londra, fu fondata intorno al 1688 nella Piazza del Mercato. Nel 1724 venne costruita la Nottingham Exchange (borsa valori). La Trent Navigation Company venne fondata nel 1783 per migliorare la navigazione sul fiume Trent da Nottingham a Kingston upon Hull. Il canale di Nottingham apr\u00ec nel 1796, e il prezzo del carbone a Nottingham ne risult\u00f2 quasi dimezzato.\nIl gas di carbone fu introdotto nel Nottinghamshire dalla \"Nottingham Gas Light and Coke Company\" nel 1821. Nel 1831 Nottingham fu il primo posto in Gran Bretagna a installare acqua corrente ad alta pressione costante, questo sistema fu implementato dall'ingegnere Thomas Hawksley e dalla Trent Waterworks Company. La Midland Counties Railway apr\u00ec il primo servizio ferroviario tra Nottingham e Derby il 4 giugno 1839. Durante la Prima rivoluzione industriale Nottingham divenne famosa per le sue industrie tessili, specialmente quelle che lavoravano i merletti, inoltre con l'avvento delle fabbriche la citt\u00e0 si riemp\u00ec di povere case operaie e di baraccopoli sovraffollate. A causa dell'opposizione da parte del duca di Newcastle al Reform Act del 1832, venne dato alle fiamme da una folla di manifestanti la sua residenza, il Castello di Nottingham. Il governo nel 1844 nomin\u00f2 una Commissione per esaminare lo stato delle grandi citt\u00e0, Thomas Hawkesley, ingegnere idraulico, testimoni\u00f2 alla Commissione di considerare Nottingham come la peggior citt\u00e0 in Inghilterra.\nNottingham era uno dei Borough riformati dal Municipal Corporations Act del 1835, e all'epoca era costituito dalle parrocchie di Nottingham St Mary, St Nicholas e St Peter. Fu ampliato nel 1877 aggiungendo le parrocchie di Basford, Brewhouse Yard, Bulwell, Radford, Sneinton, Standard Hill e parti delle parrocchie di West Bridgford, Carlton, Wilford.\nI primi inceneritori per lo smaltimento dei rifiuti furono costruiti a Nottingham da Manlove, Alliott &amp; Co. Ltd. nel 1874 su progetto brevettato da Alfred Fryer, originariamente erano conosciuti come Destructors. I primi tram trainati da cavalli vennero introdotti dalla Nottingham and District Tramways Company Limited nel 1878. Nel 1889 Nottingham divenne un distretto della contea ai sensi del Local Government Act del 1888. Lo status di citt\u00e0 fu assegnato a Nottingham come parte delle celebrazioni del Giubileo di diamante della Regina Vittoria, essendo stato indicato in una lettera dal Primo Ministro Marchese di Salisbury al Sindaco, il 18 giugno 1897. La Great Central Railway apr\u00ec la stazione ferroviaria di Nottingham Victoria nel 1899.\nEt\u00e0 contemporanea.\nI tram elettrici gestiti dalla Nottingham Corporation comparvero il 1\u00ba gennaio 1901.\nLa Nottingham Council House fu costruita tra il 1927 e il 1929 su progetto di Thomas Cecil Howitt, sul sito della demolita, Nottingham Exchange.\nIl Nottingham Blitz fu il bombardamento tedesco nazista della Luftwaffe sulla citt\u00e0, la sera dell'8-9 maggio 1941, nell'ambito di una campagna nazionale per interrompere la produzione industriale, minare il morale e distruggere le fabbriche, le reti ferroviarie e le infrastrutture. Durante un solo raid aereo sono vennero uccise 140 persone e 4.500 case distrutte. Grandi aree di Nottingham e West Bridgford erano state rase al suolo e l'University College di Nottingham era stato danneggiato. Come nel resto del Regno Unito, al termine della Seconda guerra mondiale, l'industria tessile che aveva fatto di Nottingham una citt\u00e0 ricca, decadde a causa della forte concorrenza delle aziende asiatiche. Attualmente a Nottingham si svolge una produzione tessile molto ridotta, ma il periodo di massimo splendore della citt\u00e0 in questo settore lo ha dotato di alcuni splendidi edifici industriali nel distretto di Lace Market, molti di questi sono stati ripristinati e messi a nuovo uso.\nInfrastrutture e trasporti.\nGrazie ad un efficiente sistema di trasporti pubblici e di piste ciclabili, i cittadini di Nottingham sono quelli che utilizzano meno l'automobile nel Regno Unito. Tale obiettivo \u00e8 stato raggiunto anche grazie alla mancata costruzione di centri commerciali in periferia, riducendo in tal modo l'utilizzo di autoveicoli. Ci\u00f2 ha portato ad un notevole miglioramento della qualit\u00e0 dell'aria della citt\u00e0.\nLa citt\u00e0 \u00e8 servita da una rete di 50\u00a0km di piste ciclabili, oltre che da un'efficiente rete di trasporto di bus elettrici e tram.\n\u00c8 servita dall'Aeroporto di East Midlands e dalla stazione di Nottingham.\nSport.\nCalcio.\nLa citt\u00e0 di Nottingham \u00e8 sede di due club fra i pi\u00f9 antichi d'Inghilterra: il Nottingham Forest FC, vincitore di due Coppe dei Campioni ed attualmente militante nel campionato professionistico di II livelli (The Championship), e il Notts County Football Club, che vantava il titolo di club calcistico professionistico pi\u00f9 antico del mondo, essendo stato fondato nel 1862. Titolo che ha purtroppo perso al termine della stagione 2018-2019 quando \u00e8 retrocesso in National League, perdendo cos\u00ec lo status di squadra professionistica. Il Notts County \u00e8 noto anche per aver ispirato i colori sociali della Juventus. I due stadi della citt\u00e0 distano poche centinaia di metri in linea d'aria separati solo dal fiume Trent. \nTriathlon\nIl 15 giugno 2019 si \u00e8 svolta a Nottingham la seconda gara dei campionati del mondo di Triathlon 2019. \nHockey su ghiaccio.\nNella citt\u00e0 \u00e8 presente anche una compagine di tale disciplina, il Nottingham Panthers, militante nel massimo campionato britannico e primo club inglese vincitore della Continental Cup.\nRally.\nNel 1989 \u00e8 stato il luogo di partenza e arrivo del RAC rally in Gran Bretagna."}
{"id": "358364", "revid": "292162", "url": "https://it.wikipedia.org/wiki?curid=358364", "title": "Pedagaggi", "text": "Pedagaggi (\"u Casali\" o \"Pigadaci\" in ) \u00e8 una frazione di abitanti di Carlentini, comune italiano del libero consorzio comunale di Siracusa in Sicilia.\nStoria.\nPosta sul versante settentrionale dei Monti Iblei, nel punto in cui questi cominciano a declinare dolcemente verso la vasta piana di Catania, la \u00abterra arabile\u00bb di cui parla Polibio nella descrizione che fa di Leontinoi, Pedagaggi nacque come casale feudale tra la fine del XII e l'inizio del XIII secolo.\nAncora oggi, infatti, gli abitanti della ridente frazione del comune di Carlentini chiamano per antica consuetudine il loro paese \u00abCasale\u00bb .\nIl primo documento in cui si trova traccia dell'esistenza del \u00abcasale\u00bb \u00e8 del 23 luglio 1269. Esso \u00e8 relativo a una controversia per questioni di pascolo sui territori \u00abscapuli\u00bb dei casali di \u00abPidachi\u00bb e \u00abRandachini\u00bb. Si tratta di un accordo redatto dal notaio Vespasiano Lippo da Palermo e stipulato, in presenza dei rappresentanti del comune di Ferla, tra Perrucchio Lanza, barone di Ferla, e Damiano Rubeo (o Rosso) di Messina, barone di Xirume, presso Mineo.\nL'accordo confermava il diritto dei cittadini di Ferla di far pascolare gratuitamente i propri animali (lo \"ius pascendi\") sul territorio del feudo di Pedagaggi, che era passato appunto da Perrucchio Lanza a Damiano Rubeo. Diritto successivamente ratificato da un privilegio sovrano del 22 maggio 1273.\nPrima del 1269 il feudo di Pedagaggi - che ritroviamo in territorio di Lentini solo a partire dal 1282 e fino al 1857 - dovette probabilmente appartenere, come Giarratana e Ferla, nel cui territorio era compreso, a Goffredo di Normandia, figlio di Ruggero I.\nL'attuale toponimo, risultato di una graduale trasformazione che nel corso dei secoli ha visto il \u00abcasale\u00bb assumere diverse denominazioni sia pure molto simili fra loro: da \u00abPidachi\u00bb a \u00abPedagagii\u00bb, da \u00abPiedachi\u00bb a \u00abPicdachi\u00bb, \u00abPichadachi\u00bb e \u00abPicadaci\u00bb, appare per la prima volta in un rivelo del 1666 del barone Ingastone Bellacera.\nNel 1342, al tempo del re Ludovico, Pedagaggi ebbe una certa importanza economica, tanto che, in occasione della battaglia della piana di Milazzo contro gli angioini che volevano occupare la Sicilia, Ludovico chiese ad Andrea Rubeo, barone di Pedagaggi, Randachino e Xirume, quattro cavalieri armati e dodici once.\nSolo nel 1857 feudo e casale di Pedagaggi vennero annessi al territorio del comune di Carlentini.\nIl feudo si estinse nel 1889, quando il tribunale di Siracusa sottrasse tutta la propriet\u00e0, per gli ingenti debiti contratti, al principe Mario Patern\u00f2 Castello, duca di Carcaci.\nOggi la frazione del comune di Carlentini conta circa 1.000 abitanti. \nMonumenti e luoghi d'interesse.\nSiti archeologici.\nSorgente Paradiso.\nA est di Pedagaggi, a circa due chilometri dall'abitato, si trova contrada Fontana Paradiso, il cui toponimo rimanda all'esistenza di una ricca sorgente, la sorgente Paradiso appunto, che in passato favor\u00ec certamente lo stanziamento dell'uomo, attratto probabilmente, oltre che dall'acqua, anche dalla presenza di una fitta boscaglia e di un'abbondante selvaggina.\nLa presenza dell'uomo in quell'area \u00e8 testimoniata dalle numerose grotticelle artificiali preistoriche realizzate lungo i fianchi della profonda cava scavata nel corso dei secoli dal torrente Gelso, alimentato dalla sorgente Paradiso.\nDue le grotte archeologicamente pi\u00f9 rilevanti visitate a met\u00e0 degli anni Sessanta da Luigi Bernab\u00f2 Brea. Nella prima, un riparo sotto roccia, furono rinvenuti e raccolti diversi utensili di pietra riconducibili al Paleolitico superiore. Gli oggetti litici scoperti appartengono, nello specifico, alla fase iniziale del cosiddetto Epigravettiano finale, tra 14.000 e 12.000 anni fa.\nNella seconda grotta, conosciuta come \u00abGrotta del fico\u00bb, l'indagine dell'illustre archeologo ligure consent\u00ec di accertare la presenza di ossa umane e di numerosi frammenti di ceramica appartenenti allo stile di Diana del Neolitico superiore, agli stili del Conzo e di Malpasso dell'Eneolitico, e allo stile di Castelluccio dell'Et\u00e0 del Bronzo antico.\nPezza Grande.\nCertamente abitato ininterrottamente per oltre un millennio, il sito di Pezza Grande, una delle due localit\u00e0 di rilevante interesse archeologico segnalate dal prof. Luigi Bernab\u00f2 Brea, si trova a nord-est di Pedagaggi, a circa un chilometro dal centro abitato, ai margini della strada provinciale per Carlentini.\nSi tratta di un'area di circa quattro ettari, una striscia profonda un centinaio di metri e larga circa quattrocento, che corre parallelamente alla strada provinciale, nella quale l'allora Soprintendente per la Sicilia Orientale segnal\u00f2 la presenza di una straordinaria quantit\u00e0 di frammenti preistorici, di ceramica greca riconducibile al periodo tra la fine del VI e il II secolo, infine di ceramica romana e bizantina.\nRitrovamenti che confermano l'esistenza di un centro abitato, formatosi molto probabilmente sul finire del VI secolo avanti Cristo, quindi in epoca greca, sviluppatosi soprattutto in et\u00e0 romana ed esistito fino al periodo medioevale.\nBrea, non senza qualche dubbio, avanz\u00f2 l'ipotesi che quello di Pezza Grande potesse essere considerato come il sito dell'antica Stiela, importante citt\u00e0 della megaride di cui si hanno alcune monete risalenti al V secolo avanti Cristo.\nIndicata da Stefano Bizantino, storico greco vissuto nel V secolo dopo Cristo, come \u00abfro\u00f9rion tes en Sikel\u00eca Megar\u00ecdos\u00bb, la citt\u00e0 di Stiela, secondo la suggestiva ipotesi dello studioso ligure, dallo stesso per\u00f2 messa in discussione, potrebbe essere collocata a Pezza Grande essenzialmente per ragioni di carattere topografico, ovvero per la vicinanza del sito con Pantalica, sede del re Hyblon, il quale concesse una porzione del proprio territorio ai megaresi perch\u00e9 vi potessero fondare la loro colonia.\nIpotesi rispetto alla quale, come detto, lo stesso Bernab\u00f2 Brea manifestava non poche perplessit\u00e0, non avendo, il sito di Pezza Grande, le caratteristiche di un \u00abfro\u00f9rion\u00bb, vale a dire di un abitato fortificato, rispondente a esigenze militari e posto su un'altura inaccessibile da tutti i lati, ma piuttosto quelle di un insediamento sorto per lo sfruttamento agricolo e pastorale dell'area. Inoltre, per la sua posizione geografica, l'abitato di Pezza Grande rientrerebbe nella sfera d'influenza di Leontinoi, pi\u00f9 che della citt\u00e0 di Megara Hyblea.\nContrada Pezza Grande, in definitiva, secondo un'ipotesi formulata da Massimo Frasca, che andrebbe per\u00f2 approfondita, potrebbe essere stata il sito dell'antico \u00abcasale\u00bb di cui, per la prima volta, si ha notizia scritta in un documento del 1269.\nContrada Cugni.\nContrada Cugni si trova ad alcune centinaia di metri dal sito di Pezza Grande.\nSu un pianoro roccioso che si affaccia sullo strapiombo mozzafiato di cava Cugni, emergono dal terreno resti di muri e di costruzioni in pietra lavica a forma circolare, probabilmente residui di cisterne o fornaci. I frammenti di ceramica o i tegolini striati rinvenuti tra i ruderi di quelli che un tempo dovevano senza dubbio essere ambienti costruiti suggeriscono una datazione medievale.\nSi tratterebbe, secondo un'ipotesi avanzata da Massimo Frasca, di un insieme di ambienti pertinenti a una pi\u00f9 grande costruzione, forse un edificio fortificato, un palazzo o un castello baronale, edificato in posizione isolata e strategica, su un pianoro elevato dal quale era possibile controllare il feudo e la via di accesso ai Monti iblei.\nAree naturali.\nIl territorio di Pedagaggi \u00e8 ricchissimo di sorgenti naturali. Posta lungo la strada provinciale 32 per Carlentini, a poche centinaia di metri dall'abitato della frazione, la sorgente Favarotta \u00e8 un sito di pregevole interesse naturalistico, la cui riqualificazione \u00e8 stata per anni auspicata dagli abitanti del piccolo centro montano. La caratteristica principale e di maggiore attrazione del sito \u00e8 lo sgorgare perenne delle acque dal sottosuolo in un'area dalla ricca vegetazione.\nL'intervento di riqualificazione di recente effettuato dalla Provincia Regionale di Siracusa ha riguardato la sistemazione dell'area ai fini della fruizione turistica con la realizzazione di un parcheggio e l'allestimento della segnaletica. Il sito \u00e8 stato interamente recintato con i caratteristici muri a secco, mentre la sorgente vera e propria \u00e8 stata delimitata da argini in pietra bianca di Comiso.\nEconomia.\nL'economia si basa principalmente sull'agrumicoltura, ma da alcuni anni si guarda con estremo interesse all'utilizzo delle risorse paesaggistiche, archeologiche ed eno-gastronomiche.\nGeografia antropica.\nNella frazione Pedagaggi \u00e8 istituito un Consiglio di Circoscrizione."}
{"id": "358365", "revid": "44638", "url": "https://it.wikipedia.org/wiki?curid=358365", "title": "Ruggero II d'Altavilla", "text": ""}
{"id": "358369", "revid": "228587", "url": "https://it.wikipedia.org/wiki?curid=358369", "title": "Guglielmo III", "text": ""}
{"id": "358371", "revid": "767487", "url": "https://it.wikipedia.org/wiki?curid=358371", "title": "Cannibali (album)", "text": "Cannibali \u00e8 il quinto album discografico di Raf e uno dei suoi maggiori successi discografici, certificato sei volte platino (+600.000 copie) Il singolo \"Il battito animale\" diventa un tormentone estivo e regala a Raf la vittoria del Festivalbar 1993."}
{"id": "358372", "revid": "287204", "url": "https://it.wikipedia.org/wiki?curid=358372", "title": "Urzad", "text": ""}
{"id": "358373", "revid": "126257", "url": "https://it.wikipedia.org/wiki?curid=358373", "title": "Difeso", "text": ""}
{"id": "358375", "revid": "767487", "url": "https://it.wikipedia.org/wiki?curid=358375", "title": "Cannibali", "text": ""}
{"id": "358377", "revid": "44638", "url": "https://it.wikipedia.org/wiki?curid=358377", "title": "Ierone", "text": ""}
{"id": "358378", "revid": "44638", "url": "https://it.wikipedia.org/wiki?curid=358378", "title": "Stesi\u00adcoro", "text": ""}
{"id": "358379", "revid": "693190", "url": "https://it.wikipedia.org/wiki?curid=358379", "title": "Splatter (videogiochi)", "text": ""}
{"id": "358381", "revid": "126257", "url": "https://it.wikipedia.org/wiki?curid=358381", "title": "Diffamato (araldica)", "text": ""}
{"id": "358383", "revid": "126257", "url": "https://it.wikipedia.org/wiki?curid=358383", "title": "Diffamato", "text": ""}
{"id": "358384", "revid": "292162", "url": "https://it.wikipedia.org/wiki?curid=358384", "title": "Villasmundo", "text": "Villasmundo \u00e8 una frazione di di Melilli, comune italiano del libero consorzio comunale di Siracusa in Sicilia.\nStoria.\nL'origine del paese \u00e8 legata al feudo di San Giuliano, appartenuto prima al conte Guglielmo Raimondo Moncada e poi passare ad Antonio di Sacca. Quest'ultimo, essendo stato accusato per furto, convinse Re Martino I di Sicilia ad affidarlo nel 1397 al cavaliere siracusano Martino Scalambro; poco dopo la morte del cavaliere, fu il figlio Pietro ed ereditare il territorio. Da allora il feudo, si \u00e8 tramandato per discendenza: dagli Scalambro, attraverso gli Arezzo e gli Asmundo, ai Patern\u00f2 - Castello.\nNel 1701 Don Consalvo Asmundo ottenne la regia \"Licentia populandi\" per costruire un centro abitato nel feudo, cominciando dapprima ad edificare la chiesa ed in seguito le prime case; nel 1715, si ebbe il riconoscimento giuridico dal Re Vittorio Amedeo II di Savoia. Dapprima il nome attribuitogli fu di \u201cVilla Asmundo\u201d (dalla lingua latina villa, fattoria o borgata degli Asmundo), poi denominato \"Vill'Asmundo\" ed in tempi ancora posteriori la denominazione fu contratta nel nome attuale.\nPer incoraggiare l'insediamento degli abitanti fu garantito un salvacondotto ai fuorilegge che infestavano il territorio, dietro la garanzia di un'abitazione e di un appezzamento di terreno da coltivare autonomamente, versando un irrisorio canone su base annuale (censo). Questo patto si ufficializzava ponendo la mano su di un cippo che ancora oggi \u00e8 posto all'interno della villa del Marchese di San Giuliano, adiacente al centro abitato; si tramanda che in mezzo ai primi cittadini fossero presenti degli ex galeotti i quali, scontata la pena, vennero ad abitare qui al fine di dare inizio ad una loro \"nuova vita\".\nNel 1778 vi trascorse una notte Vivant Denon dopo essere stato ad Augusta: \nAl momento della sua fondazione Villasmundo fu affidato amministrativamente a Carlentini. Nel 1854 pass\u00f2 a Melilli, successivamente ad Augusta per poi tornare a Melilli.\nMonumenti e luoghi d'interesse.\nAree naturali.\nLungo l'lveo del torrente Cugno di Rio, che lambisce il territorio della frazione, \u00e8 stata scoperta nel 1977 un ampio gruppo di cavit\u00e0 d'origine carsica; \u00e8 del 1998 l'istituzione, da parte della Regione Siciliana, di un'apposita riserva naturale ai fini di tutela gestita dal CUTGANA dell'Universit\u00e0 degli Studi di Catania. Nei pressi del paese si trova anche la localit\u00e0 \"Timpa Ddieri\" conosciuta come Petraro, sito preistorico presentante dieri lungo una parete rocciosa a strapiombo.\nSociet\u00e0.\nEvoluzione demografica.\nLe condizioni economiche degli abitanti, dediti all'agricoltura ed alla pastorizia in regime feudale, inizialmente dovettero essere discrete: ci\u00f2 si evince dai dati demografici, che, tra il 1711 ed il 1720, fanno registrare 545 abitanti; tali modeste condizioni sono confermate dallo storico Jean L\u00e9vesque de Burigny che parla di una condizione florida di Villasmundo.\nNel secolo successivo, probabilmente a causa dell'esosit\u00e0 dei tributi (su vino, carne e macino), si verific\u00f2 un periodo di decadenza col numero degli abitanti che diminu\u00ec progressivamente attestandosi intorno alle 375 unit\u00e0.\nLa costruzione del polo petrolchimico nel Golfo di Augusta a met\u00e0 Novecento, ha favorito lo sviluppo demografico della frazione per la vicinanza alle aree industriali nella zona tra Augusta, Priolo e Siracusa.\nCultura.\nScuole.\nNella localit\u00e0 si trovano una scuola d'infanzia, due scuole primarie e una scuola secondaria di secondo grado che ricadono nel controllo amministrativo del I Istituto Comprensivo di Melilli.\nGeografia antropica.\nUrbanistica.\nLa costruzione dello stradario dell'abitato segu\u00ec un approccio quasi \"futuristico\" per l'epoca della fondazione, per la notevole ampiezza delle strade. Le case vennero edificate in isolati di nove edifici. Al di fuori del nucleo storico del paese, si \u00e8 seguito un approccio moderno realizzando il quartiere \"Villasmundo 2000\" (in contrada Corvo) ove, oltre ad una maggiore presenza di aree verdi, sono stati realizzati condomini multi-piano con annesse autorimesse sotto al piano stradale. Notevole \u00e8 poi stato lo sviluppo immobiliare esterno al paese sotto forma di villette indipendenti (es. contrada Mungina e Santelle).\nLe vie maggiori sono via Vittorio Emanuele (prima \"via del Corso\"), via Regina Elena (prima \"via della Croce\" per l'antico crocifisso donato poi alla chiesa) e via Girolamo Savonarola; sono state recentemente completate delle modifiche allo stradario che hanno migliorato la fluidit\u00e0 e la sicurezza del traffico.\nInfrastrutture e trasporti.\nI trasporti interurbani di Villasmundo vengono svolti con servizi regolari di autobus gestiti dalla societ\u00e0 AST.\nSport.\nA qualche chilometro dal'abitato, in contrada Dominici, si trova il kartodromo internazionale Pista del Sole."}
{"id": "358388", "revid": "767487", "url": "https://it.wikipedia.org/wiki?curid=358388", "title": "Mettau", "text": "Mettau (toponimo tedesco) \u00e8 una frazione di 301 abitanti del comune svizzero di Mettauertal, nel Canton Argovia (distretto di Laufenburg).\nStoria.\nGi\u00e0 comune autonomo dal quale nel 1803 era stata scorporata la localit\u00e0 di Wil e nel 1833 quella di Oberhofen, entrambe divenute comuni autonomi, nel 2010 \u00e8 stato accorpato agli altri comuni soppressi di Etzgen, Hottwil, Oberhofen e Wil per formare il nuovo comune di Mettauertal, del quale Mettau \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358393", "revid": "838137", "url": "https://it.wikipedia.org/wiki?curid=358393", "title": "Arma di dignit\u00e0", "text": "In araldica, si definiscono \u00abarmi di dignit\u00e0\u00bb quelle che consentono di riconoscere la carica o l'ufficio del personaggio che le portava.\nAbitualmente la dignit\u00e0 \u00e8 indicata dagli \"ornamenti esteriori dello scudo\" e si possono riunire in due gruppi principali:"}
{"id": "358407", "revid": "30274", "url": "https://it.wikipedia.org/wiki?curid=358407", "title": "Curve Bezi\u00e9r", "text": ""}
{"id": "358410", "revid": "767487", "url": "https://it.wikipedia.org/wiki?curid=358410", "title": "Oberhofen (Mettauertal)", "text": "Oberhofen (toponimo tedesco) \u00e8 una frazione di 282 abitanti del comune svizzero di Mettauertal, nel Canton Argovia (distretto di Laufenburg).\nStoria.\nGi\u00e0 comune autonomo istituito nel 1833 per scorporo da quello di Mettau, nel 2010 \u00e8 stato accorpato agli altri comuni soppressi di Etzgen, Hottwil, Mettau e Wil per formare il nuovo comune di Mettauertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358411", "revid": "9733", "url": "https://it.wikipedia.org/wiki?curid=358411", "title": "Lapis", "text": ""}
{"id": "358412", "revid": "111745212", "url": "https://it.wikipedia.org/wiki?curid=358412", "title": "Marina di Melilli", "text": "Marina di Melilli (\"Funnucu Novu\" in siciliano) era una localit\u00e0 balneare sita nel territorio di Melilli in provincia di Siracusa.\nStoria.\nDal 1954 la spiaggia di Fondaco nuovo fu sede di stabilimenti balneari e favor\u00ec l'insediamento abitativo a sud della stessa. Ma a seguito della costruzione della raffineria ISAB negli anni settanta, la localit\u00e0 si trov\u00f2 ad essere costretta tra il Polo petrolchimico e il mare.\nA causa dell'inquinamento ambientale (ma anche per lasciare spazio all'ingrandimento degli impianti) nel 1979 i quasi 1000 abitanti furono trasferiti e distribuiti nei centri abitati viciniori. Marina di Melilli fu quasi del tutto rasa al suolo. Con l'istituzione del comune di Priolo Gargallo la spiaggia di Fondaco Nuovo fu assegnata al nuovo comune, mentre la zona abitata rimase in territorio di Melilli. Gli abitanti trasferiti furono indennizzati ma alcune famiglie opposero comunque resistenza. Per questa ragione fu staccata la corrente elettrica e l'acqua, non risparmiando neanche minacce. L'ultimo abitante di Marina di Melilli, Salvatore Gurreri fu brutalmente assassinato nel 1992.\nDelle abitazioni delle circa 180 famiglie rimasero solo pochi edifici abitabili, la maggior parte delle case divennero diroccate o furono demolite, mentre nella porzione priolese sono sorti negli anni alcuni insediamenti industriali, la centrale Archimede dell'Enel ma anche una riserva naturale e alcuni stabilimenti balneari della cosiddetta \"Marina di Priolo\"."}
{"id": "358415", "revid": "2102801", "url": "https://it.wikipedia.org/wiki?curid=358415", "title": "Gotthold Ephraim Lessing", "text": "Lessing divenne celebre per i suoi drammi \"Minna von Barnhelm\" (1767), \"Miss Sara Sampson\" (1755), \"Emilia Galotti\" (1772) e soprattutto \"Nathan il saggio\" (1779), in cui esponeva i suoi ideali di solidariet\u00e0 e tolleranza.\nScrisse diversi saggi di estetica, tra cui il \"Laocoonte ovvero sui confini della pittura e della poesia\" (1766), importante per la sua confutazione dell'idea classica di equivalenza tra poesia e pittura: contro la pretesa \"unit\u00e0\" dell'arte Lessing si esprimeva per la \"pluralit\u00e0\" e per la differenziazione, ed insieme per la legittimit\u00e0 del \"brutto\" in estetica. Fondatore nel Laocoonte di quello che in termini moderni si pu\u00f2 definire principio di astrazione, opposto al \"pernicioso\" e fino allora saldissimo principio dell'imitazione. In questo modo Lessing innesca il \"libero gioco dell'immaginazione\" contrapposto alla mera copia di ci\u00f2 che \u00e8 gi\u00e0 disponibile in natura.\nBiografia.\nInfanzia e prima istruzione.\nLessing \u00e8 il terzo dei dodici figli di Johann Gottfried Lessing (1693-1770) e Justina Salome Feller (1703-1777). La famiglia di Lessing era una famiglia di Kamenz, un piccolo borgo di tremila abitanti nell'alta Lusazia, uno dei pi\u00f9 poveri della Sassonia.\nSuo padre, pastore protestante, gli fornisce una prima istruzione di stampo religioso; successivamente lo affider\u00e0 alle cure di suo cugino Christlob Mylius. Lessing ha successivamente l'opportunit\u00e0 di studiare in una delle tre scuole d'eccellenza della Sassonia, la scuola di S. Afra a Mei\u00dfen. Lessing studia in questa scuola a partire dal 1741 e vi rimarr\u00e0 fino al 1746. Le materie insegnate erano varie, fra queste, vi erano Greco e Latino, alcune lingue contemporanee, e, ovviamente religione. Fu uno studente assiduo e ottenne la licenza con un anno in anticipo.\nPi\u00f9 tardi, nella sua prefazione del 1754 alla terza parte dell'edizione completa delle sue opere, parler\u00e0 di quegli anni come \"i soli veramente felici\" della sua vita.\nLipsia.\nInizi\u00f2 l'universit\u00e0 nelle facolt\u00e0 di teologia e medicina a Lipsia. La citt\u00e0 grazie alla sua posizione strategica, era il principale centro del commercio tedesco e anche la sede della fiera annuale del libro, punto d'incontro di innumerevoli stranieri.\nEgli si convinse che i libri lo avrebbero reso erudito, ma non avrebbero mai fatto di lui un uomo. Quell'anno nacque in Lessing la passione per il teatro e il palcoscenico.\nA 19 anni mise in scena con grande successo una sua commedia, \"Il giovane erudito\", che aveva per tema la satira contro il mondo degli eruditi, che egli ben conosceva.\nPer le frequentazioni di Lessing con un suo cugino Christlob Mylius, un libertino spinoziano, i genitori scandalizzati lo richiamarono a casa e sua sorella bruci\u00f2 tutte le sue poesie.\nLa compagnia teatrale di Johann Neuber si sciolse per bancarotta e Lessing, che ne era il garante, dovette scappare a Berlino, dove conobbe Voltaire.\nBerlino.\nBerlino era citt\u00e0 ancora pi\u00f9 grande di Lipsia, ma non aveva n\u00e9 un'universit\u00e0 n\u00e9 un teatro. La residenza di Potsdam del re Federico II di Prussia mirava a imitare Versailles con la propria corte, quindi le rappresentazioni teatrali erano in francese, unica lingua ammessa a corte, ed erano riservate esclusivamente all'aristocrazia.\nDal 1751 lavor\u00f2 al \"Berliner Privilegierten Zeitung\", come recensore e redattore. Nel 1752 conobbe Karl Wilhelm Ramler, Friedrich Nicolai, Ewald Christian von Kleist, Johann Georg Sulzer e strinse una stretta amicizia con Moses Mendelssohn. Nel 1755 torn\u00f2 a Lipsia.\nNegli anni successivi accompagn\u00f2 Johann Gottfried Winkler nei suoi viaggi di formazione attraverso i Paesi Bassi, l'Inghilterra e la Francia, finch\u00e9 la guerra dei sette anni li costrinse a fermarsi ad Amsterdam. In questi anni Lessing conobbe Johann Wilhelm Gleim, Friedrich Gottlieb Klopstock e Conrad Ekhof.\nNel 1758 torn\u00f2 a Berlino, dove, con Friedrich Nicolai e Moses Mendelssohn, cre\u00f2 il giornale letterario \"Briefe, die neuste Literatur betreffend\".\nBreslavia e Amburgo.\nDal 1760 al 1765 lavor\u00f2 a Breslavia come segretario del generale Tauentzien, e nel 1767 lavor\u00f2 come drammaturgo e consigliere al Teatro Nazionale di Amburgo, che chiuse per\u00f2 nel 1769 a causa di problemi finanziari. In quel teatro venne rappresentata la commedia drammatica \"Minna von Barnhelm\" e Lessing fece la conoscenza di Friedrich Ludwig Schr\u00f6der, Carl Philipp Emanuel Bach, Johann Melchior Goeze, ma anche della sua futura moglie Eva K\u00f6nig, in quell'anno ancora sposata. Sempre nel 1769 divent\u00f2 membro esterno dell'Accademia delle Scienze di Berlino.\nWolfenb\u00fcttel.\nNell'anno 1770 lavor\u00f2 nella piccola cittadina di Wolfenb\u00fcttel come bibliotecario del duca Augusto. L\u00ec scopri un'opera dell'alto medioevo: \"Schedula diversarum artium\" di Theophilus Presbyter, che pubblic\u00f2 col titolo \"Pittura ad olio di Theophilus Presbyter\".\nNella notte tra il 14 e il 15 ottobre 1771 fu iniziato alla Massoneria nella loggia \"Zu den drei goldenen Rosen\" (Alle tre rose d'oro) di Amburgo, che praticava il rito di Johann Wilhelm Kellner von Zinnendorf. Nello stesso anno si innamor\u00f2 di Eva K\u00f6nig, ormai vedova. Dal 1775 il suo lavoro come bibliotecario viene interrotto da numerosi viaggi a Lipsia, Berlino, Dresda, Praga. Si rec\u00f2 anche in udienza presso l'imperatore Giuseppe II, per inseguire la sua amata nei suoi frequenti spostamenti.\nViaggi\u00f2 in Italia come accompagnatore del principe Leopoldo di Braunschweig, fermandosi a Milano, Venezia, Firenze, Genova, Torino, Roma, Napoli e in Corsica. Nell'ottobre 1776 spos\u00f2 Eva K\u00f6nig. La sera di Natale del 1777 la donna diede alla luce un figlio, che per\u00f2 mor\u00ec il giorno dopo. Dopo pochi giorni mor\u00ec la stessa Eva K\u00f6nig, a causa del parto.\nNel 1779 la salute di Lessing cominci\u00f2 a peggiorare. Egli mor\u00ec nel 1781, mentre era in visita da un amico a Braunschweig. La sua tomba venne ritrovata 20 anni dopo da Carl Schiller.\nIl pensiero.\nCome rappresentante di spicco dell'Illuminismo tedesco Lessing viene considerato un precoce pensatore della presa di coscienza della classe borghese della sua identit\u00e0 e forza sociale.\nTema ricorrente nel pensiero di Lessing \u00e8 quello che la ricerca \u00e8 superiore al possesso della verit\u00e0:\n\u00c8 questa una tipica posizione illuministica antidogmatica, secondo la quale ogni conoscenza acquisita deve essere aperta alle correzioni e ai contributi che vengono dalle nuove esperienze, cos\u00ec che la conoscenza autentica non \u00e8 quella di chi difende le posizioni raggiunte ma quella di chi si espone alla ricerca rischiosa di nuovi risultati:\nQuesta sua concezione della filosofia rende il pensiero di Lessing non sistematico, ma costituito da interventi diversificati, spesso polemici, su tutti i temi della cultura tedesca della sua epoca.\nL'estetica.\nAutore di testi teatrali, Lessing ha scritto importanti saggi di critica estetica. Nel \"Del Laocoonte...\", uno scritto del 1766 che ha per sottotitolo \"Dei limiti della pittura e della poesia\", Lessing sostenne in polemica con Winckelmann che le arti figurative e quelle letterarie, pur avendo in comune il fine di imitare la natura, per tale scopo \u00abusano mezzi diversi e da questa diversit\u00e0 discendono le regole particolari per ciascuna\u00bb. Perci\u00f2 la poesia non \u00e8 accostabile alla pittura poich\u00e9 opera \"nel tempo\", mentre le arti figurative operano nello \"spazio\", devono raffigurare \u00abi corpi e le realt\u00e0 sensibili di questi\u00bb nello spazio e perci\u00f2 possono rappresentare \u00absolo un unico momento dell'azione\u00bb.\n\u00c8 questo il tema principale del saggio, che \u00e8 anche una vasta analisi dei concetti estetici, non pi\u00f9 relativi solo alla descrizione delle opere dell'arte, ma alla loro concettualizzazione filosofica. Egli affermava:\nLa pittura dunque rappresenta i corpi nello spazio \"bloccati\" nel tempo, poich\u00e9 la pittura pu\u00f2 solo operare nella stasi di un istante.\nCritic\u00f2 in particolare l'imitazione dei dipinti di nudo francesi. La poesia, lavorando con una successione di parole, \u00e8 invece dinamica. Anche la musica lo \u00e8, poich\u00e9 le note si susseguono \"nel tempo\". All'opposto, l'architettura \u00e8 arte dello spazio e al massimo grado di staticit\u00e0.\nCon i suoi scritti critici e teorici sull'arte teatrale, come con il suo stesso lavoro come autore, cerc\u00f2 di contribuire allo sviluppo di un nuovo teatro borghese in Germania.\nSi pose contro le autorevoli teorie letterarie di Johann Christoph Gottsched e la sua scuola e si espresse, nella \"Drammaturgia di Amburgo\", a favore del ritorno dei concetti teatrali di Aristotele, in particolare per la regola dell'unit\u00e0 e per l'introduzione della catarsi nelle tragedie, e ripropose il modello teatrale dei lavori di Shakespeare.\nPer quanto concerne la bruttezza nell'arte, Lessing osserva che essa prevale nella realt\u00e0 rispetto alla bellezza. Quindi, dovendo l'arte testimoniare la realt\u00e0, anche il brutto va considerato; ma \u00e8 proprio specifica dell'arte la capacit\u00e0 di adoperare il brutto per produrre bellezza. Il brutto raggiunge il suo pi\u00f9 alto grado di trasfigurazione in bellezza nella poesia, perch\u00e9 il brutto \u00e8 pi\u00f9 dinamico del bello.\nIl pensiero religioso.\nPer la concezione della religione, Lessing in un primo tempo sostenne una visione razionalistica per cui la religione rivelata deve confermare le verit\u00e0 della religione naturale.\nIn un secondo momento Lessing sembra adeguarsi a una concezione pi\u00f9 vicina all'ortodossia, ma in realt\u00e0 assume una posizione di negazione della religione.\nI deisti, afferma Lessing, criticano le religioni positive in nome di una religione naturale costituita essenzialmente da regole etiche, ma cos\u00ec facendo essi sostituiscono ai valori assoluti delle religioni rivelate quelli, altrettanto assoluti, della religione razionale.\nEgli invece vuole dare un fondamento storico alle religioni positive che si estenda anche alla religione naturale. Nell\"Educazione del genere umano\", Lessing ritiene che le varie religioni che si sono costituite nel corso della storia non sono nient'altro che le espressioni di un patrimonio di verit\u00e0 che l'uomo ha scoperto progressivamente per suo conto nel corso della storia. Ogni religione quindi risente delle circostanze storiche in cui \u00e8 nata e il suo valore \u00e8 relativo alla situazione storica che l'ha determinata. \nLa rivelazione delle religioni positive ha un compito pedagogico primario: educare l'uomo a quelle verit\u00e0 che poi sar\u00e0 in grado di capire razionalmente da solo.\nL'uomo e la sua ragione sono padroni della storia da cui emerge progressivamente l'illuminazione della verit\u00e0.\nCoerentemente con quest'impostazione, Lessing concep\u00ec il pi\u00f9 completo ed incisivo appello alla tolleranza mai partorito dall'Illuminismo tedesco: fu infatti il solo a rivendicare esplicitamente la pari dignit\u00e0 di ebrei, musulmani, cattolici e protestanti, postulando un'uguaglianza intrinseca cui non poteva non far riscontro un'uguaglianza giuridica. Importante fu, in questo senso, anche il suo celebre lavoro teatrale \"Nathan der Weise\" (1779).\nCritiche del suo pensiero.\nHeinrich Heine attribuisce a Lessing il merito di essere stato un acuto polemista e di aver cos\u00ec conservato memoria di piccoli autori che senza le sue citazioni sarebbero oggi del tutto sconosciuti:\nSostanzialmente simile la concezione di Nietzsche dell'opera di polemista di Lessing, con in pi\u00f9 un giudizio negativo esteso alla sua produzione filosofica, letteraria e teatrale di cui resta memoria esclusivamente per la capacit\u00e0 di Lessing di dare un abbellimento manieristico e formale alle sue opere."}
{"id": "358416", "revid": "767487", "url": "https://it.wikipedia.org/wiki?curid=358416", "title": "Autobahn (album)", "text": "Autobahn \u00e8 il quarto album in studio del gruppo musicale tedesco Kraftwerk, pubblicato il 6 novembre del 1974. Oltre a essere ritenuto uno dei loro capolavori, l'album contribu\u00ec a rendere la formazione nota a livello internazionale.\nDescrizione.\nRegistrato nel Kling Klang Studio di D\u00fcsseldorf a partire dal mese di maggio del 1974 e pubblicato tre mesi pi\u00f9 tardi, \"Autobahn\" (\"autostrada\", in tedesco) venne registrato con il percussionista Wolfgang Fl\u00fcr e il violinista Klaus Roeder, che si unirono al gruppo durante le sessioni. L'album presenta alcune peculiarit\u00e0 rispetto agli album di musica proto-industriale usciti in precedenza: gli strumenti elettronici (sintetizzatori e batteria elettronica) prevalgono su quelli acustici (violino, chitarra e flauto), mentre la musica \u00e8 divenuta pi\u00f9 melodica, fruibile e commerciale.\nIl disco comprende innumerevoli formati e ristampe. \u00c8 stato pubblicato originalmente su etichetta Philips, nel Regno Unito su etichetta Vertigo, nel 1975 \u00e8 stato ristampato dalla Mercury, nel 1985 dalla EMI, e dalla Warner Bros. Records e nel 1988 dalla Elektra. La pubblicazione dell'album \u00e8 inoltre avvenuta in numerosi formati, quali: LP, musicassetta, Stereo8 e bobina aperta, la prima ristampa in CD risale invece al 1988, per conto della EMI.\nBrani.\nLa \"title track\", \"Autobahn\", una suite della durata di quasi ventitr\u00e9 minuti, vede il gruppo adoperare quasi tutti gli strumenti per rappresentare un viaggio lungo un'autostrada (). Gli effetti sonori adoperati nel brano includono l'accensione di un motore, un clacson, e il frusciare degli alberi. Spesso ritenuta la traccia pi\u00f9 importante dell'album, \"Autobahn\" unisce sonorit\u00e0 minimaliste a melodie orecchiabili, ed \u00e8 ritenuta la precorritrice di molta musica elettronica popolare (inclusi l'electro-funk, l'ambient e il synth pop).\nIl brano seguente, intitolato \"Kometenmelodie\", \u00e8 strutturato in due parti: la prima, pi\u00f9 lenta e cupa, funge da introduzione, mentre la seconda, pi\u00f9 dinamica, \u00e8 la sezione principale. Il brano \u00e8 stato dedicato alla cometa Kohoutek.\nLa quarta traccia dell'album, \"Mitternacht\" (in italiano: \"Mezzanotte\"), \u00e8 anch'essa strumentale. Oltre ad essere caratterizzata dalla presenza di molti suoni pre-registrati (ululati di cani, passi, cigolii ed altri) che trasmettono inquietudine, \"Mitternacht\" riprende le sonorit\u00e0 sperimentali dei primi lavori del gruppo.\nIl brano che chiude l'album, \"Morgenspaziergang\", \u00e8 un pezzo strumentale strutturato in due parti: la prima \u00e8 essenzialmente un collage sonoro che riproduce canti di uccelli e lo scorrere di un ruscello, mentre la seconda, arrangiata con un pianoforte elettrico, una chitarra e un flauto, \u00e8 il brano vero e proprio. \u00c8 caratterizzata da atmosfere rilassate e malinconiche.\nCopertina.\nLa copertina dell'album, disegnata dal pittore Emil Schult (che collaborer\u00e0 nel gruppo come paroliere per il brano principale), mostra un'autostrada che si snoda su due vallate, percorsa da una Volkswagen Maggiolino bianca e da una Mercedes nera.\nI cambi di formazione avvenuti con il passare del tempo, sono i motivi per cui il retro della copertina ha subito alcune modifiche nel corso delle riedizioni dell'album. In quella del 1974 si poteva vedere una foto del gruppo montata alla parte posteriore esterna di un'automobile (in cui l'immagine di Wolfgang Fl\u00fcr \u00e8 un fotomontaggio, dato che la testa del musicista \u00e8 stata aggiunta sul corpo di Emil Schult nel momento in cui Fl\u00fcr aveva deciso di entrare stabilmente nel gruppo), mentre nell'edizione del 1985 \u00e8 presente un'immagine del gruppo in un'apparizione dal vivo."}
{"id": "358417", "revid": "115614497", "url": "https://it.wikipedia.org/wiki?curid=358417", "title": "Campionato mondiale di scherma 1937", "text": "Il Campionato mondiale di scherma del 1937 si \u00e8 svolto a Parigi, in Francia. Questo fu il primo campionato ad assumere la denominazione \"mondiale\" e da esso prende avvio la numerazione ancora oggi in uso per le edizioni.\nSono stati assegnati 2 titoli femminili e 6 titoli maschili:"}
{"id": "358419", "revid": "767487", "url": "https://it.wikipedia.org/wiki?curid=358419", "title": "Etzgen", "text": "Etzgen (toponimo tedesco) \u00e8 una frazione di 426 abitanti del comune svizzero di Mettauertal, nel Canton Argovia (distretto di Laufenburg).\nStoria.\nGi\u00e0 comune autonomo, nel 2010 \u00e8 stato accorpato agli altri comuni soppressi di Hottwil, Mettau, Oberhofen e Wil per formare il nuovo comune di Mettauertal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358420", "revid": "695564", "url": "https://it.wikipedia.org/wiki?curid=358420", "title": "Vinnie Paul", "text": "Assieme al fratello \"Dimebag\" Darrell ha fondato i Pantera, gruppo \"heavy metal\" di grande successo agli inizi degli anni novanta, e ha successivamente militato anche in gruppi come i Damageplan e i Rebel Meets Rebel.\n\u00c8 stato anche il fondatore e presidente dell'etichetta discografica Big Vin Records.\nBiografia.\nPantera.\nFiglio del produttore discografico e compositore country Jerry Abbott, Vincent fonda nel 1981, assieme al chitarrista nonch\u00e9 fratello minore Diamond Darrell (Darrell Lance Abbott, che pi\u00f9 in l\u00e0 verr\u00e0 soprannominato Dimebag), Rex Brown (basso) e Terry Glaze (voce), i Pantera che, nel 1983, debuttano con l'album \"Metal Magic\". I Pantera degli esordi sono molto distanti da quelli che diventeranno dagli anni novanta in poi; il genere suonato \u00e8 un glam metal con evidenti influenze di Kiss, Van Halen e Judas Priest. Su questo stile vengono prodotti altri lavori come \"Projects in the Jungle\" (1984) e \"I Am the Night\" (1985). Con l'ingresso di Phil Anselmo, al posto di Glaze, viene realizzato \"Power Metal\" (1988), in cui i Pantera adottano un sound notevolmente velocizzato e irrobustito.\nCon il quinto album, \"Cowboys from Hell\" (1990), i Pantera abbandonano il \"look\" dei capelli cotonati e il sound glam degli esordi in favore di un heavy metal dallo stile molto personale ed aggressivo, ottenendo un grande successo. Il grande talento di Paul si pu\u00f2 apprezzare a pieno in brani come \"Primal Concrete Sledge\", \"Psycho Holiday\", \"Domination\" e \"The Art Of Shredding\". L'album successivo \"Vulgar Display of Power\" (1992), bissa il successo della band ed \u00e8 tutt'oggi considerato da molti il migliore del quartetto. Nel 1994 esce \"Far Beyond Driven\" dove, nel singolo \"Becoming\", Vinnie Paul esegue un intricato groove con la doppia cassa considerato, ancora oggi, tra i pi\u00f9 complicati e caratteristici nella musica metal. Dopo il successo dell'album pi\u00f9 estremo che la band abbia mai pubblicato, \"The Great Southern Trendkill\" (1996), i Pantera pubblicano l'anno successivo il live \"\". \"Reinventing the Steel\" (2000) che non riesce ad ottenere il successo degli album precedenti e, dopo tanti diverbi interni con il cantante Phil Anselmo, i Pantera si sciolgono nel 2003.\nDamageplan.\nVinnie Paul e Dimebag Darrell fondano i Damageplan con Patrick Lachman, ex chitarrista di Rob Halford (qui in veste di cantante), ed il bassista Bob Zilla. La band pubblica l'album \"New Found Power\", unico lavoro della formazione, a causa della morte di Darrell, ucciso a colpi di pistola da uno schizofrenico fan dei Pantera durante un concerto l'8 dicembre 2004 a Columbus, Ohio. A circa un anno e mezzo dalla scomparsa del fratello, Vinnie riprende l'attivit\u00e0 musicale, fondando, nel febbraio 2006, una sua etichetta discografica, la Big Vin Records e diventa endorser per i marchi Ddrum (batteria), Sabian (piatti) e Vic Firth (bacchette).\nAltri progetti.\nI fratelli Abbott suonano nella band di David Allan Coe per il progetto Rebel Meets Rebel, dal quale scaturisce un disco, l'omonimo \"Rebel Meets Rebel\", pubblicato nel 2006 dopo la morte di Dimebag. In seguito Paul ha formato una band chiamata Hellyeah, assieme al cantante Chad Gray (Mudvayne), ai chitarristi Greg Tribbett (Mudvayne) e Tom Maxwell (Nothingface) e al bassista Jerry Montano (Danzig, Nothingface). Nell'aprile del 2007 \u00e8 uscito il primo album della band, intitolato semplicemente \"Hellyeah\", preceduto dal singolo \"You Wouldn't Know\". L'album ha ottenuto un discreto successo, debuttando, inoltre, alla posizione numero 9 di Billboard 200. Altri album con la medesima band sono \"Stampede\" (2010), \"Band of Brothers\" (2012), \"Blood for Blood\" (2014) e \"Undeniable\" (2016).\nNel 2011 Paul ha inoltre suonato la canzone \"Mouth For War\" insieme agli Avenged Sevenfold al Revolver Golden Gods.\nMorte.\nL'artista \u00e8 morto in seguito a un attacco cardiaco avvenuto nel sonno il 22 giugno 2018.\nInfluenze.\nLe sue maggiori influenze musicali erano Peter Criss, John Bonham, Alex Van Halen, Bill Ward e Tommy Aldridge. Il suo stile con la doppia cassa era molto creativo e variegato e raramente ne faceva un uso veloce di esecuzione. \nBatteria.\nDal 1990 al 1992, per registrare Cowboys from Hell e nel tour successivo, Vinnie ha usato una Tama Artstar Custom a doppia cassa. Per Vulgar isplay of Power e Far Beyond Driven ha invece firmato per la Remo fino alle registrazioni di The Great Southern Trendkill, passando quindi alla Pearl Drums. \u00c8 stato endorser della Pearl fino al 2008, quando \u00e8 infine passato alla ddrum. Usava piatti Sabian e bacchette Vic Firth. Era noto anche per l'utilizzo dal vivo di sample triggerati mixati con microfoni da batteria.\nA partire dal 2010, il drum set usato con gli Hellyeah era il seguente:\nBatteria: ddrum Vinnie Paul signature series\nPiatti: Sabian\nBacchette: Vic Firth Signature Series: Vinnie Paul (SVP), noto per usarle impugnate alla rovescia.\nPaul usava anche testate e hardware Evans, elettronica ddrum e Roland, battitori e paracolpi in legno rosso Danmar, microfoni Shure e guanti sportivi Neumann."}
{"id": "358422", "revid": "86599", "url": "https://it.wikipedia.org/wiki?curid=358422", "title": "Cratere Cabannes", "text": "Cabannes \u00e8 un cratere lunare di 81,3 km situato nella parte sud-orientale della faccia nascosta della Luna, ad ovest del cratere Bellinsgauzen e a nord della grande formazione del cratere Antoniadi.\nLa formazione non \u00e8 tuttavia stata significativamente danneggiata da impatti successivi, ad eccezione del bordo con un piccolo cratere proprio all'estremo meridionale. Il cratere satellite Cabannes J \u00e8 a contatto con il bordo sudoccidentale, tra Cabannes ed il cratere Berlage.\nIl cratere \u00e8 dedicato al fisico francese Jean Cabannes.\nCrateri correlati.\nAlcuni crateri minori situati in prossimit\u00e0 di Cabannes sono convenzionalmente identificati, sulle mappe lunari, attraverso una lettera associata al nome."}
{"id": "358430", "revid": "287204", "url": "https://it.wikipedia.org/wiki?curid=358430", "title": "Cratere Cabeo", "text": "Cabeo, o Cabeus secondo la denominazione ufficiale, \u00e8 un grande cratere lunare di 100,58 km situato nella parte sud-occidentale della faccia visibile della Luna, in prossimit\u00e0 del Polo Sud della Luna ad ovest del cratere Malapert e a sud-sud-ovest del cratere Newton.\nPer la sua posizione il cratere \u00e8 visto quasi di profilo dalla Terra ed \u00e8 quasi sempre in ombra poich\u00e9 il Sole risulta molto basso sull'orizzonte. \nIl cratere \u00e8 dedicato al filosofo gesuita Niccol\u00f2 Cabeo.\nCrateri correlati.\nAlcuni crateri minori situati in prossimit\u00e0 di Cabeus sono convenzionalmente identificati, sulle mappe lunari, attraverso una lettera associata al nome.\nLCROSS.\nL'11 settembre 2009 la NASA ha annunciato che Cabeo A sarebbe stato il bersaglio della sonda \"Lunar Crater Observation and Sensing Satellite\" che ha lo scopo di rilevare la presenza di depositi di ghiaccio d'acqua nelle regioni permanentemente in ombra in prossimit\u00e0 del polo sud lunare.\nLo stadio superiore del razzo che ha portato in orbita la LCROSS il 18 giugno 2009, avrebbe dovuto impattare nel cratere il 9 ottobre intorno alle 11:30 UTC (13:30 in Italia), seguito subito dopo dalla LCROSS stessa. Successivamente, in data 29 settembre, il punto previsto di impatto \u00e8 stato riconsiderato in favore del cratere principale, Cabeo.\nL'impatto \u00e8 avvenuto come previsto ed il successivo 13 novembre, la NASA ha annunciato che, in seguito ad un'analisi preliminare dei dati, \u00e8 confermata la presenza di acqua sulla Luna."}
{"id": "358431", "revid": "767487", "url": "https://it.wikipedia.org/wiki?curid=358431", "title": "Ittenthal", "text": "Ittenthal (toponimo tedesco) \u00e8 una frazione di 236 abitanti del comune svizzero di Kaisten, nel Canton Argovia (distretto di Laufenburg).\nStoria.\nGi\u00e0 comune autonomo, 2010 \u00e8 stato aggregato a Kaisten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358434", "revid": "3831", "url": "https://it.wikipedia.org/wiki?curid=358434", "title": "Morcant Bulc ap Cuncar", "text": ""}
{"id": "358436", "revid": "287204", "url": "https://it.wikipedia.org/wiki?curid=358436", "title": "Cratere Cailleux", "text": "Cailleux \u00e8 un cratere lunare intitolato al geologo e paleontologo Andr\u00e9 Cailleux, che si trova addossato al bordo di sud-ovest del cratere Poincar\u00e9. Cailleux \u00e8 situato nella parte meridionale dell'emisfero nascosto della Luna; pi\u00f9 a sud-est si trova il cratere Lyman, mentre a ovest vi \u00e8 il cratere Prandtl.\nIl cratere \u00e8 circolare e simmetrico, con un bordo rialzato e pareti interne marcate da numerosi piccoli impatti. La maggior parte del bordo interno digrada dolcemente verso il fondo e manca di terrazzamenti o altre caratteristiche. Al centro non vi sono strutture geologiche di rilievo, ad eccezione di qualche minuscolo cratere."}
{"id": "358437", "revid": "22503068", "url": "https://it.wikipedia.org/wiki?curid=358437", "title": "Gianni Improta", "text": ""}
{"id": "358438", "revid": "110157", "url": "https://it.wikipedia.org/wiki?curid=358438", "title": "Kaisten", "text": "Kaisten (toponimo tedesco) \u00e8 un comune svizzero di 2\u00a0649 abitanti del Canton Argovia, nel distretto di Laufenburg.\nStoria.\n 2010 ha inglobato il comune soppresso di Ittenthal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358439", "revid": "3831", "url": "https://it.wikipedia.org/wiki?curid=358439", "title": "Cuncar ap Dyfnwal", "text": ""}
{"id": "358440", "revid": "117543338", "url": "https://it.wikipedia.org/wiki?curid=358440", "title": "Laufenburg (Svizzera)", "text": "Laufenburg (toponimo tedesco) \u00e8 un comune svizzero di 3\u00a0620 abitanti del Canton Argovia, nel distretto di Laufenburg del quale \u00e8 il capoluogo; ha lo status di citt\u00e0. Costituisce un unico agglomerato urbano con l'omonima citt\u00e0 tedesca sulla sponda destra del Reno (Baden-W\u00fcrttemberg).\nStoria.\n 2010 ha inglobato il comune soppresso di Sulz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nLaufenburg \u00e8 servita dall'omonima stazione sulla ferrovia Stein am Rhein-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358443", "revid": "830579", "url": "https://it.wikipedia.org/wiki?curid=358443", "title": "Albi di Dylan Dog", "text": "Albi pubblicati nella serie regolare del fumetto \"Dylan Dog\". La collana ha periodicit\u00e0 mensile e una foliazione solitamente di 98 pagine."}
{"id": "358457", "revid": "110157", "url": "https://it.wikipedia.org/wiki?curid=358457", "title": "Eiken", "text": "Eiken (toponimo tedesco) \u00e8 un comune svizzero di 2\u00a0277 abitanti del Canton Argovia, nel distretto di Laufenburg.\nStoria.\nDal suo territorio nel 1806 \u00e8 stata scorporata la localit\u00e0 di Sisseln, diventua comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEiken \u00e8 servito dall'omonima stazione sulla ferrovia B\u00f6zbergbahn.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358461", "revid": "3831", "url": "https://it.wikipedia.org/wiki?curid=358461", "title": "Dumnagual Moilmut", "text": ""}
{"id": "358462", "revid": "121108979", "url": "https://it.wikipedia.org/wiki?curid=358462", "title": "Riccardo Balsamo Crivelli", "text": "Biografia.\nCrivelli visse gran parte della sua giovinezza a Brivio nei dintorni di Lecco.\nFu un poeta di discreto successo, la sua aspirazione era un ritorno al Medioevo a contrario dei futuristi.\nConobbe Benedetto Croce e grazie alla sua amicizia, che fu una vera e profonda amicizia, riusc\u00ec a farsi pubblicare la sua opera maggiore intitolata \"Boccaccino\", poema in ottave in cui si narrava le vicende del giovane Boccaccio.\nOpere.\nIl \"Boccaccino\" \u00e8 l'opera pi\u00f9 fortunata di Balsamo e quella che gli apr\u00ec le porte del mondo letterario. Si tratta di un corposo poema in ottave, edito da Laterza nel 1920 grazie all'intermediazione di Benedetto Croce, che Balsamo ebbe modo di conoscere grazie ad un amico comune, il conte Alessandro Casati.\nCuriosit\u00e0.\nI suoi viaggi si svolgevano a piedi, e non amava i mezzi di locomozione come il treno o l'automobile.&lt;br&gt;\nBalsamo ostent\u00f2 un ostinato misoneismo, che lo portava al rifiuto di ogni aspetto della modernit\u00e0, dell'automobile al cinematografo, dell'abbigliamento alle correnti poetiche e letterarie."}
{"id": "358463", "revid": "226458", "url": "https://it.wikipedia.org/wiki?curid=358463", "title": "Dyfnwal Moelmud ap Garbanion", "text": "Non si sa nulla della sua vita e del suo regno, e alla sua morte, intorno al 475 (?), anche la successione regale diviene incerta. Suoi successori sembra siano stati i figli Cyngar ap Dyfnwal e Bran Hen ap Dyfnwal, che potrebbero essersi suddivisi il regno, ovvero aver regnato prima l'uno e poi l'altro.\nPotrebbe aver ispirato un personaggio di Goffredo di Monmouth, che porta lo stesso nome, ma le cui vicende sono ambientate qualche tempo prima (450 ca). Questi avrebbe combattuto molte battaglie per assicurarsi il trono, diventando poi un grande legislatore. \nCon l'epiteto di Moel compare inoltre alla corte di re Art\u00f9, nella storia Culhwch e Olwen. "}
{"id": "358465", "revid": "1305772", "url": "https://it.wikipedia.org/wiki?curid=358465", "title": "The Last Ninja", "text": "The Last Ninja \u00e8 un videogioco isometrico di avventura dinamica originariamente sviluppato e pubblicato dalla System 3 per Commodore 64 nel 1987 e successivamente convertito per i computer Amiga, Archimedes, Apple II, Apple IIGS, Atari ST, BBC Micro, Electron e MS-DOS. Le edizioni americane vennero pubblicate dalla Activision. Le versioni Amiga e Atari ST, sviluppate dall'austriaca Eclipse e uscite nel 1990, sono intitolate Ninja Remix.\nVersioni per Amstrad CPC, Atari 800 e ZX Spectrum vennero pubblicizzate, ma mai prodotte.\n\"The Last Ninja\" fu un grosso successo e si fece notare soprattutto nella versione per Commodore 64, per la sua riuscita mescolanza di avventura, picchiaduro e ottima grafica.\nCi furono due seguiti, \"\" e \"Last Ninja 3\".\nTrama.\nIl malvagio Sh\u014dgun Kunitoki ha fatto massacrare l'intera confraternita dei ninja mentre erano sull'isola di Lin Fen, dove si recano in pellegrinaggio ogni dieci anni. Kunitoki si \u00e8 quindi stabilito sull'isola con le sue guardie per apprendere le conoscenze arcane dei ninja. L'ultimo ninja Armakuni, scampato perch\u00e9 non si trovava l\u00ec, si reca allora a Lin Fen per esigere vendetta.\nIl gioco inizia nelle terre selvagge dell'isola e Armakuni deve trovare il modo di raggiungere il palazzo, affrontando lungo il cammino le guardie di Kunitoki e occasionalmente altre creature. Dopo aver trovato un passaggio sulle montagne, Armakuni raggiunge gli eleganti giardini del palazzo e da qui scende nelle segrete, piene di strumenti di tortura, ossa e ratti, e infestate da fantasmi. Quindi risale al palazzo vero e proprio, ricco di ornamenti orientali, e infine raggiunge il santuario interno, dove avviene il duello finale con Kunitoki in armatura. \nModalit\u00e0 di gioco.\nIl gioco \u00e8 una miscela di azione ed esplorazione con diversi enigmi da risolvere, il tutto presentato in grafica isometrica a schermate fisse. Ci sono sei livelli, ognuno costituito da un insieme di schermate collegate in modo non lineare. Ogni schermata contiene sentieri circondati da paesaggio non calpestabile variamente decorato. Lo scopo \u00e8 raggiungere l'uscita dopo aver compiuto le giuste azioni e risolto gli specifici enigmi. In ogni schermata pu\u00f2 essere presente un solo avversario, che si pu\u00f2 cercare di sconfiggere in stile picchiaduro o di evitare. \nIl sistema di controllo \u00e8 abbastanza complesso e richiede pratica. Il ninja pu\u00f2 correre nelle quattro direzioni, orientate in diagonale, e camminare anche all'indietro. Nelle direzioni orizzontali e verticali si possono fare piccoli movimenti di precisione. Si possono fare salti con capriola di tre diverse ampiezze e ci sono alcuni ostacoli da evitare in questo modo. Si trovano oggetti da raccogliere, pi\u00f9 o meno nascosti nello scenario; la raccolta richiede appositi movimenti precisi. Tramite tasti si possono selezionare separatamente l'oggetto e l'arma da usare, tra quelli in proprio possesso; le armi ottenute sono tutte visibili nel pannello informativo, mentre degli oggetti si vede solo quello selezionato.\nIn combattimento inizialmente sono disponibili solo calci e pugni, poi ci si pu\u00f2 procurare nunchaku, shuriken, spada, asta e bombe fumogene. Un indicatore a forma di doppia spirale, o una barra in alcune versioni, rappresenta l'energia vitale del protagonista e una barra rappresenta l'energia dell'eventuale avversario presente su schermo. Si pu\u00f2 perdere anche subito una vita cadendo negli attraversamenti pericolosi, e a volte sono necessari salti molto precisi.\nAlcune versioni hanno l'opzione per il salvataggio.\nSviluppo.\nAlla fine del 1985 Mark Cale della System 3 termin\u00f2 un programma che avrebbe facilitato l'utilizzo di architetture isometriche nei giochi, e ide\u00f2 subito un progetto orientativo per un picchiaduro sul viaggio di un ninja. L'impresa si rivel\u00f2 comunque molto ardua per le limitate capacit\u00e0 del Commodore 64, tanto che una parte dell'azienda voleva abbandonare il progetto. Cale per\u00f2 volle perseverare per tutto il 1986. La programmazione venne affidata per un po' a una sussidiaria della Andromeda Software in Ungheria, ma con scarsi risultati, per cui lo sviluppo fu riportato all'interno della System 3. Grazie all'ingaggio in corso d'opera dell'abile programmatore John Twiddy, al software di supporto grafico \"Integrator\" del programmatore ungherese Istv\u00e1n Bodnar, e a molti compromessi tra cui la limitazione degli spostamenti del ninja solo all'interno dei sentieri, il progetto si concretizz\u00f2.\nLa versione Commodore 64 contiene oltre 1000 sprite, ma necessita di caricamento multiplo a ogni livello.\nAccoglienza.\n\"The Last Ninja\" fu un grande successo di critica e di pubblico, almeno per quanto riguarda la versione Commodore 64. Viene spesso annoverato tra i migliori videogiochi in assoluto per il Commodore 64. Questa versione colpiva per la qualit\u00e0 grafica, la miscela di combattimento ed enigmi, l'elaborata colonna sonora orientaleggiante; fino ad allora non c'era stato niente del genere sul C64. D'altra parte il gioco ha un sistema di controllo difficoltoso, che lo rendeva pi\u00f9 favorito tra i giocatori esperti, e pu\u00f2 essere frustrante quando richiede movimenti molto precisi.\nSono riportate oltre 750.000 copie vendute per Commodore 64 considerando la sola Europa. Mark Cale della System 3 pensa che le vendite totali per Commodore 64 possano arrivare a 4 milioni.\nNel 2007 la rivista \"Retro Gamer\" annoverava il protagonista Armakuni come il secondo pi\u00f9 grande ninja della storia dei videogiochi dopo Ryu Hayabusa, ricordando come divent\u00f2 un'icona pur non avendo mai mostrato il viso per intero.\nSerie.\nI due seguiti di \"The Last Ninja\", tutti simili nell'impostazione, furono:\nNel 1990 venne realizzata una versione di \"Last Ninja 2\" contenente diverse migliorie estetiche, pubblicata come \"Last Ninja Remix\" o \"Ninja Remix\" per C64, Amstrad e Spectrum; invece il contemporaneo \"Ninja Remix\" per Amiga e Atari ST, pur avendo all'incirca la stessa copertina, \u00e8 la conversione del primo \"The Last Ninja\" per questi sistemi, che non ne avevano ancora avuta una.\nGi\u00e0 dal 1993 vennero progettati dei livelli per un ipotetico quarto capitolo. Si continu\u00f2 periodicamente a ventilare l'ipotesi, ma solo nel 2003 sembr\u00f2 davvero concretizzarsi, quando Mark Cale present\u00f2 alla stampa le immagini di \"Last Ninja 4\" per Xbox. Tuttavia il progetto si aren\u00f2 poco dopo.\nNel 2006-2007 era in produzione un gioco antologico per PlayStation Portable chiamato \"Last Ninja Trilogy\", ma anche questo fu abbandonato.\nNel 2008 un'emulazione ufficiale dell'originale \"The Last Ninja\" per Commodore 64 usc\u00ec per Wii su Virtual Console."}
{"id": "358466", "revid": "110157", "url": "https://it.wikipedia.org/wiki?curid=358466", "title": "Oeschgen", "text": "Oeschgen (toponimo tedesco) \u00e8 un comune svizzero di 1\u00a0013 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358468", "revid": "110157", "url": "https://it.wikipedia.org/wiki?curid=358468", "title": "Sisseln", "text": "Sisseln (toponimo tedesco) \u00e8 un comune svizzero di 1\u00a0585 abitanti del Canton Argovia, nel distretto di Laufenburg.\nStoria.\nIl comune di Sisseln \u00e8 stato istituito nel 1806 per scorporo da quello di Eiken.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSisseln \u00e8 servito dall'omonima stazione sulla ferrovia Stein am Rhein-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358472", "revid": "767487", "url": "https://it.wikipedia.org/wiki?curid=358472", "title": "M\u00fcnchwilen (Argovia)", "text": "M\u00fcnchwilen (toponimo tedesco) \u00e8 un comune svizzero di 936 abitanti del Canton Argovia, nel distretto di Laufenburg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "358474", "revid": "10372", "url": "https://it.wikipedia.org/wiki?curid=358474", "title": "Monti Lessini", "text": ""}
{"id": "358476", "revid": "767487", "url": "https://it.wikipedia.org/wiki?curid=358476", "title": "Puerto Escondido (film)", "text": "Puerto Escondido \u00e8 un film del 1992, sesto lungometraggio diretto da Gabriele Salvatores nonch\u00e9 quarto ed ultimo capitolo della sua \"tetralogia della fuga\". \u00c8 tratto dall'omonimo romanzo di Pino Cacucci del 1990, ambientato in gran parte in Messico, specialmente nell'omonima localit\u00e0.\nIl protagonista \u00e8 Diego Abatantuono, e accanto a lui recitano Claudio Bisio, Valeria Golino e Renato Carpentieri, mentre in parti minori sono accreditati Antonio Catania, Fabrizio Bentivoglio e Ugo Conti.\nTrama.\nMario Tozzi (Diego Abatantuono), dirigente di una banca milanese, si ritrova ad essere testimone oculare di un omicidio presso l'ufficio passaporti della questura. L'assassino \u00e8 il commissario Alfredo Viola (Renato Carpentieri); risalito a Mario tramite il suo passaporto, cerca di ucciderlo a colpi di pistola, tuttavia riuscendo solo a ferirlo. Mario decide quindi di fuggire in Messico per far perdere le proprie tracce.\nA Puerto Escondido Mario conosce una coppia di italiani composta da Alex (Claudio Bisio) e la fidanzata Anita (Valeria Golino), che vivono di espedienti, e si trova a fronteggiare abitudini lontane dallo stile di vita che conduceva in precedenza. Tutto cambia quando casualmente, in un ristorante, si imbatte nuovamente nel suo potenziale carnefice: costui, dopo averlo localizzato attraverso la carta di credito, non aveva perso tempo a recarsi in Messico per liberarsi dello scomodo testimone, salvo poi fermarsi a mangiare in quello stesso ristorante, facendo conoscenza con la proprietaria, innamorandosene perdutamente e dimenticando ogni suo proposito omicida per restare a vivere e lavorare accanto a lei.\nL'ex commissario, ora latitante, accoglie Mario come un amico, riconoscendolo come causa indiretta della sua felicit\u00e0. Il gruppo di amici, coinvolti dapprima in un giro di narcotraffico e poi in una rapina, chiedono l'aiuto di Viola quando Alex viene catturato durante la fuga dalla Polizia. Finiranno tutti arrestati, ma uniti dall'obiettivo comune del desiderio di cambiare vita."}
{"id": "358480", "revid": "224230", "url": "https://it.wikipedia.org/wiki?curid=358480", "title": "Distretto di Avenches", "text": "Il distretto di Avenches \u00e8 stato un distretto del Canton Vaud, in Svizzera. Confinava con il Canton Berna (distretti di Erlach a nord e di Laupen a est), con il Canton Friburgo (distretti di See a est e di Broye a sud-ovest) e con il Canton Neuch\u00e2tel (distretto di Neuch\u00e2tel) a nord-ovest. Il capoluogo era Avenches. Comprendeva una parte del lago di Neuch\u00e2tel e del lago di Murten.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto di Morges, tranne Longirod, Marchissy e Saint-George che si sono uniti al distretto della Broye-Vully.\nComuni.\nAmministrativamente era diviso in 2 circoli e 12 comuni:"}
{"id": "358482", "revid": "123790802", "url": "https://it.wikipedia.org/wiki?curid=358482", "title": "Gli Atroci", "text": "Gli Atroci sono una band heavy metal demenziale di Bologna attiva dal 1995, considerata fra i gruppi italiani pi\u00f9 famosi di rock parodistico.\nStoria.\nFormatisi nel 1995 a Bologna, dopo due demo \"La capra vagante\" (1995) e \"L'era del Metallo Bianco\" (1996) autoprodotte e numerose esibizioni live, pubblicano nel 1999 il loro primo album omonimo a cui collabora anche Freak Antoni.. Nel 2004 pubblicano il loro secondo album \"L'armata del metallo\" che vede la collaborazione di Pino Scotto.\nIl 15 luglio 2011 scompare Oscar Bandiera, che con lo pseudonimo de l\"'Orrendo Maniscalco\" aveva suonato il basso con la band fin dagli esordi. La band decide di continuare l'attivit\u00e0 live, in memoria dell'amico scomparso, anche se riducendo il numero dei concerti e senza pi\u00f9 pubblicare nuovi album.\nNel 2019, dopo 10 anni dall'ultima uscita, annunciano un nuovo album, del quale a novembre \u00e8 disponibile in anteprima il video del singolo \"Probably Risk To Die!\"\nStile musicale.\nLe canzoni dei Gli Atroci ironizzano sul mondo dell'heavy metal, esasperando i clich\u00e9 del genere, sia attraverso i testi, che negli atteggiamenti nei live. Lo stesso \"look\" dei musicisti \u00e8 ispirato al make up utilizzato da alcuni gruppi metal come i Kiss o i Lordi.\nSebbene i loro brani non possano essere considerati delle cover vere e proprie, in quasi tutte le canzoni sono presenti citazioni relative a brani pi\u00f9 o meno famosi. Alcune di esse, invece, pi\u00f9 che a un brano, si ispirano al tipico sound di un gruppo: per esempio, il brano \"Pennellen\" \u00e8 ispirato ai Rammstein ed \u00e8 cantato in tedesco maccheronico."}
{"id": "358483", "revid": "31185", "url": "https://it.wikipedia.org/wiki?curid=358483", "title": "Puerto escondido", "text": ""}
{"id": "358486", "revid": "466539", "url": "https://it.wikipedia.org/wiki?curid=358486", "title": "Jennifer Beals", "text": "Biografia.\nNata il 19 dicembre 1963 in un sobborgo di Chicago da Alfred Beals, un commerciante afroamericano di religione protestante (morto quando lei aveva 10 anni), e da Jeanne Anderson, un'insegnante di scuola elementare statunitense di origini irlandesi e di religione cattolica. Ha due fratelli, Bobby e Gregory. Sua madre si \u00e8 risposata con Edward Cohen nel 1981. Nel 1983, all'et\u00e0 di vent'anni e mentre studiava nella prestigiosa universit\u00e0 statunitense Yale, venne scritturata per partecipare a \"Flashdance\", film che incass\u00f2 cento milioni di dollari e la port\u00f2 al successo e alla fama planetaria. Nonostante le prestigiose e allettanti offerte che seguirono la pellicola, Jennifer Beals decise di continuare i propri studi a Yale e alla fine si laure\u00f2 con lode in letteratura americana, nel 1986.\nIl suo carattere estremamente schivo e riservato l'ha sempre portata, anche da un punto di vista lavorativo, a preferire il cinema indipendente alla grande industria hollywoodiana. Ha infatti dichiarato di non poter immaginare \"di essere come Julia Roberts\" e \"di non avere il \"coraggio morale\" per resistere a quel genere di attenzioni\".\nSposata con Ken Dixon dal 1998, alle spalle ha un altro matrimonio col regista indipendente Alexandre Rockwell, durato dal 1986 al 1996. Nell'ottobre del 2005 ha dato alla luce la sua prima e unica figlia. Jennifer Beals \u00e8 stata protagonista di quasi tutti i film dell'ex marito, compreso \"In the Soup (Un mare di guai)\", che la madre co-finanzi\u00f2 avviando una seconda ipoteca sulla casa.\n\u00c8 molto amica di Quentin Tarantino, che soggiorn\u00f2 spesso a casa sua quando ancora non era un regista affermato, tanto che nei titoli di coda di \"Pulp Fiction\" \u00e8 presente un ringraziamento speciale rivolto a Jennifer. Sono inoltre apparsi insieme nel film \"Four Rooms\". Nanni Moretti la volle per un cameo in \"Caro diario\" in cui recit\u00f2, nei panni di se stessa, accanto al marito di allora Alexandre Rockwell.\n\u00c8 stata impegnata nel ruolo di Bette Porter nella serie televisiva \"The L Word\" e sul set del film \"Joueuse\" al fianco di Kevin Kline. \u00c8 stata inoltre nel cast di \"The Grudge 2\" e nel cast di \"Lie to Me\", interpretando Zoe Landau. Nel 2011 interpreta il sovrintendente Teresa Colvin nella serie TV \"The Chicago Code\". Nel 2019 interpreta lo sceriffo Lucilia Cable nella serie TV \"Swamp Thing\", prodotta da DC Entertainment. Dal dicembre dello stesso anno, Beals riprende il suo ruolo di Bette Porter in \"\", serie sequel di \"The L Word\", ricoprendo anche il ruolo di produttrice esecutiva.\nDoppiatrici italiane.\nNelle versioni in italiano delle opere in cui ha recitato, Jennifer Beals \u00e8 stata doppiata da:"}
{"id": "358488", "revid": "599013", "url": "https://it.wikipedia.org/wiki?curid=358488", "title": "Traforo del Monte Bianco", "text": "Il traforo del Monte Bianco (in francese, \"tunnel du Mont-Blanc\") \u00e8 un tunnel autostradale che collega Courmayeur, in Valle d'Aosta, a Chamonix, nel dipartimento francese dell'Alta Savoia, congiungendo la regione Alvernia-Rodano-Alpi alla Valle d'Aosta: queste due comunit\u00e0 hanno in comune importanti legami socio-linguistici e il fatto di fondare il loro sviluppo economico sul turismo.\nCostruito congiuntamente tra Italia e Francia con i lavori di costruzione che ebbero inizio nel 1957 e terminarono nel 1965, l'anno dell'apertura, \u00e8 costituito da una galleria unica a doppio senso di circolazione e rappresenta una delle maggiori vie di trasporto transalpino, con la parte italiana, nella rete autostradale, classificata come \u00abtraforo T1\u00bb.\nCaratteristiche tecniche.\nLa sua lunghezza \u00e8 di 11,6\u00a0km. La parte pi\u00f9 lunga si trova in territorio francese: 7.640\u00a0m, contro i 3.960\u00a0m in territorio italiano. L'altitudine \u00e8 di 1.381 m sul versante italiano, ai piedi del ghiacciaio della Brenva, mentre raggiunge a met\u00e0 galleria i 1.395\u00a0m, per scendere poi ai 1.271\u00a0m sul versante francese, ai piedi del ghiacciaio dei Bossons.\nIl piano stradale del tunnel non \u00e8 orizzontale, ma di forma convessa per facilitare il deflusso dell'acqua. Rispetto alla frontiera, il traforo passa esattamente sotto la verticale (l'aplomb) de l'Aiguille du Midi, dove lo spessore di copertura granitica raggiunge i 2.480\u00a0m, misura record per le gallerie autostradali e ferroviarie.\nLa sua . Il raddoppio del tunnel, gi\u00e0 progettato, non \u00e8 mai stato realizzato per l'opposizione degli abitanti delle valli interessate, preoccupati per un eccessivo aumento della circolazione dei camion e del conseguente inquinamento.\nPer una questione di sicurezza, successiva soprattutto all'incidente verificatosi nel 1999, il limite di velocit\u00e0 \u00e8 stato posto a 70\u00a0km/h ed \u00e8 rigorosamente vietato il sorpasso.\n\u00c8 rimasto per lungo tempo il traforo autostradale pi\u00f9 lungo al mondo.\nA venti mesi dall'apertura, il 17 marzo 1967, viene festeggiato il milionesimo autoveicolo in transito. Si trattava della cantante Marisa Sannia che alla guida della sua \"Duetto\" bianca stava raggiungendo la Francia in compagnia del padre. A quella data del milione di veicoli transitati, circa 21\u00a0000 erano i pullman turistici e circa 67\u00a0000 gli autocarri. Dal 1965 al 2015 vi sono transitati circa 70 milioni di veicoli, con una media giornaliera che negli ultimi anni si aggira a poco meno di 5\u00a0000.\nDalla riapertura del tunnel, avvenuta nel 2002 dopo gli ammodernamenti seguiti all'incendio del 1999, la gestione dell'impianto \u00e8 stata affidata ad un soggetto unico, la GEIE-TMB, sotto il controllo e la supervisione di commissioni ministeriali italiane e francesi.\nStoria.\nEcco le varie fasi dei lavori che portarono alla realizzazione del traforo del Monte Bianco:"}
{"id": "358490", "revid": "1566286", "url": "https://it.wikipedia.org/wiki?curid=358490", "title": "Piero Umiliani", "text": "Biografia.\nNasce a Firenze, in via Coluccio Salutati, nel quartiere di Gavinana, il 17 luglio 1926 da Guido e Eleonora Cecconi. Studia presso il liceo classico Galileo Galilei di via de' Martelli, nel pieno centro storico del capoluogo toscano. Diplomato in contrappunto e fuga al conservatorio di Firenze nel 1952, si esibisce sin dagli anni quaranta con Pippo Barzizza e Francesco Ferrari, diventando ben presto un'importante figura del jazz italiano; collabora con Gianni Basso, Oscar Valdambrini e Gil Cuppini. Nel 1955 si trasferisce a Roma dove avvia un ottetto jazz e inizia l'attivit\u00e0 di arrangiatore, ed incide numerosi dischi con il cantante Rino Loddo tra il 1955 ed il 1956. Nel 1959 cura le musiche del programma televisivo \"Il Mattatore\", con Vittorio Gassman\nNei primi anni sessanta conduce in Rai alcune trasmissioni televisive dedicate al jazz, ma lavorer\u00e0 soprattutto come compositore di colonne sonore per il cinema. Compone il famoso \"Valzer della toppa\", scritto da Pier Paolo Pasolini, brano reso celebre da Laura Betti e in seguito da Gabriella Ferri. .\nNel febbraio 1984, dopo un'intervista radiofonica presso gli studi Rai di Via Asiago a Roma, viene colto da un ictus debilitante che lo tiene lontano dal lavoro per un lungo periodo. Nel 1990, dopo la riabilitazione, ritorna in scena e, l'anno seguente, esce l'album \"Umiliani Jazz Family\", nato dalla collaborazione con Paolo Fresu, Giovanni Tommaso e Gianpaolo Ascolese, con la figlia Alessandra in veste di vocalist per la prima volta.\nUna serie di raccolte e ristampe di successo (per lo pi\u00f9 realizzate da Right Tempo e Cinevox) convinsero Umiliani a ritornare a suonare dal vivo partecipando a diversi festival e rassegne fino all'ultimo concerto, tenuto al Classico Village per il Roma Jazz Festival, il 25 ottobre del 2000.\nMuore a Roma il 14 febbraio 2001 a 74 anni.\nIl 15 settembre 2021, nel ventennale della morte, \u00e8 stata inaugurata una targa commemorativa nella sua residenza fiorentina, in via Vacchereccia numero 3, con la partecipazione del Comune di Firenze, alla presenza dei suoi familiari.\nLe colonne sonore.\nUmiliani \u00e8 noto a livello internazionale per aver composto oltre 150 colonne sonore di film; il suo primo lavoro \u00e8 del 1954, quando viene chiamato a comporre le musiche di un documentario dei fratelli Taviani.\nTra le sue colonne sonore pi\u00f9 celebri si ricordano le musiche di \"I soliti ignoti\" dove appare \"Blues for Gassman\" diventato quasi uno standard jazzistico in Italia, e il seguito \"Audace colpo dei soliti ignoti\" con la collaborazione di Chet Baker e poi \"Svezia inferno e paradiso\" (che contiene il celebre successo \"Mah-n\u00e0 mah-n\u00e0\" cantato da Alessandro Alessandroni e Giulia De Mutiis e suonato dai Marc 4), \"La legge dei gangster\", \"La ragazza dalla pelle di luna\", \"Il corpo\".\nNel 1959, un tema sentimentale della colonna sonora del film \"I soliti ignoti\" era stato ripreso e, con il testo di Corbucci, era divenuto una canzone con il titolo \"Juke-box sentimentale\" ed era stato utilizzato come sigla della omonima trasmissione radiofonica diretta da Lia Origoni con la collaborazione dello stesso Umiliani.\nLa sua composizione \"Crepuscolo sul mare\" \u00e8 stata inserita nel film \"Ocean's Twelve\" del 2004.\nAltre incisioni.\nNegli anni '60 e inizio dei '70 la sua canzone \"Dribbling\" fu la sigla iniziale della seguitissima trasmissione Rai della domenica sera \"La domenica sportiva\". Dal 1968 al 1977 \u00e8 l'autore della sigla iniziale de \"La Corrida\", trasmissione radiofonica Rai di Corrado.\nNel 1972 ha inciso, con lo pseudonimo Rovi, l'album Storia e Preistoria.\nNel 1973 ha inciso, con lo pseudonimo L'ingegner Giovanni e famiglia, al moog il brano elettronico \"Telstar\" dell'inglese Joe Meek (pubblicato su 45 giri dalla RCA Victor).\nAltri pseudonimi utilizzati nel corso della sua carriera sono stati Catamo, M. Zalla, Moggi, Tusco."}
{"id": "358491", "revid": "767487", "url": "https://it.wikipedia.org/wiki?curid=358491", "title": "San Cresci in Valcava", "text": "San Cresci in Valcava. Si chiam\u00f2 cos\u00ec un comune del Mugello, creato nel 1808 dal governo francese della Toscana con la parte meridionale del comune di Borgo San Lorenzo. Il suo territorio confinava con i comuni di Vaglia, San Piero a Sieve, Borgo San Lorenzo, Vicchio, Pontassieve e Fiesole.\nQuesto piccolo comune ebbe per\u00f2 vita brevissima, in quanto venne soppresso al momento della Restaurazione granducale in Toscana (1815) e il suo territorio fu nuovamente unito a quello di Borgo San Lorenzo."}
{"id": "358492", "revid": "453768", "url": "https://it.wikipedia.org/wiki?curid=358492", "title": "Pari (Civitella Paganico)", "text": "Pari \u00e8 una frazione del comune italiano di Civitella Paganico, nella provincia di Grosseto, in Toscana.\n\u00c8 stato in passato comune autonomo dal 1808 al 1815 e dal 1920 al 1926.\nStoria.\nIl centro di Pari sorge sulla vetta di un colle, presso cui sono venuti alla luce alcuni reperti di un villaggio risalente al Paleolitico superiore e frequentato anche in epoca etrusca e romana.\nIl centro attuale \u00e8 di origine medievale, con impianto urbanistico caratterizzato da strette strade ad andamento grossolanamente circolare, che seguono le curve di livello del colle. Fu possesso degli Ardengheschi e pass\u00f2 quindi al Comune di Siena nel XIII secolo, in possesso di varie famiglie senesi (Rinuccini, Squarcialupi, Forteguerri, Buonsignori e Malavolti).\nAlla met\u00e0 del XVI secolo pass\u00f2 al Granducato di Toscana. Nel 1766 fece parte della \"Provincia Inferiore\", con capoluogo a Grosseto, successivamente denominata \"Compartimento Grossetano\". Durante l'occupazione napoleonica fu distaccato come comune autonomo da quello di Campagnatico, con territorio confinante con i comuni di Monticiano, Murlo, Montalcino, Campagnatico e Roccastrada) e nuovamente soppresso pochi anni dopo con la Restaurazione.\nNel 1920 ebbe nuovamente autonomia comunale, ma nel 1926 fu riunito al comune di Paganico, che due anni dopo prese il nome attuale di Civitella Paganico.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Pari. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione."}
{"id": "358494", "revid": "767487", "url": "https://it.wikipedia.org/wiki?curid=358494", "title": "Bione", "text": ""}
{"id": "358498", "revid": "1543377", "url": "https://it.wikipedia.org/wiki?curid=358498", "title": "Johann Martin Schleyer", "text": "Ordinato sacerdote nel 1856, dal 1867 al 1875 fu parroco a Krumbach (oggi parte di Sauldorf), e qui venne arrestato e tenuto in carcere per quattro mesi nel 1875 per aver predicato contro l'ideologia socialista. Dal 1875 al 1885 fu parroco nella parrocchia dei SS. Pietro e Paolo a Litzelstetten (Costanza): in seguito scrisse che i primi sette anni di quest'ultimo periodo furono fra i pi\u00f9 felici della sua vita.\nSecondo il suo stesso racconto, il progetto di una lingua ausiliaria internazionale gli venne dalla lamentela di uno dei suoi parrocchiani, un contadino semianalfabeta il cui figlio era emigrato in America ma non poteva essere pi\u00f9 raggiunto per posta poich\u00e9 le Poste degli Stati Uniti non riuscivano a leggere la scrittura del padre, che per questo problema non poteva neanche ricevere sostegno economico. Schleyer ebbe quindi l'idea di comporre un alfabeto che servisse per la scrittura di tutte le lingue; ma quella notte fece un sogno, nel quale Dio gli suggeriva di inventare non un alfabeto internazionale, ma una vera e propria lingua ausiliaria internazionale.\nAll'epoca era anche redattore del periodico \"Sionsharfe\" (\"Arpa di Sion\"), dedicato principalmente alla poesia religiosa cattolica; qui pubblic\u00f2 nel maggio del 1879 un articolo sulla lingua volap\u00fck che venne seguito da un libro completo nel 1880. La lingua si diffuse largamente e sorsero circoli in tutta Europa; nel 1885 Schleyer si ritir\u00f2 dai suoi impegni pastorali per motivi di salute, ma continu\u00f2 l'attivit\u00e0 nel movimento per il volap\u00fck finch\u00e9 questo non si scisse alcuni anni dopo.\nUna campagna per la beatificazione di Schleyer \u00e8 stata avviata nel 2001 nella sua parrocchia di Litzelstetten.\nHanns-Martin Schleyer, bisnipote del fratello di Johann Martin Schleyer e presidente dell'associazione degli imprenditori tedeschi, venne rapito e assassinato dall'organizzazione terroristica comunista \"Rote Armee Fraktion\" (RAF) nel 1977."}
{"id": "358499", "revid": "339392", "url": "https://it.wikipedia.org/wiki?curid=358499", "title": "Microsoft Windows Mobile", "text": ""}
{"id": "358500", "revid": "11684", "url": "https://it.wikipedia.org/wiki?curid=358500", "title": "Powerseller", "text": ""}
{"id": "358501", "revid": "1934238", "url": "https://it.wikipedia.org/wiki?curid=358501", "title": "Ordine al merito della Repubblica italiana", "text": "L'Ordine al merito della Repubblica italiana (spesso abbreviato OMRI) \u00e8 il pi\u00f9 alto degli ordini della Repubblica italiana. I colori dell'ordine sono il verde e il rosso.\nIl presidente della Repubblica italiana \u00e8 il capo dell'ordine, retto da un consiglio composto di un cancelliere e sedici membri. La cancelleria dell'ordine ha sede a Roma. Il cancelliere attuale \u00e8 il generale Leonardo Gallitelli.\nStoria.\nIstituito con la legge 3 marzo 1951, n. 178 e reso operativo nel 1952, l'Ordine al merito della Repubblica nacque con lo scopo di \u00ab\"ricompensare benemerenze acquisite verso la Nazione nel campo delle lettere, delle arti, dell'economia e nell'impegno di pubbliche cariche e di attivit\u00e0 svolte a fini sociali, filantropici e umanitari, nonch\u00e9 per lunghi e segnalati servizi nelle carriere civili e militari\"\u00bb.\nIl Presidente della Repubblica pu\u00f2 conferire l'onorificenza, di propria iniziativa, per \u00ab\"benemerenze di segnalato rilievo nel campo delle attivit\u00e0 sopra indicate e per ragioni di cortesia internazionale\"\u00bb.\nDal 30 marzo 2001 sono in vigore le nuove decorazioni per le varie classi di onorificenze.\nLe onorificenze.\nL'ordine \u00e8 suddiviso nei seguenti gradi onorifici:\nA nessuno pu\u00f2 essere conferita, per la prima volta, un'onorificenza di grado superiore a quella di cavaliere. Fanno eccezione alcune situazioni particolari, espressamente stabilite dalla legge. Per benemerenze di segnalato rilievo e per ragioni di cortesia internazionale, il Presidente della Repubblica pu\u00f2 conferire onorificenze all'infuori della proposta e del parere richiesti dalla legge. In questi casi, il decreto di concessione \u00e8 controfirmato dal Presidente del Consiglio dei ministri.\nLe concessioni delle onorificenze hanno luogo il 2 giugno, ricorrenza della fondazione della Repubblica Italiana, e il 27 dicembre, ricorrenza della promulgazione della Costituzione italiana. Soltanto le concessioni attraverso il \"motu proprio\" presidenziale, quelle legate alla cessazione dal servizio dei pubblici dipendenti e quelle accordate a stranieri, possono avvenire in qualunque data. \nSalve le disposizioni della legge penale, incorre nella perdita dell'onorificenza l'insignito che se ne renda indegno. La revoca \u00e8 pronunciata con decreto del presidente della Repubblica, su proposta motivata del presidente del Consiglio dei ministri, sentito il consiglio dell'ordine. \nCavaliere di gran croce decorato di gran cordone.\nEccezionalmente conferito ai cavalieri di gran croce per premiare altissime benemerenze di persone eminenti, italiane e straniere. Di solito \u00e8 riservato ai capi di Stato.\n\u00c8 la massima onorificenza concessa dalla Repubblica Italiana.\nHa la medesima costituzione del titolo di cavaliere di gran croce illustrato in seguito, eccetto quanto segue:\nla placca delle insegne di gran cordone \u00e8 dorata; nei casi previsti, la decorazione dell'ordine \u00e8 appesa a un collare d'oro costituito da maglie di elementi mistilinei.\nCavaliere di gran croce.\nLa decorazione di prima classe (cavaliere di gran croce) per gli uomini \u00e8 costituita da:\nIdentiche caratteristiche hanno le decorazioni di prima classe per le donne, con l'unica differenza che la fascia \u00e8 di di altezza.\nGrande ufficiale.\nLa decorazione di seconda classe (grande ufficiale) per gli uomini \u00e8 costituita da:\nLa decorazione di seconda classe per le donne \u00e8 identica a quella descritta per gli uomini: la croce, per\u00f2, viene appuntata sotto la spalla sinistra appesa a un fiocco di nastro dei colori dell'ordine.\nCommendatore.\nLa decorazione di terza classe (commendatore) sia per gli uomini sia per le donne consta di:\nLa decorazione di terza classe per le donne va appuntata sotto la spalla sinistra appesa a un fiocco di nastro dei colori dell'ordine.\nUfficiale.\nLa decorazione di quarta classe (ufficiale) per gli uomini consta di:\nLa decorazione di quarta classe per le donne \u00e8 identica a quella descritta per gli uomini: la croce, per\u00f2, viene appuntata sotto la spalla sinistra, appesa a un fiocco di nastro dei colori dell'ordine.\nCavaliere.\nLa decorazione di quinta classe (cavaliere) per gli uomini consta di:\nLa decorazione di quinta classe per le donne \u00e8 identica a quella descritta per gli uomini: la croce, per\u00f2, viene appuntata sotto la spalla sinistra appesa a un fiocco di nastro dei colori dell'ordine.\nInsigniti.\nNegli oltre 70 anni di esistenza dell'ordine sono stati nominati 9\u00a0062 (al 2018) cavalieri di gran croce e di questi, 199 sono decorati di gran cordone.\nFra i decorati con gran cordone, il primo in assoluto, nel dicembre del 1952, \u00e8 stato il re di Grecia Paolo I, l'ultimo, nel dicembre 2021, \u00e8 stato il Re dei Belgi Filippo.\nLa prima donna invece \u00e8 stata la regina del Regno Unito Elisabetta II nel maggio del 1958 mentre l'ultima \u00e8 stata, nell'ottobre 2020, la Presidente della Repubblica Ellenica Aikaterin\u012b Sakellaropoulou.\nIl pi\u00f9 giovane al momento del conferimento (14 anni) \u00e8 stato l'erede al trono persiano Reza Ciro Pahlavi nel dicembre del 1974.\nL'unico caso di revoca della decorazione di gran cordone \u00e8 quello di Bashar al-Assad, presidente della Siria, insignito l'11 marzo 2010, a cui il 28 settembre 2012 \u00e8 stata revocata l'onorificenza per indegnit\u00e0.\nIl primo dei cavalieri di gran croce \u00e8 stato Andrea Ferrara, primo presidente della Corte suprema di cassazione, decorato il 29 novembre 1952."}
{"id": "358502", "revid": "1442080", "url": "https://it.wikipedia.org/wiki?curid=358502", "title": "Postepay", "text": "PostePay S.p.A. \u00e8 un\u2019azienda italiana nata il 1\u00ba ottobre 2018 come spin-off di Poste italiane, da cui \u00e8 controllata. Postepay commercializza un'omonima serie di carte prepagate oltre ad essere attiva come operatore virtuale di rete mobile fornendo servizi di telefonia mobile e fissa denominati PosteMobile.\nPostepay.\nL\u2019azienda commercializza la serie di carte prepagate denominate anch\u2019esse Postepay (reso graficamente come \"postepay\"), lanciata a fine 2003, utilizzabile ovunque in Italia (ATM e POS dei circuiti Postamat, Visa Electron e Maestro) e all'estero (ATM e POS del circuito Visa/Visa Electron e MasterCard/Maestro/Cirrus), su Internet (nei siti che accettano carte dei circuiti Visa e MasterCard) e in tutti gli uffici postali italiani, attraverso il circuito Postamat.\nLa versione standard non richiede l'apertura di un conto corrente e non richiede l'esistenza di un conto corrente d'appoggio. Pu\u00f2 essere ricaricata presso l'ufficio postale in contanti, negli ATM Postamat di Poste italiane addebitandone l'importo su carte del circuito abilitato (Maestro e MasterCard, Visa e Visa Electron), attraverso il sito \"poste.it\" o da ricevitorie SISAL abilitate. La versione Evolution \u00e8 invece assimilata a un conto: dotata di IBAN, pu\u00f2 anche ricevere alcuni accrediti e bonifici.\nUso.\n\u00c8 molto usata per acquisti su Internet (il 35% delle operazioni di e-commerce in Italia \u00e8 eseguito con una carta Postepay) grazie ad alcune sue caratteristiche, come l'accredito immediato di una ricarica, il suo basso costo d'acquisto e l'affiliazione ai circuiti Visa (Standard) e MasterCard (Evolution). In particolare, vista la semplicit\u00e0 d'uso e l'economicit\u00e0 (non vi \u00e8 canone annuale per mantenerla attiva nella versione Postepay Standard, la Evolution costa da novembre 2018 12 \u20ac ma solo quelle emesse dopo lo spin-off di Postepay da PT), risulta essere una tra le carte prepagate pi\u00f9 usate in Italia per acquisti su Amazon.\n\u00c8 possibile pagare con la carta Postepay in tutti gli esercizi dotati di POS aderenti ai circuiti VISA/VISA Electron e MasterCard/Maestro senza commissioni. Per convalidare il pagamento \u00e8 necessario firmare la ricevuta stampata dal POS. Se si usa invece la funzione contactless, sotto un certo importo non sono richieste firme o PIN.\nSi pu\u00f2 ricaricare in molti modi: presso gli sportelli, gli ATM Postamat e con le varie app del gruppo Poste Italiane. Il ritiro di contanti ha un costo di 1 \u20ac presso gli ATM di Poste Italiane (gratuito per la Evolution) e variabile presso altri ATM bancari in Italia che nel resto dei paesi della zona euro (1,75 \u20ac per la Standard legata a Visa, 2 \u20ac per la Evolution che si appoggia a MasterCard). Al di fuori della zona euro il prelievo ha un costo di 5 \u20ac.\nLa carta pu\u00f2 essere inoltre ricaricata, in contanti o con carte di pagamento, presso i punti vendita della rete Puntolis.\nLa carta viene spesso usata per trasferire denaro tramite ricarica. Se il trasferimento per\u00f2 costituisce una transazione, questa procedura \u00e8 impropria: la mancanza infatti di una causale per la quale si effettua il versamento (che invece esiste, ad esempio, con il vaglia postale, il versamento su conto corrente postale, oppure il bonifico che la Evolution consente) rende effettivamente l'operazione una semplice ricarica e non un pagamento. In altre parole non \u00e8 immediatamente evidente la ragione per cui il trasferimento di denaro \u00e8 avvenuto.\nAlla scadenza della carta il rinnovo si effettua online oppure telefonicamente ed \u00e8 gratuito.\nVersioni.\nLa carta Postepay esiste in numerose versioni:"}
{"id": "358503", "revid": "367445", "url": "https://it.wikipedia.org/wiki?curid=358503", "title": "Ordine al merito del lavoro", "text": "L'ordine al merito del lavoro \u00e8 un'onorificenza italiana istituita sotto il regno di Vittorio Emanuele III e, successivamente, ereditata dal nuovo ordinamento repubblicano.\n\u00c8 destinato ai cittadini italiani, anche residenti all'estero, \u00abche si siano resi singolarmente benemeriti\u00bb, segnalandosi \u00abnell'agricoltura, nell'industria, nel commercio, nell'artigianato, nell'attivit\u00e0 creditizia e assicurativa\u00bb.\nIl presidente della Repubblica \u00e8 a capo dell'Ordine, retto da un apposito consiglio presieduto dal ministro dello sviluppo economico.\nStoria.\nL'onorificenza deriva dal R.D. 1\u00ba maggio 1898, n. 195, con il quale il re Umberto I istitu\u00ec una \u201cDecorazione del merito agrario ed industriale\u201d per gli imprenditori agricoli e industriali e una \u201cmedaglia d'onore\u201d per i loro dipendenti.\nL'\u201dOrdine cavalleresco al merito agrario, industriale e commerciale\u201d nasce con il R.D. 9 maggio 1901, n. 168, per volere del re Vittorio Emanuele III, su proposta del Presidente del Consiglio Giuseppe Zanardelli, nella sua qualit\u00e0 di ministro \"ad interim\" per l'Agricoltura, l'Industria e il Commercio. L'onorificenza poteva essere conferita anche ai dipendenti operai (art. 2, c. d).\nLa costituzione dell'ordine fu aggiornata nel 1911 senza variarne sostanzialmente l'impostazione e nel 1921 mutandone ufficialmente la denominazione in \u201cOrdine al merito del lavoro\u201d.\nIl R.D. 30 dicembre 1923, n. 3031, restrinse l'accesso all'ordine ai soli imprenditori e contemporaneamente il R.D. 30 dicembre 1923, n. 3167, istitu\u00ec per i lavoratori la \u201cStella al merito del lavoro\u201d.\nL'ordine viene riordinato nel 1952 e nel 1986 in senso maggiormente restrittivo.\nLe onorificenze.\nIl ministro dell'industria, del commercio e dell'artigianato, eventualmente di concerto con il collega delle risorse agricole, sceglie, ogni anno, 40 candidati da proporre al presidente della Repubblica.\nFra questi vengono selezionati venticinque imprenditori, ai quali \u00e8 conferito, il 2 giugno, l'unico titolo previsto dall'Ordine:\nRequisiti.\nI requisiti per ottenere le decorazioni sono:\nSono destinate esclusivamente a soggetti con cittadinanza italiana, anche se residenti all'estero.\nIncorre nella perdita delle onorificenze l'insignito che se ne renda indegno.\nLe decorazioni.\nLa decorazione per il titolo di cavaliere consiste in: \u00abuna croce greca d'oro piena, smaltata di verde, caricata di uno scudetto di forma tonda, il quale da un lato presenta l'emblema della Repubblica Italiana e dall'altro la dicitura: \"Al merito del lavoro - 1901\"\u00bb. L'attuale emblema della Repubblica ha sostituito le lettere sovrapposte \"VE\", che in epoca monarchica rappresentavano la sigla del re Vittorio Emanuele, sovrano fondatore dell'ordine.\nLa croce si appende sul lato sinistro del petto, sorretta da un nastro listato di una banda color rosso fra due bande verdi. Il nastro pu\u00f2 essere portato senza la decorazione.\nInsigniti.\nPer mantenere alto il prestigio dell'Ordine, inizialmente fu stabilito che le nomine non dovessero superare il numero di 80 per ogni anno. I cavalieri di prima nomina, relativi all'anno 1901, vennero proclamati il 6 marzo 1902 e furono solamente 6 : Vincenzo Boero, Emidio Mele, Pietro Milesi, Anselmo Oldrini, Giuseppe Savattiere e Antonio Tosi.\nDal 1901 al 2020 sono stati nominati 2922 cavalieri.\nLegislazione.\nLa decorazione \u00e8 stata oggetto di numerosi interventi normativi che vengono di seguito elencati.\nNell'elenco non sono compresi i R.D. e i D.P.R. di conferimento della decorazione."}
{"id": "358504", "revid": "339392", "url": "https://it.wikipedia.org/wiki?curid=358504", "title": "Ordine al Merito del lavoro", "text": ""}
{"id": "358507", "revid": "2056951", "url": "https://it.wikipedia.org/wiki?curid=358507", "title": "Ufficiale (onorificenza)", "text": "Ufficiale o Cavaliere ufficiale \u00e8 un titolo onorifico di medio rango in uso in molti ordinamenti. Esso occupa solitamente il quarto grado di benemerenza.\nNella scala delle benemerenze, esso \u00e8 inferiore a quello di Commendatore e superiore a quello di Cavaliere. Si noti la rosetta che contraddistingue nella maggior parte dei casi l'insegna da Ufficiale da quella di Cavaliere.\nIl titolo e le sue varie accezioni.\nFrancia.\nIn Francia il titolo viene sovente indicato con l'appellativo di \"Officier\". Il nastro della medaglia \u00e8 accompagnato da una rosetta di stoffa.\nGermania.\nIn Germania il titolo di \"Offizier\" si trova con media frequenza.\nItalia.\nIn Italia, il titolo di \"Ufficiale\" ha di norma un solo grado ed \u00e8 stato utilizzato come onorificenza di quarto grado in alcuni ordini degli Stati preunitari della Penisola, entrando in uso in maniera decisiva negli ordini cavallereschi del Regno d'Italia e anche in quelli della Repubblica.\nInsegne.\nGli insigniti della medaglia di Ufficiale di un ordine cavalleresco, solitamente, indossano l'onorificenza come segue:"}
{"id": "358508", "revid": "1982", "url": "https://it.wikipedia.org/wiki?curid=358508", "title": "Burt Rutan", "text": "La sua fama deriva principalmente dall'aver progettato il primo aeroplano in grado di compiere il giro del mondo senza atterrare o ricevere rifornimenti e dall'aver costruito il velivolo suborbitale SpaceShipOne.\nBiografia.\nBurt Rutan nacque nell'Oregon, trenta chilometri a sudest di Portland. Cresciuto a Dinuba, in California, gi\u00e0 durante l'infanzia dimostr\u00f2 interesse per il volo e la progettazione di aeroplani. Ad otto anni pare che progettasse e costruisse i suoi primi modellini e pilot\u00f2 per la prima volta un vero aereo nel 1959, all'et\u00e0 di sedici anni.\nTerzo nella sua classe, si laure\u00f2 in ingegneria aeronautica nel 1965 alla California Polytechnic State University.\nDal 1965 al 1972 lavor\u00f2 per l'aeronautica militare americana presso la Edwards Air Force Base, occupandosi di nove progetti diversi, tra cui l'XC-142 VSTOL.\nIn seguito divenne direttore del centro di collaudo Bede per la Bede Aircraft a Newton nel Kansas, carica questa che mantenne sino al 1974.\nNel giugno del 1974 si mise in proprio, fondando la Rutan Aircraft Factory, nel deserto del Mojave.\nProgett\u00f2 e realizz\u00f2 un gran numero di prototipi; il primo di essi fu il Rutan VariViggen. In seguito con la neonata R.A.F. vendette i progetti per l'autocostruzione del VariViggen, Vary-ez, Long-ez, il cozy e un motoaliante solitair tutto progettati con soluzioni canard.\nNell'Aprile del 1982 fond\u00f2 la Scaled Composites, nella quale nasce il progetto voyager per la circumnavigazione del globo senza scalo. Oggi Scaled Composites \u00e8 una delle aziende leader mondiali nella progettazione di aeroplani innovativi fornitore di diversi velivoli adottati dalla difesa e dalla NASA. La sede della Scaled Composites si trova sempre nel deserto del Mojave.\nModelli.\nDurante la sua attivit\u00e0 Rutan ha progettato centinaia di aeroplani, tra i quali il \"Model 76 Voyager\" noto spesso col nome di Rutan Voyager, famoso per aver completato il giro del mondo non-stop in nove giorni, pilotato nel 1986 dal fratello di Burt, Dick Rutan.\nNotevole fu la realizzazione per Steve Fossett del Virgin Atlantic GlobalFlyer aereo da record a turbogetto con il quale furono infranti diversi record, come la circumnavigazione del globo in solitario senza scalo e rifornimento di carburante, e percorsi su grande distanza.\nFu destinato a balzare nuovamente agli onori della cronaca nel giugno 2004 grazie a SpaceShipOne, che fu il primo velivolo a raggiungere lo spazio utilizzando solo finanziamenti non governativi. In ottobre dello stesso anno l'aereo gli permise di vincere il premio Ansari X, completando due voli nel giro di due settimane e trasportando l'equivalente in peso di tre persone, riutilizzando almeno l'80% della struttura dell'aeronave.\nQuesto successo diede ben presto frutti anche dal punto di vista commerciale: la Virgin Galactic, societ\u00e0 del gruppo Virgin, ha annunciato che dar\u00e0 il via ad un progetto di turismo spaziale nel 2008 utilizzando aerei del tipo di SpaceShipOne. Questi nuovi velivoli, chiamati SpaceShipTwo, saranno progettati ancora da Burt Rutan e permetteranno a 20 passeggeri di osservare la Terra dall'altezza di 100 - 120 chilometri. I primi test sono stati effettuati a luglio 2007, purtroppo funestati da ingegneri morti durante il collaudo. La Scaled Composites resta focalizzata nello sviluppo dello SpaceShipTwo per il trasporto passeggeri verso la stazione orbitale.\nBurt Rutan sta anche lavorando allo sviluppo di un'astronave con la Transformational Space Corporation che dovr\u00e0 essere in grado di trasportare passeggeri fin sulla Stazione Spaziale Internazionale.\nAltri suoi progetti sono il Raytheon Beechcraft Starship, il Proteus, aereo capace di volare ad alta quota per lunghi periodi, il jet militare Ares, il Boomerang, velivolo dalla forma estremamente asimmetrica come il White Knight Two e un nuovo velivolo che ha ripetuto il giro del mondo senza sosta il gi\u00e0 citato GlobalFlyer nel febbraio 2006, e infine alcuni piccoli aerei leggeri d'impiego generico, come il VariEze, Long-EZ, Quickie, Quickie 2 e il Defiant. Conta innumerevoli cooperazioni con svariati progetti aeronautici dalla forma insolita, suo \u00e8 anche il frutto del progetto del MQ-1 Predator."}
{"id": "358509", "revid": "339392", "url": "https://it.wikipedia.org/wiki?curid=358509", "title": "Cavaliere del lavoro", "text": ""}
{"id": "358513", "revid": "701660", "url": "https://it.wikipedia.org/wiki?curid=358513", "title": "Onorificenze degli Stati preunitari d'Italia", "text": "Elenco delle onorificenze e degli ordini di merito e cavallereschi distribuiti dagli Stati pre-unitari.\nRegno d'Italia (1805 \u2013 1814).\nIl Gran Maestro degli Ordini era il re d'Italia.\nDucato di Lucca.\nIl Gran Maestro degli Ordini era il duca di Lucca.\nDucato di Modena e Reggio.\nIl Gran Maestro dell'Ordine era il duca di Modena.\nDucato di Parma e Piacenza.\nIl Gran Maestro degli Ordini era il duca di Parma.\nDucato di Mantova.\nIl Gran Maestro degli Ordini era il duca di Mantova.\nGranducato di Toscana.\nIl Gran Maestro degli Ordini era il granduca di Toscana.\nRegno delle Due Sicilie (1816 \u2013 1861) e Regno di Napoli precedente al 1735.\nDi seguito sono elencate le decorazione del Regno delle Due Sicilie e degli stati che l'hanno preceduto (Regno di Napoli).\nIl Gran Maestro degli Ordini era il re del Regno delle Due Sicilie.\nRegno di Sicilia (1130 - 1816).\nDi seguito sono elencate le decorazioni, onorificenze e ordini cavallereschi del Regno di Sicilia, dal 1130 al 1735.\nDucato di Savoia (1416 \u2013 1720) e Regno di Sardegna (1720 \u2013 1861).\nIl Gran Maestro degli Ordini era il duca di Savoia poi il re di Sardegna.\nRegno Lombardo-Veneto (1815 \u2013 1866).\nIl Gran Maestro degli Ordini era l'imperatore d'Austria in quanto re del Regno Lombardo-Veneto.\nRepubblica di Genova.\nIl Gran Maestro dell'Ordine era il doge di Genova.\nRepubblica di Venezia.\nIl Gran Maestro degli Ordini era il doge di Venezia.\nStato Pontificio.\nIl Sovrano degli Ordini era il Sommo Pontefice."}
{"id": "358515", "revid": "827882", "url": "https://it.wikipedia.org/wiki?curid=358515", "title": "Manifestazioni culturali in Umbria", "text": "Manifestazioni teatrali e musicali hanno un grande spessore nell'ambito della cultura dell'Umbria. Alcune risalenti ai primi del Novecento, altre pi\u00f9 recenti, hanno la capacit\u00e0 di attrarre numerosi turisti provenienti da tutto il mondo.\nFestival dei Due Mondi.\nManifestazione di rilevanza mondiale (soprattutto negli anni sessanta, settanta ed ottanta) tra le pi\u00f9 longeve in Europa (giunta nel 2007 alla cinquantesima edizione) e che ha ispirato molte altre manifestazioni analoghe non solo in Umbria ma anche nel resto d'Italia. Si tiene a Spoleto nel periodo tra l'ultima settimana di giugno e le prime due di luglio. Fu istituito nel 1958 da Giancarlo Menotti che scelse Spoleto, per la sua intatta struttura medioevale e per la presenza dei due teatri (\"Teatro Nuovo\" e \"Teatro Caio Melisso\"), per creare un momento di incontro e di scambio tra la cultura italiana, americana ed europea. All'inizio era pi\u00f9 orientata alla scoperta di nuovi talenti, mentre oggi tende a proporre spettacoli di grande successo che spaziano dalla prosa al teatro, dalla danza ai concerti, dalle mostre alle proiezioni di film. Il \"Festival dei due mondi\" \u00e8, inoltre da sempre gemellato con quelli di Charleston (USA) e Melbourne (Australia), citt\u00e0 con le quali esiste un fitto interscambio di spettacoli.\nUmbria Jazz.\nIstituita nel 1973, Umbria Jazz \u00e8 una delle pi\u00f9 importanti manifestazioni jazzistiche a livello mondiale, a cui hanno partecipato i pi\u00f9 celebri musicisti del settore. Nei dieci giorni di luglio in cui si svolge la manifestazione, Perugia si trasforma in una vera cittadella musicale, luogo d'incontro per migliaia di persone provenienti da tutto il mondo. Oltre i concerti, il festival comprende un seminario di due settimane diretto dagli insegnanti della prestigiosa \"Berklee\" di Boston (USA) e mostre mercato di dischi, libri e film riguardanti il jazz.\nManifestazioni valentiniane.\nSi svolgono a Terni nelle due settimane a cavallo della festa patronale di san Valentino, che cade il 14 febbraio. Questa manifestazione, la cui prima edizione ha visto la luce nel 1989, \u00e8 nata con lo scopo di attribuire un particolare riconoscimento a quelle persone, enti ed associazioni che operano, ed hanno operato, con atti di solidariet\u00e0, pace ed amore. Nelle passate edizioni il \"Premio San Valentino\" \u00e8 stato assegnato a personaggi come Peter Ustinof (ambasciatore dell'Unicef) e Madre Teresa di Calcutta (1989), padre Bruno Hassar (fondatore della Comunit\u00e0 \"Oasi di pace\", dove convivono ebrei, cristiani e musulmani - 1993), Michail Gorba\u010d\u00ebv (2001), Giovanni Paolo II (2006), solo per citarne alcuni. In questo periodo Terni ospita altre numerose iniziative, tra le quali una prestigiosa mostra di arte orafa, denominata \"San Valentino d'oro\".\nImportante manifestazione, istituita nel 1969 da Agostino Pensa \u00e8 il \u201cPremio Internazionale San Valentino d'Oro\u201d rivolto a forme \u2018d'amore non comuni'. Un riconoscimento da assegnare a quelle persone che con il proprio impegno sociale o lavorativo, hanno trasmesso un messaggio d'amore al mondo intero. Il \u201cComitato per la Premiazione di un Messaggio d'Amore\u201d, assegna il Premio a personalit\u00e0 che si sono contraddistinte per la loro professionalit\u00e0, sensibilit\u00e0 e impegno nel campo dell'arte, della cultura, della medicina, della scienza, dello sport, dello spettacolo, del sociale e dell'industria.\nIn oltre quarant'anni sono state insignite tantissime personalit\u00e0 e con la loro presenza hanno dato lustro alla citt\u00e0 di Terni, tanto che, nell'edizione del 2000, Agostino Pensa ha detto: \u201cAbbiamo premiato mille grandi\u201d. \nNe citiamo alcuni. \nFISICA, ASTROFISICA E RICERCA SCIENTIFICA: Edorardo Amaldi, Ugo Amaldi, Enrico Bellotti, Daniel Bovvet, John Linsley, Livio Scarsi, Carlo Rubbia, Ernesto Vallerani, Antonino Zichichi, Emilio Segr\u00e9, Tullio Regge, Luigi Piro, Roberto Battiston, Giovanni Bignami, l'astronauta Col. Roberto Vittori, Simonetta Di Pippo, Dipak Raj Pant. \nFOTOGRAFIA: Vittorio Storaro.\nSCENOGRAFIA: Carlo Rambaldi, Carlo Leva. \nREGIA CINEMATOGRAFICA: Pupi Avati, Michelangelo Antonioni, Dario Argento, Tonino Guerra, Roberto Rossellini, Federico Fellini, Luigi Comencini, Alberto Lattuada, Sergio Leone, Mario Mattoli, Mario Monicelli, Gillo Pontecorvo. \nCINEMA: Giulietta Masina, Anna Magnani, Alberto Sordi, Giancarlo Giannini, Ugo Tognazzi, Lisa Gastoni, Michele Placido, Hovard Ross, Raf Vallone, Carlo Verdone, Barbara De Rossi, Lando Buzzanca, Giovanna Ralli, Sidney Room, Rosanna Vaudetti.\nARTE - PITTURA: Ugo Attardi, Alessandro Kokonciski, \u201cNorberto\u201d, Moreno Bondi, Piero D'Orazio, Emilio Tadini, Gigino Falconi, Giannetto Fieschi, Gino Covili, Massimo Campigli, Alberto Burri, Ernesto Treccani, Alberto Sughi, Piero Guccione, Concetto Pozzati, Salvatore Fiume, Carlo Cattaneo, luigi Santino, Eva Fischer, Stefano Levi della Torre, Antonio Tamburro.\nSCULTURA: Umberto Mastroianni, Giuliano Vangi, Mario Ceroli, Novello Finotti, Augusto Perez, Arnaldo Pomodoro, Emilio Greco, Giacomo Manz\u00f9, Valeriano Trubbiani, Michael Esbin, Pietro Cascella. \nCRITICA D'ARTE: Federico Zeri, Achille Bonito Oliva, Enrico Crispolti, Elena Pontiggia.\nLETTERATURA: Vasco Pratolini, Andrea Camilleri, Riccardo Bacchelli, Gerardo Bufalino, Raffaele Nigro, Giorgio Saviane, Pierpaolo Pasolini, Edoardo Sanguinetti, Ignazio Silone, Mario Soldati, (archeologia nonch\u00e9 letteratura) Valerio Massimo Manfredi, Federico Moccia, Florio Zenobio Piastrella. \nFILOSOFIA: Nicola Abbagnano, Remo Bodei, Norberto Bobbio, Dario Antiseri, Giovanni Reale, Emanuele Severino, Gianni Vattimo, Vittorio Mattieu, Giacomo Marramao, Augusto Del Noce. \nPOESIA: Mario Luzi, Eugenio Montale, Alda Merini, Sandro Penna, Davide Maria Turoldo. \nSAGGISTICA e GIORNALISMO: Antonio Ghirelli, Vittorio Messori, Nantas Salvalaggio, Cesare Zavattini, Ruggero Orlando, Camilla Cederna, Fulco Pratesi, Enzo Biagi, Camilla Cederna, Sergio Zavoli, Piero Angela, Giovanni Minoli, Danilo Mainardi, Giorgio Celli, Giovanni Minoli, Folco Quilici. \nSTORIA: Renzo de Felice. \nEDITORIA: Alberto e Edilio Rusconi. \nIMPRENDITORIA: Tini, Cementificio Barbetti, Gruppo Novelli, Arnaldo Caprai, Giuno Marcangeli.\nMEDICINA: Chris Barnard, Gaetano Azzolina, Ulrico Bracci, Raffaello Cortesini, Fernando Aiuti, Guidi Chidichimo, Luigi Di Bella, Gianfranco Fegiz, Lucio Parenzan, Mario Vigan\u00f2, Stefano Tinozzi, Giovanni Gasbarrini, Roberta Ricciardi, Franco Mandelli, Aldo Pinchera, Pier Giuseppe Pelicci, Attilio Maseri, Antonio Orlacchio, Paolo Zavattini, Ettore Contessini Aversani, Adolfo Puxeddu. \nMUSICA LEGGERA: Bruno Lauzi, Fabrizio De Andr\u00e9, Mina, Mia Martini, Claudio Villa, Ornella Vanoni, Udo Jurgens, Gino Paoli, Lucio Dalla, Claudio Baglioni, Charles Trenet, Roby Facchinetti, Il banco del mutuo soccorso, Vittorio De Scalsi (New Trolls), Pierluigi Siciliani (Piji), Musical Academy. \nMUSICA LIRICA: Fedora Barbieri, Maria Caniglia, Gino Bechi, Renato Bruson, Anita Cerquetti, Marcella Pobbe, Tito Gobbi, Virginia Zeani e Nicola Rossi Lemeni; \nJAZZ: Duke Ellington. \nDIREZIONE D'ORCHESTRA E CORO: Riccardo Chailly, Mon. Giuseppe Liberto (direttore coro Cappella Sistina) Carlo Palleschi.\nCOMPOSITORI: Ennio Moricone. \nAMBIENTE: Maurizio Santoloci.\nARCHITETTURA: Pier Luigi Nervi, Mario Botta, Giancarlo De Carlo, Julio Lafuente, Paolo Portoghesi, Mario Ridolfi, Cristiana Storelli. \nSPORT: Ercole Baldini, Alfredo Binda, Maria Canins, Giorgio Cagnotto, Marisa Canafoglia, Ardito Desio, Livio Berruti, Zeno Col\u00f2, Edoardo Mangiarotti, Fiorenzo Magni, Helenio Herrera, Raimondo D'Inzeo, Alberto Tomba, Margherita Granbassi, Antonio Rossi, Roberto Cammarelle, Giulia Quintavalle, Elena Coletti. \nOPERE UMANITARIE: Madre Teresa di Calcutta, Madre Speranza Alama, Card. Agostino Casaroli, Guido Bertolaso, Fondazione CARIT. \nUMORISMO: Antonio Amurri, Osvando Cavandoli, Guido Clericetti, Alberto Fremura, Guglielmo Guasta, Benito Jacovitti, Antonio Mele 'Melanton', Agostino e Franco Origone, Lucio Troiano, Enrico Deseta, Marco De Angelis. \n\u00c8 stato, inoltre, consegnato, durante il Giubileo (21 giugno 2000) dal fondatore Agostino Pensa, il \u201cPremio San Valentino d'Oro\u201d a Sua Santit\u00e0 Papa Giovanni Paolo II nelle sue mani.\nHumorfest.\nNata a Foligno nel 1959, vi si svolge annualmente (tra i mesi di aprile e settembre) dagli anni settanta ed \u00e8 una manifestazione internazionale, con premi, imperniata sulla grafica umoristica. Attualmente la giuria \u00e8 presieduta da Enrico Vaime, e composta da\nSimona Marchini, Giuliano Rossetti, Sergio Staino, Alvise Cecconelli, Massimo Boni.\nFestival delle Nazioni.\nNato da un'iniziativa quasi privata a Citt\u00e0 di Castello il festival, nel corso degli anni, \u00e8 cresciuto di interesse e di importanza. Ogni anno, nel periodo tra fine agosto e i primi di settembre, ospita una nazione europea di nobili tradizioni musicali che propone, con raffinate esecuzioni, il meglio della sua produzione musicale inerente musica da camera. Fanno cornice alla manifestazione mostre di arte visiva, balletti e rappresentazioni teatrali. Al festival sono collegati corsi di perfezionamento musicale frequentati da giovani talenti provenienti da tutta Europa.\nSegni Barocchi Festival.\nSi svolge dal 1981 a Foligno nel mese di settembre; \u00e8 una manifestazione che comprende spettacoli musicali, teatrali, cinematografici, mostre e qualsiasi altra forma artistica che rispecchi in qualche modo l'epoca barocca.\nSagra musicale umbra.\nSi svolge a Perugia nella seconda quindicina di settembre. Istituita nel 1937, la Sagra musicale umbra \u00e8 uno dei pi\u00f9 prestigiosi ed importanti avvenimenti culturali umbri che coinvolge, oltre al capoluogo, altri centri della regione. La Sagra ha il merito di aver promosso in Italia la conoscenza della musica sacra e della musica del Novecento e durante la manifestazione, che comprende musica da camera, vocale, sinfonica, operistica e classica, vengono presentate sia opere prime che nuove interpretazioni musicali. Direttori d'orchestra come Herbert von Karajan e Riccardo Muti sono stati ospiti di questa importante manifestazione che ha presentato in prima esecuzione opere dei pi\u00f9 grandi compositori del Novecento (Hindemith, Penderecki, Gorecki, Glass, Brouwer, Morricone, ecc.).\nI Primi d'Italia.\nFestival nazionale dei primi piatti che si svolge a Foligno alla fine di settembre dal 1999. Il festival ha oramai assunto notoriet\u00e0 e valenza internazionali.\nFestival Internazionale di Claviorgano.\nManifestazione musicale monostrumentale che si svolge annualmente dal 2003 a Foligno, nella seconda met\u00e0 di ottobre. \u00c8 la prima, ed al momento unica, manifestazione in assoluto dedicata al claviorgano, ha rilievo internazionale considerata anche la rarit\u00e0 dello strumento.\nMercato delle Gaite.\nl Mercato delle Gaite trae ispirazione dall'antica divisione di Bevagna (un comune di poco pi\u00f9 di 5.000 abitanti della provincia di Perugia. \u00c8 inserita tra i Borghi pi\u00f9 belli d'Italia) in quattro quartieri denominati Gaite su cui si basava l'organizzazione amministrativa della citt\u00e0 in epoca medievale Lo scopo della manifestazione \u00e8 quello di ricostruire con la maggiore attinenza storica e dovizia di particolari la vita quotidiana degli abitanti di Bevagna nel periodo compreso tra il 1250 e 1350. A tal scopo, fin dal 1983 un gruppo di studiosi esamina accuratamente lo Statuto cinquecentesco del Comune di Bevagna da cui sono tratte le informazioni necessarie alla ricostruzione storica della vita politica, amministrativa, economica e sociale. Per dieci giorni, quindi, alla fine di giugno Bevagna fa un tuffo, in questo remoto passato: le antiche botteghe dei mestieri medievali riaprono i loro battenti e riprendono le attivit\u00e0 e le strade si popolano di bevanati che in abiti d'epoca vivono la quotidianit\u00e0 dei loro avi mangiando, lavorando, giocando proprio come loro."}
{"id": "358519", "revid": "123037191", "url": "https://it.wikipedia.org/wiki?curid=358519", "title": "Charles Boyer", "text": "Durante gli anni trenta divenne famoso in Europa e negli Stati Uniti come \"latin lover\" dello schermo per la sua recitazione composta, elegante, che mandava in visibilio il pubblico femminile per una caratteristica del tutto particolare: il pulsare di una vena sulla tempia sinistra nei momenti di maggiore tensione drammatica o erotica.\nBiografia.\nBoyer nacque a Figeac, nei Midi-Pirenei, in Francia, da Augustine Louise Durand e Maurice Boyer, un mercante. Studi\u00f2 al conservatorio, ma debutt\u00f2 presto a teatro e da l\u00ec al cinema il passo fu breve. Il suo esordio sul grande schermo avvenne nel 1920. Inizi\u00f2 a lavorare a Hollywood nel periodo di transizione tra il muto e il sonoro, quando alcuni film venivano girati nella doppia versione, con \"troupe\" diverse in relazione al paese di destinazione, e ottenne fin da subito una enorme popolarit\u00e0 anche se i ruoli da lui interpretati erano ben lontani dal corrispondere alla sua personalit\u00e0. Imperson\u00f2 soprattutto l'uomo dei grandi amori romantici ed appassionati, travolgenti e tragici. Ma nella vita privata fu, per il pubblico, uno degli attori pi\u00f9 tranquilli e riservati, che non si conform\u00f2 alla moda degli scandali hollywoodiani.\n\"Tempeste di passione\" (1932), \"Mayerling\" (1936) con Danielle Darrieux, \"Il giardino di Allah\" (1936) con Marlene Dietrich, \"Maria Walewska\" (1937) con Greta Garbo, \"Delirio\" (1938) con Mich\u00e8le Morgan furono tra i suoi film di maggior successo. Nel 1938 interpret\u00f2 uno dei suoi ruoli pi\u00f9 famosi, il bandito P\u00e9p\u00e9 le Moko ne \"Un'americana nella Casbah\", \"remake\" del film francese interpretato da Jean Gabin. Ispirandosi a questo ruolo, anni dopo il famoso disegnatore Chuck Jones creer\u00e0 il personaggio Pep\u00e9 Le Pew, la puzzola romantica dall'inconfondibile accento francese. Nel 1939, allo scoppio della guerra, si trovava negli Stati Uniti, e vi rimase fino al 1953, dopo aver ottenuto la cittadinanza statunitense nel 1942. Ciononostante, nel 1946 partecip\u00f2 come voce narrante al film \"Operazione Apfelkern\", che ricostruiva la resistenza dei ferrovieri francesi.\nNel dopoguerra altern\u00f2 il suo personaggio di amatore ormai maturo con interpretazioni solo drammatiche o brillanti, come in \"Angoscia\" (1944), a fianco di Ingrid Bergman, \"L'agente confidenziale\" (1945) con Lauren Bacall, poi in \"Arco di trionfo\" (1948) sempre con la Bergman, dal romanzo di Erich Maria Remarque, \"La fortuna di essere donna\" (1956) con Sophia Loren, \"Il giro del mondo in 80 giorni\" (1956), dal romanzo di Jules Verne, \"I quattro cavalieri dell'Apocalisse\" (1962) e \"Fanny\" (1963). Si tratt\u00f2 sempre di produzioni hollywoodiane, bench\u00e9 spesso girate in Europa. Sempre nel dopoguerra torn\u00f2 anche a lavorare per delle produzioni francesi: nel 1953 Max Oph\u00fcls lo diresse ne \"I gioielli di madame de...\", mentre l'anno successivo interpret\u00f2 per Christian-Jaque il film \"Nan\u00e0\". L'ultimo suo film, \"Nina\" (1976) di Vincente Minnelli, lo vide nuovamente al fianco di Ingrid Bergman.\nBoyer era un buon giocatore di scacchi. Giocava spesso con Humphrey Bogart, considerato il pi\u00f9 forte scacchista tra gli attori famosi. Boyer e Bogart furono ritratti in una foto sulla copertina del numero di giugno-luglio 1945 della rivista \"Chess Review\" durante una partita, mentre Lauren Bacall (moglie di Bogart), li osservava. Era anche un poliglotta: oltre al francese e all'inglese, conosceva bene l'italiano, il tedesco e lo spagnolo. Nel 1978, due giorni dopo la morte della moglie, l'attrice inglese Pat Paterson, la quale soffriva da tempo di cancro, Boyer si tolse la vita con una overdose di Seconal, mentre si trovava a casa di un amico a Scottsdale. \u00c8 sepolto all'Holy Cross Cemetery di Culver City, in California, accanto alla moglie e al loro unico figlio, Michael Charles Boyer, morto nel 1965 all'et\u00e0 di 21 anni e in circostanze mai del tutto chiarite. Si parl\u00f2 di suicidio mediante la cosiddetta \"roulette russa\", subito dopo che il giovane era stato abbandonato dalla sua fidanzata."}
{"id": "358520", "revid": "296631", "url": "https://it.wikipedia.org/wiki?curid=358520", "title": "John Ambrose Fleming", "text": "\u00c8 stato un elettrotecnico e radiotecnico inglese, inventore del diodo (1904), la prima delle valvole termoioniche (i cosiddetti tubi elettronici), che, fino all'invenzione dei transistori (1948), furono componenti insostituibili della radio, della televisione, dei calcolatori e di molti altri apparecchi elettronici.\nStudi\u00f2 all'University College, al Royal College di Londra ed al St John's College di Cambridge dove si laure\u00f2 in Ingegneria.\nFu professore di elettrotecnica a Londra (dal 1885 al 1926), a Cambridge e a Nottingham.\nIl diodo.\nFleming trasse l'idea della sua invenzione dagli esperimenti di Thomas Alva Edison (1884) sulla lampadina a filamento incandescente. Pens\u00f2 di costruire un rivelatore delle oscillazioni radioelettriche composto da due elettrodi racchiusi in un bulbo di vetro a vuoto: l'uno (il catodo) \u00e8 elettricamente riscaldato ed emette elettroni; l'altro (l'anodo) riceve gli elettroni. In tal modo la corrente elettrica scorre in una sola direzione. Da qui il nome di valvola termoionica perch\u00e9 basata sull'effetto termoelettrico; o semplicemente di \"diodo\" perch\u00e9 composta di due elettrodi.\nLe posizioni religiose e il creazionismo.\nFleming fu un devoto cristiano per tutta la sua vita. Tenne sermoni presso la Chiesa di St. Martin-in-the-Fields a Londra sul tema delle prove della risurrezione di Cristo. Sir Ambrose Fleming \u00e8 stato un attivo creazionista per la maggior parte della sua vita. Il famoso creazionista Henry Morris ha scritto che Fleming \u00e8 stato \"uno dei pi\u00f9 importanti creazionisti del XIX secolo\". Nel 1932, insieme a Douglas Dewar e Bernard Acworth, ha contribuito a fondare British Evolution Protest Movement, il pi\u00f9 antico movimento creazionista britannico. Non avendo figli, lasci\u00f2 gran parte del suo patrimonio ad organizzazioni benefiche cristiane, in particolare quelle che aiutavano i poveri."}
{"id": "358521", "revid": "363629", "url": "https://it.wikipedia.org/wiki?curid=358521", "title": "King Camp Gillette", "text": "Lavor\u00f2 dapprima come commesso viaggiatore; fu nel 1895, con mezzi di fortuna, che costru\u00ec il primo modello di rasoio di sicurezza, poi perfezionato nel 1901 dal suo socio, il meccanico William Emery Nickerson.\nAl di l\u00e0 dell'attivit\u00e0 inventiva, Gillette si dedic\u00f2 anche a questioni di natura sociale, propugnando il pacifismo e scrivendo diversi libri sull'argomento.\nBiografia.\nDiscendente da un ramo di antica famiglia yankee stabilitosi nel Massachusetts nel 1630, King Camp Gillette nacque il 5 gennaio 1855 a Fond du Lac, nel Wisconsin; poco dopo la sua nascita, la sua famiglia si trasfer\u00ec a Chicago, dove trascorse la fanciullezza.\nTerminati gli studi, negli anni 1890 Gillette lavor\u00f2 nel Midwest americano come rappresentante della Crown Cork and Seal Company, azienda produttrice di imballaggi. Gli anni che trascorse vendendo per conto della Crown sigilli di sughero, immediatamente buttati dopo l'apertura della bottiglia, furono fondamentali nell'insegnargli il valore di un business basato sulla vendita di prodotti destinati al consumo immediato; fu cos\u00ec, infatti, che gli venne l'idea di concepire lame da barba usa e getta.\nL'invenzione di un utensile apposito per la rasatura si data nel 1680, quando a Sheffield si ide\u00f2 il rasoio a mano libera: si trattava, tuttavia, di un attrezzo assai pericoloso e improduttivo. La lama, infatti, era talmente affilata da essere in grado di tagliare la gola ad un essere umano, e per di pi\u00f9 andava affilata periodicamente. Lo stesso Gillette, detestando questo sistema che riteneva una fonte di pericoli e di perdita di tempo, invent\u00f2 nel 1895 il rasoio di sicurezza; rispetto al suo predecessore, questo nuovo apparecchio non doveva essere affilato, era pi\u00f9 economico ed era delle dimensioni adeguate per la rasatura del viso di un uomo adulto (il rasoio a mano libera, pur essendo assai esteso, impiegava solo un tratto brevissimo della lama aperta).\nConsultatosi con il meccanico William Emery Nickerson, che gli forn\u00ec suggerimenti per perfezionarne la forma (affinch\u00e9 incernierasse meglio la lama), Gillette il 28 settembre 1901 fond\u00f2 la American Safety Razor Company, brevettando il suo rasoio (marchio di registrazione: 0056921) nello stesso anno. Dopo aver intitolato la propria azienda a s\u00e9 stesso (Gillette Company), nel 1903 diede avvio alla produzione di rasoi.\nDopo un inizio deludente, Gillette decise di ricorrere a una massiccia campagna pubblicitaria, intesa per segnalare al pubblico americano l'esistenza della nuova invenzione; il \"reclame\" lo condusse ad uno sfolgorante successo, tanto che nel 1906 le vendite di rasoi si attestarono alle 90 000 unit\u00e0, e quelle delle lamette raggiunsero quota 12 milioni. Il volto di Gillette inizi\u00f2 ad essere effigiato su tutte le confezioni, e anche le milizie americane della prima guerra mondiale si radevano con il suo ingegnoso rasoio: l'uomo, ormai, era all'apice del successo.\nKing Camp Gillette mor\u00ec il 9 luglio 1932 a Los Angeles, California; venne sepolto al Forest Lawn Memorial Park.\nVita privata.\nCos\u00ec come altri grandi industriali del suo tempo, Gillette fu un socialista utopico. Nel 1894 scrisse un libro, \"The Human Drift\", in cui propugnava la costruzione di una gigantesca citt\u00e0, Metropolis, alimentata dalle cascate del Niagara; \u00e8 della stessa opera l'archetipo secondo cui l'intera industria dovrebbe essere sostituita da una singola societ\u00e0 per azioni, posseduta dal pubblico. Parl\u00f2 di questioni sociali e di pacifismo anche nelle opere \"World Corporation\" (1910) e \"The People's Corporation\"; combatt\u00e9 anche in difesa dell'assistenza e dei servizi sociali per gli operai, applicandoli anche all'interno delle proprie fabbriche.\nFu membro della Massoneria. \nGillette spos\u00f2 Alanta \"Lantie\" Ella Gaines (1868-1951), figlia di un petroliere dell'Ohio, nel 1890; il matrimonio fu coronato dalla nascita di un figlio, King Gaines Gillette (1891-1955)."}
{"id": "358522", "revid": "226458", "url": "https://it.wikipedia.org/wiki?curid=358522", "title": "Garbanion ap Coel Hen", "text": "Fu probabilmente obbligato a far stanziare nel regno mercenari angli per contrastare le mire espansionistiche dei Pitti. Alla sua morte il regno pass\u00f2 al figlio, Dyfnwal Moelmud ap Garbanion.\nSecondo il racconto di Goffredo di Monmouth avrebbe preso parte all'incoronazione di re Art\u00f9, che tuttavia \u00e8 collocata nel secolo seguente."}
{"id": "358524", "revid": "124123", "url": "https://it.wikipedia.org/wiki?curid=358524", "title": "Cyngar ap Dyfnwal", "text": "Si ignorano gli avvenimenti della sua vita e del suo regno e la data della sua morte.\nSecondo la tradizione sarebbe stato suo figlio il re Morcant Bulc ap Cyngar, che venne spodestato dagli Angli nel 547. Dato che inoltre il medesimo personaggio avrebbe partecipato alla confederazione dei re britanni contro gli Angli intorno al 590, \u00e8 possibile tuttavia che le fonti storiche siano lacunose e imprecise.\nIn un racconto di Goffredo di Monmouth si narra della rivalit\u00e0 tra due fratelli, i re \"Brennius\" e Belinus, che si erano spartiti il regno alla morte del padre: secondo alcuni studiosi in particolare il personaggio di \"Brennius\" avrebbe preso spunto dalla figura del re Bran Hen (e quindi il fratello \"Belinus\" dovrebbe essere identificabile con il re Cyngar)."}
{"id": "358531", "revid": "1318658", "url": "https://it.wikipedia.org/wiki?curid=358531", "title": "Morcant Bulc ap Cyngar", "text": "Biografia.\nSembra sia stato l'ultimo re britanno di Bryneich, spodestato nel 547 dagli angli, che gi\u00e0 stanziati nella regione come mercenari a difesa dalle incursioni dei pitti, presero il potere con re Ida. Sembra che fosse fuggito a nord, rifugiandosi nel regno di Gododdin, dove sembra menzionato come re un personaggio di questo nome negli anni 576 e 589. Nel 590 sembra avesse fatto parte della coalizione di re britanni contro gli angli, guidata da Urien re del Rheged e partecipato all'assedio di Ynys Metcaut, contro il re anglo di Bernicia Hussa.\nIn seguito alle liti interne avrebbe fatto tuttavia assassinare il re Urien, portando alla dissoluzione della coalizione, e nel 597 avrebbe inoltre ucciso in battaglia anche il figlio di Urien, Owain, indebolendo ulteriormente i regni britanni. Gli successe, forse al passaggio tra VI e VII secolo il figlio Coledauc ap Morcant, come re di Bryneich, probabilmente solo di nome. L'identificazione con il malvagio re Morgan (o Morken) che perseguit\u00f2 san Kentigern, sembra abbia scarso fondamento, e si appoggia sulla cattiva fama derivata dall'uccisione del re Urien."}
{"id": "358532", "revid": "119466477", "url": "https://it.wikipedia.org/wiki?curid=358532", "title": "Ordine militare d'Italia", "text": "L'Ordine militare d'Italia \u00e8 un'istituzione della Repubblica italiana destinata a ricompensare \u00able azioni distinte compiute in guerra da unit\u00e0 delle forze armate nazionali (...) o da singoli militari ad esse appartenenti, che abbiano dato sicure prove di perizia, di senso di responsabilit\u00e0 e di valore\u00bb.\nStoria.\nDeriva direttamente dall'antico Ordine militare di Savoia, istituito il 14 agosto 1815 dal Regno di Sardegna e dal 1861 assunto per il Regno d'Italia.\nL'intento iniziale del re Vittorio Emanuele I fu di creare un'onorificenza che potesse sostituire quelle francesi, come la Legion d'onore, di cui furono insigniti numerosi soldati italiani che ebbero militato nelle armate di Napoleone. Infatti in questo periodo molti sovrani restaurati dal Congresso di Vienna preferirono creare onorificenze sostitutive piuttosto che abolire quelle gi\u00e0 concesse, \u00e8 il caso anche della Croce di ferro prussiana. Passata la tempesta napoleonica l'Ordine militare di Savoia fu abbandonato a favore del tradizionale Ordine dei SS. Maurizio e Lazzaro. Con decreto del 28 settembre 1855 fu ricostituito l'ordine per volere del re Vittorio Emanuele II e riformato dal generale Giacomo Durando. \nLa riforma Durando previde l'attuale scala gerarchica e la concessione dell'onorificenza sia a cittadini italiani sia stranieri. La prima occasione per distribuire le medaglie del nuovo ordine riformato fu la guerra di Crimea. Furono decorati il comandante piemontese della spedizione Alfonso Lamarmora, il maresciallo di Francia Jean Jacques P\u00e8lissier e il generale Giacomo Simpson. Nel 1877 fu decorato il deputato Francesco Crispi, unico civile decorato.\nCon la Repubblica Italiana \u00e8 stato trasformato in \"Ordine militare d'Italia\" il 2 gennaio 1947, con decreto del Capo provvisorio dello Stato Enrico De Nicola. L'ordine fu poi riordinato con la legge 25 del 9 gennaio 1956. Le pensioni ai decorati dell'Ordine militare d'Italia non possono eccedere, per le singole classi, i seguenti quantitativi:\nVertici.\nAttuale capo dell'Ordine dal 3 febbraio 2015 \u00e8 il Presidente della Repubblica Sergio Mattarella; cancelliere e tesoriere \u00e8 il Ministro della difesa Lorenzo Guerini.\nLe onorificenze.\nLe onorificenze sono conferite con decreto del presidente della Repubblica su proposta del ministro della difesa, sentito il consiglio dell'Ordine.\nPossono essere conferite anche in occasione di operazioni militari compiute in tempo di pace, \"alla memoria\" e \"alla Bandiera\". In quest'ultimo caso, per\u00f2, la concessione si limita alla croce di cavaliere dell'Ordine e non prevede decorazioni di classe superiore.\nL'Ordine comprende cinque classi di merito:\nAlla decorazione \u00e8 legata un'esigua pensione annua stabilita dalla legge.\nLe decorazioni dell'Ordine militare d'Italia possono essere concesse, con decreto del Presidente della Repubblica su proposta del Ministro per la difesa, a militari stranieri benemeriti dello Stato italiano per servizi resi in guerra. A questi militari non \u00e8 corrisposta la pensione annua suddetta.\nLe croci dell'Ordine militare d'Italia sono conferite ai militari delle forze armate nazionali in seguito a proposta formulata dal superiore immediato del militare o da altro superiore pi\u00f9 elevato. La proposta deve essere formulata entro sei mesi e pervenire alla cancelleria dell'Ordine entro un anno dalla data del fatto d'arme o dalla fine dell'operazione di carattere militare cui la proposta si riferisce, salvo per la gran croce che, di massima, non viene concessa se non a guerra conclusa o ad operazione di carattere militare ultimata.\nCavaliere di gran croce.\nLa gran croce \u00e8 esclusivamente destinata a premiare i servizi eminenti resi in funzioni di effettivo comando in azioni belliche o, comunque, in operazioni di carattere militare.\nTale decorazione pu\u00f2 essere concessa al generale di armata dell'Esercito e ufficiale di grado corrispondente della Marina e dell'Aeronautica che in guerra o, comunque, in operazioni di carattere militare, abbia esercitato il comando ottenendo risultati tali da farlo considerare benemerito della Nazione.\nLa decorazione di 1\u00aa classe (gran croce) consta di:\nLa placca d'argento di di diametro, a forma di stella con 8 gruppi di raggi intagliati a somiglianza di brillanti, con sovrapposta la croce dell'Ordine, in oro, di .\nLa croce in oro a quattro braccia uguali lanceolate, di 60mm di diametro, smaltata in bianco, e fra queste una ghirlanda, a destra di quercia ed a sinistra di alloro, smaltata in verde intercalata da bacche smaltate in rosso. Nel centro, in oro, due sciabole incrociate con punte rivolte in alto e tra queste, la data di fondazione dell'Ordine (1855) e sotto quella di riforma (1947) in campo rosso cerchiato d'oro. Sul rovescio in oro \"RI\" (Repubblica Italiana) in campo bianco, contornato dalla legenda \"Al Merito Militare\" su fascia rossa. La croce \u00e8 sormontata da una corona, met\u00e0 di quercia a sinistra e met\u00e0 di alloro a destra, smaltata in verde.\nQuesta croce \u00e8 appesa ad un nastro turchino con rosso in palo a tre bande uguali di . Il nastrino con i colori dell'Ordine \u00e8 di , sormontato da tre stellette d'oro.\nGrande ufficiale.\nLa croce di grande ufficiale pu\u00f2 essere conferita all'ufficiale generale o ammiraglio che per capacit\u00e0, valore e ardire nella concezione dell'impresa e per la responsabilit\u00e0 assunta con l'impartire l'ordine di esecuzione abbia validamente contribuito al felice risultato di un'azione bellica o, comunque, di un'operazione di carattere militare di singolare importanza e di notevole utilit\u00e0.\nLa decorazione di 2\u00aa classe (grande ufficiale) consta di:\nCommendatore.\nLa croce di commendatore pu\u00f2 essere conferita all'ufficiale generale o ammiraglio che per capacit\u00e0, valore e ardire nella concezione dell'impresa e per la responsabilit\u00e0 assunta con l'impartire l'ordine di esecuzione abbia validamente contribuito al felice risultato di un'azione bellica o, comunque, di un'operazione di carattere militare di singolare importanza e di notevole utilit\u00e0.\nLa decorazione di 3\u00aa classe (commendatore), consta di:\nUfficiale.\nLe croci di ufficiale e di cavaliere possono essere conferite all'ufficiale il quale, esercitando il comando o assolvendo l'incarico devoluto al grado rivestito o a quello superiore, abbia, con intelligenza, lodevole iniziativa, perizia, senso di responsabilit\u00e0 e coraggio, contribuito alla riuscita di un'operazione bellica o comunque di un'operazione di carattere militare di notevole utilit\u00e0.\nLa decorazione di 4\u00aa classe (ufficiale) consta di:\nCavaliere.\nLa croce di cavaliere pu\u00f2 essere conferita al militare di qualunque grado il quale, durante un'azione di guerra assumendo un comando superiore a quello proprio del suo grado e dimostrando spiccata perizia e singolare valore militare, abbia validamente concorso a risolvere favorevolmente un'importante azione bellica alla presenza del nemico.\nLa decorazione di 5\u00aa classe (cavaliere), consta di:"}
{"id": "358536", "revid": "944090", "url": "https://it.wikipedia.org/wiki?curid=358536", "title": "Ordine di Vittorio Veneto", "text": "L'Ordine di Vittorio Veneto \u00e8 un'istituzione onorifica italiana che raggruppa gli insigniti dell\u2019onorificenza commemorativa, costituita dalla sola classe di cavaliere di Vittorio Veneto, istituita nel 1968. Bench\u00e9 formalmente non abrogato, l\u2019Ordine \u00e8 di fatto posto in quiescenza in quanto, dal 2008, non vi sono pi\u00f9 persone viventi insignite o insignibili del cavalierato.\nStoria e generalit\u00e0.\nL'Ordine fu istituito con legge 263/1968 nel cinquantenario della vittoria italiana nella prima guerra mondiale al fine di \u00abesprimere la gratitudine della Nazione\u00bb a tutti i soldati italiani che avendo combattuto durante la prima guerra mondiale, o nelle guerre precedenti, avessero conseguito la croce al merito di guerra o si fossero trovati nelle condizioni per poterne esserne insigniti (art. 2).\nEssa era destinata a tutti i reduci che, alla data del 1\u00ba gennaio 1968, fossero ancora viventi e godessero dei diritti civili e politici; oltre al diploma di riconoscimento, la legge prevedeva anche, per gli aventi diritto con reddito non superiore al minimo imponibile previsto ai fini dell'imposta complementare, un assegno vitalizio senza reversibilit\u00e0 di lire annue (art. 5), pagabili in due semestralit\u00e0 il 30 giugno e il 20 dicembre; l'unica forma di reversibilit\u00e0 prevista era, in caso di morte del beneficiario, un'ulteriore annualit\u00e0 del vitalizio versata alla vedova o ai figli superstiti; la legge previde che potessero beneficiare dell'assegno anche quei combattenti dell'esercito austro-ungarico che avessero partecipato alla guerra nel periodo 1914-1918 e che fossero divenuti cittadini italiani per annessione dei territori conquistati.\nBench\u00e9 spettante di diritto, non era concessa automaticamente, in quanto l'onere di richiederla era in capo al reduce avente diritto, che doveva farne richiesta tramite il comune di residenza (art. 4).\nLa legge mise a capo dell'ordine, che prevedeva la sola classe di cavaliere (art. 2), il presidente della Repubblica.\nIl primo capo di Stato che lo presiedette fu Giuseppe Saragat.\nIl consiglio dell'ordine, che valutava le domande, era presieduto da un militare delle Forze Armate di grado equivalente a generale di corpo d'armata, da altri quattro membri militari aventi il grado di generale o ammiraglio, e dal presidente dell'Associazione nazionale combattenti e reduci (art. 3).\nEssendo un ordine che assegnava riconoscimenti ai reduci di un evento concluso mezzo secolo prima della sua istituzione, il numero dei suoi insigniti and\u00f2 via via assottigliandosi con il passare degli anni fino alla sua quiescenza \"de facto\" avvenuta il 26 ottobre 2008 con la scomparsa dell'ultimo decorato ancora in vita, Delfino Borroni, morto all'et\u00e0 di 110 anni..\nEsso fu quindi abrogato dall\u2019art. 2268 c.1 del D.L. 66/2010, \"Codice dell\u2019ordinamento militare\", ma una successiva modificazione contenuta nel D.L. 20/2012, \"Modifiche ed integrazioni al decreto legislativo 15 marzo 2010, n. 66\", all\u2019art. 20, c. 2 e art. 10 c. 8, lo ripristin\u00f2, mantenendolo quindi formalmente in vigore.\nI distintivi dell'onorificenza.\nLa legge istitutiva dell'onorificenza prevedeva che chi ne fosse insignito avesse diritto a un diploma di cavaliere su cui figurano come maniero e chiesa d'onore rispettivamente il castello del Buonconsiglio di Trento e la cattedrale di San Giusto di Trieste.\nLa decorazione che si aveva diritto a indossare era invece una croce greca piena, incisa, caricata di uno scudetto a forma di stella a cinque punte sorretta da un nastro con i colori della bandiera italiana e una riga azzurra."}
{"id": "358537", "revid": "729019", "url": "https://it.wikipedia.org/wiki?curid=358537", "title": "Steve Thompson", "text": "Biografia.\nSteve Thompson inizi\u00f2 a giocare a rugby all'et\u00e0 di 15 anni alla Northampton School for Boys, e successivamente entr\u00f2 alla Northampton Old Scouts; contemporaneamente fu ingaggiato dalle giovanili dei Northampton Saints dove, intorno all'et\u00e0 di 18 anni, sub\u00ec un'evoluzione tattica che lo port\u00f2 all'attuale ruolo di tallonatore.\nEsord\u00ec in prima squadra nella stagione 1998/99 e, nonostante la concorrenza del forte rugbista argentino Federico M\u00e9ndez, riusc\u00ec a trovare un posto stabile in squadra e a guadagnarsi una convocazione nell'Inghilterra \u201cA\u201d.\nIl debutto in Nazionale maggiore avvenne il 2 febbraio 2002, nel Sei Nazioni di quell'anno, contro la . Realizz\u00f2 la sua prima meta un anno pi\u00f9 tardi, nel Sei Nazioni 2003, contro l' a Twickenham. Fece anche parte del \"tour\" estivo nell'Emisfero Sud di quell'anno, dal quale l' usc\u00ec imbattuta.\nAlla successiva Coppa del Mondo in Australia, Thompson fu presente in sei dei sette \"match\", compresa la finale contro i padroni di casa degli \"Wallabies\", battuti 20-17, cosa questa che laure\u00f2 gli inglesi campioni del mondo.\nDopo la vittoria in Coppa del Mondo, Thompson continu\u00f2 la sua attivit\u00e0 in Nazionale, anche se ebbe un calo di forma nel biennio successivo: si riprese in concomitanza con il \"tour\" in Nuova Zelanda dei British Lions, e la sua continuit\u00e0 di rendimento gli fece guadagnare l'inserimento nella rosa del Sei Nazioni 2006. Nel gennaio 2007, durante un incontro di Heineken Cup, riport\u00f2 un infortunio che, tre mesi dopo, lo indusse ad annunciare un brusco ritiro dall'attivit\u00e0 agonistica: Thompson aveva subito un trauma al collo che gli procurava insensibilit\u00e0 a un braccio, e un consulto specialistico aveva ravvisato la necessit\u00e0 di un intervento chirurgico per ridurre il rischio di eventuali danni pi\u00f9 gravi.\nDell'estate successiva fu la firma di un contratto di collaborazione con il club francese del Brive: il ruolo di Thompson nel club era quello di talent-scout e consulente tecnico.\nIl 22 ottobre 2007 Thompson annunci\u00f2, dietro rassicurazione dei medici, di essere in grado di tornare in campo, cosa che fece in un incontro di Heineken Cup il successivo 9 novembre.\nNel 2009 il nuovo selezionatore dell' Martin Johnson richiam\u00f2 Thompson in Nazionale e, nel 2010, il giocatore torn\u00f2 in patria al .\nIn un'intervista al The Guardian dell'8 dicembre 2020, ha reso noto di essere affetto da demenza a insorgenza precoce.."}
{"id": "358539", "revid": "1934238", "url": "https://it.wikipedia.org/wiki?curid=358539", "title": "Ordine della Stella della Solidariet\u00e0 Italiana", "text": "L'Ordine della Stella della Solidariet\u00e0 Italiana fu un'onorificenza della Repubblica Italiana. Il nome dell'onorificenza richiamava la Stella d'Italia.\nStoria.\nL'Ordine \u00e8 stato istituito col decreto n. 703 del 27 gennaio 1947 dal Capo provvisorio dello Stato con il nome di \"Ordine della Stella solidariet\u00e0 italiana\" e comprendeva una sola classe, cavaliere.\nPrima che avesse attuazione pratica, il decreto venne abrogato e sostituito dal decreto legislativo 9 marzo 1948, n. 812, che istituiva l\"'Ordine della stella della solidariet\u00e0 italiana\", come \u00ab\"particolare attestato a favore di tutti coloro, italiani all'estero o stranieri, che abbiano specialmente contribuito alla ricostruzione dell'Italia\"\u00bb.\nL'onorificenza veniva conferita dal presidente della Repubblica, su proposta del ministro degli affari esteri.\nIl Presidente della Repubblica era presidente dell'ordine, retto da un consiglio di quattro membri, presieduto dal ministro degli esteri.\nLa ha riformato l'ordine trasformandolo in Ordine della Stella d'Italia.\nLe onorificenze.\nCome detto, al momento della prima istituzione, l'ordine prevedeva la sola classe di cavaliere.\nIl decreto legislativo del 1948 e il , prevedevano tre classi denominate stella di 1\u00aa classe, di 2\u00aa classe e di 3\u00aa classe.\nNel 1965, con il venne modificata la foggia dei nastri e con la le tre classi divennero quelle classiche degli ordini cavallereschi: cavaliere, commendatore e grande ufficiale.\nInfine, con il , vennero ulteriormente modificate le insegne."}
{"id": "358559", "revid": "15431", "url": "https://it.wikipedia.org/wiki?curid=358559", "title": "Warthe", "text": ""}
{"id": "358564", "revid": "767487", "url": "https://it.wikipedia.org/wiki?curid=358564", "title": "Little Red Record", "text": "Little Red Record \u00e8 il secondo album del gruppo Matching Mole, registrato nell'estate del 1972 e pubblicato il novembre successivo dalla CBS.\nL'album.\nRispetto al primo disco, in \"Little Red Record\" non compare il tastierista Richard Sinclair ma vi sono le prestigiose collaborazioni di Brian Eno, al sintetizzatore nel brano \"Gloria Gloom\", e di Robert Fripp, il chitarrista dei King Crimson, in veste di produttore. La musica, che si ispira e raffina ulteriormente quella del precedente lavoro, viene composta da tutti i membri della band, una democratica decisione di Wyatt per non ripetere la monocorde esperienza vissuta nei Soft Machine, la band che aveva lasciato l'anno precedente.\nL'energia innovativa del sound aumenta di pari passo con la ricerca e si avvicina ulteriormente alla fusion grazie all'apporto di MacRae, che compone la maggior parte dei brani, mentre i testi sono scritti da Wyatt, concentrato sul ruolo di batterista e soprattutto sulla ricerca vocale. Il critico Piero Scaruffi ha sostenuto che l'alternarsi di misteriosi bisbiglii, ironici falsetti, malinconiche cantilene ed echi che sfumano contribuiscono a fare di \"Little Red Record\" una delizia per gli appassionati di rock sperimentale. Tra i brani migliori vi sono \"Gloria Gloom\", aperta dal sintetizzatore di Eno e sviluppata dal graffiante testo di Wyatt, la strumentale \"Smoke Signal\", i cui cambi di ritmo spaziano tra il jazz, lo space rock e l'avanguardia in un mosaico di riflessi, e la classica \"God Song\", altro testo aggressivo cantato da Robert.\nIl crescente impegno politico di Robert Wyatt, che culminer\u00e0 nell'adesione al Partito Comunista di Gran Bretagna negli anni ottanta, si riflette nel titolo, traduzione di \"dischetto rosso\" e palese omaggio al \"libretto rosso\" di Mao Tse-tung, nei testi e nella copertina dell'album, dove i componenti della band sono raffigurati come dei guerriglieri armati.\nScioglimento della band.\nL'album \u00e8 l'ultimo del gruppo, che nell'autunno del 1972 si scioglie. In seguito Wyatt avrebbe dichiarato che non si sentiva tagliato per fare il leader di una band, e che inoltre si erano presentati problemi con l'abuso di alcolici e di organizzazione che non ha saputo risolvere."}
{"id": "358565", "revid": "1543377", "url": "https://it.wikipedia.org/wiki?curid=358565", "title": "Commozione cerebrale", "text": "La commozione cerebrale (o pi\u00f9 propriamente concussione cerebrale, dal latino \"concutere\"/\"concussus\", \"tremare, scuotere violentemente\") \u00e8 il pi\u00f9 frequente tipo di lesione cerebrale traumatica. I termini lieve lesione cerebrale, lieve lesione cerebrale traumatica, lieve trauma cranico, trauma cranico minore e commozione, possono essere utilizzati con lo stesso significato, anche se l'ultimo viene spesso trattato come una categoria ristretta. La commozione cerebrale viene spesso definita come un trauma al cranio con una temporanea perdita della funzione cerebrale, accompagnata da una variet\u00e0 di sintomi fisici, cognitivi ed emotivi, i quali possono anche risultare talmente poco evidenti da non essere riconosciuti facilmente.\nIl trattamento prevede il monitoraggio e il riposo fisico e cognitivo (riduzione di alcune attivit\u00e0 come il lavoro, lo studio, giocare con i videogiochi e scrivere testi). I sintomi di solito si risolvono entro tre settimane, anche se possono persistere o possono verificarsi complicazioni.\nSembra che coloro che hanno subito una commozione cerebrale siano pi\u00f9 sensibili a un altro evento di tale genere, soprattutto se il nuovo infortunio si verifica prima che i sintomi del primo siano stati completamente risolti. Si riscontra anche un processo progressivo negativo per il quale gli impatti pi\u00f9 piccoli provocano la stessa gravit\u00e0 dei sintomi di quelli maggiori. Traumi ripetuti possono aumentare il rischio in et\u00e0 avanzata di insorgenza di demenza, malattia di Parkinson e/o depressione.\nUna variet\u00e0 di segni accompagnano la concussione: somatici (come il mal di testa), cognitivi (un generale senso di \"annebbiamento\"), emotivi (espressi in una mutevolezza emozionale), segni fisici (come la perdita di coscienza o amnesia), alterazioni del comportamento (come l'irritabilit\u00e0), deterioramento cognitivo (ad esempio tempi di reazione rallentati) e/o disturbi del sonno. Meno del 10% delle commozioni cerebrali che si verificano nei bambini in seguito ad attivit\u00e0 sportive sono associate alla perdita di coscienza.\nPer via delle diverse definizioni e della sottostima dei casi, il tasso di commozioni cerebrali che si verifica ogni anno non \u00e8 noto con precisione, ma \u00e8 valutato oltre 6 casi ogni persone. Le cause pi\u00f9 comuni sono lesioni dovute ad attivit\u00e0 sportive e agli incidenti stradali: quest'ultima risulta essere la causa pi\u00f9 frequente tra gli adulti. Oltre a un trauma alla testa, la commozione cerebrale pu\u00f2 essere causata dalle forze di accelerazione, senza che vi sia un impatto diretto; negli scenari di guerra, ad esempio, pu\u00f2 essere una potenziale conseguenza di esplosioni avvenute nelle vicinanze.\nNon \u00e8 esattamente chiarito come si verifichi il danno e quali siano le cause dei sintomi, ma si ritiene che siano coinvolti lo stiramento degli assoni e le alterazioni nei canali ionici. Tramite esami di imaging biomedico, come la tomografia computerizzata o la risonanza magnetica, sono stati riscontrati danni a livello cellulare nel cervello di pazienti che hanno subito una commozione cerebrale, tuttavia ci\u00f2 potrebbe essere dovuto ad artefatti dell'immagine. Si ritiene che fattori strutturali e neuropsichiatrici possano essere entrambi responsabili degli effetti della commozione cerebrale.\nStoria.\nIl \"Corpus Hippocraticum\", una raccolta di scritti di medicina risalenti all'antica Grecia, menziona la commozione, poi tradotta in \"commotio cerebri\", e descrive la perdita della parola, dell'udito e della vista che pu\u00f2 derivare dalla \"commozione cerebrale\". Il concetto di interruzione della funzione cerebrale dovuta allo \"scotimento del cervello\" \u00e8 rimasto ampiamente accettato fino al XIX secolo.\nIl medico persiano Rhazes fu il primo a descrivere la commozione, nel X secolo d.C., differenziandola da altri tipi di trauma cranico. Si ritiene che egli possa essere stato il primo a usare il termine \"commozione cerebrale\", e la sua definizione della condizione, ossia una perdita transitoria della funzione senza danno fisico, ha posto le basi per la comprensione medica della patologia per secoli.\nNel XIII secolo, nell'opera \"Chirurgia Magna\" del medico Lanfranco da Milano, si parla di scotimento al cervello come \"commozione\", riconoscendo anche una differenza tra la commozione cerebrale e altri tipi di lesioni cerebrali traumatiche, sottolineando la transitoriet\u00e0 dei sintomi post-commotivi. Nel XIV secolo il chirurgo Guy de Chauliac evidenzi\u00f2 la prognosi relativamente buona della commozione cerebrale rispetto ai pi\u00f9 gravi tipi di trauma cranico, come le fratture della scatola cranica e i traumi penetranti del cranio. Nel XVI secolo, il termine \"concussione\" entr\u00f2 nell'uso comune e vennero descritti i sintomi a esso correlati, come la confusione, la letargia e problemi di memoria. Nello stesso secolo, il medico Ambroise Par\u00e9 utilizz\u00f2 il termine \"commotio cerebri\", cos\u00ec come \"agitazione del cervello\", \"commozione\", e \"sbattimento\". \u00c8 del 1518 la descrizione di Berengario da Carpi di una lesione cerebrale senza fratture o emorragie, che chiama \"commotio cerebri\"; sessant'anni pi\u00f9 tardi Girolamo Fabrici d'Acquapendente correler\u00e0 questa condizione con l'insorgenza di letargia e vertigine, sconsigliando il ricorso alla chirurgia.\nFino al XVII secolo, la commozione cerebrale veniva solitamente descritta per mezzo delle sue caratteristiche cliniche, ma in seguito all'invenzione del microscopio pi\u00f9 ricercatori iniziarono a esplorare i meccanismi fisici e strutturali di fondo. Nonostante ci\u00f2, l'opinione prevalente del tempo fu che la condizione non fosse risultante da danni fisici; questo punto di vista continu\u00f2 a essere largamente diffuso per tutto il XVIII secolo. In quegli anni, il termine \"concussione\" venne utilizzato per descrivere i problemi funzionali conseguenti all'incidente, valutati come una condizione patologica piuttosto che fisiologica. La percezione della condizione a quel tempo pu\u00f2 essere compresa nelle parole del medico scozzese John Bell: \"...La concussione \u00e8... un disturbo inconcepibile del cervello che qualche volta sussegue un colpo\".\nNel 1839, Guillaume Dupuytren descrisse contusioni cerebrali che comportavano molte piccole emorragie, chiamandole \"contusio cerebri\", e mostrando la differenza tra incoscienza associata ai danni al parenchima cerebrale e quella dovuta al trauma cranico senza un tale danno. Nel 1941, esperimenti sugli animali hanno mostrato che, nella commozione cerebrale, non si verifica nessun danno macroscopico.\nEpidemiologia.\nLa maggior parte dei casi di commozione cerebrale sono conseguenti a traumi. Uno studio dell'Organizzazione mondiale della sanit\u00e0 stima che tra il 70% e il 90% delle lesioni al cranio che ricevono un trattamento medico sono di lieve entit\u00e0. Studi sull'epidemiologia dei traumi cranici minori hanno dimostrato un tasso di trattamento ospedaliero di 1-3 casi per persone. Tuttavia, per via delle numerose segnalazioni non effettuate e per le diverse definizioni di commozione cerebrale che si hanno nel mondo, \u00e8 difficile stimare quanto la condizione sia frequente. Le stime dell'incidenza della commozione cerebrale possono essere artificialmente basse, in parte dovute alla mancanza di accesso alle cure mediche in alcune zone del mondo: almeno il 25% di chi subisce un trauma cranico non riesce poi a ottenere una valutazione medica.\nI bambini piccoli presentano la pi\u00f9 alta incidenza di commozione cerebrale tra tutti i gruppi di et\u00e0. Tuttavia, la maggior parte delle persone che subiscono un trauma cranico sono i giovani adulti. Uno studio canadese ha mostrato che l'incidenza annuale delle commozioni cerebrali \u00e8 pi\u00f9 bassa nei gruppi di et\u00e0 pi\u00f9 avanzata (si veda il grafico a destra). Gli studi suggeriscono che i maschi hanno circa il doppio del rischio rispetto alle femmine, tuttavia, le atlete possono correre un rischio pi\u00f9 alto di commozione cerebrale rispetto ai loro colleghi maschi.\nFino al 5% degli infortuni sportivi sono classificabili come commozioni cerebrali. Il centro per la prevenzione e il controllo delle malattie (CDC) statunitense stima che ogni anno negli Stati Uniti si verificano commozioni cerebrali legate allo sport, ma questo numero comprende solo gli atleti che hanno perso coscienza. Dal momento che si ritiene che la perdita di coscienza si verifichi in meno del 10% dei traumi, la stima del CDC \u00e8 probabilmente molto inferiore al numero reale. Gli sport in cui la commozione cerebrale \u00e8 particolarmente frequente sono il calcio e il pugilato. Per quest'ultima disciplina tale infortunio \u00e8 cos\u00ec frequente che diverse associazioni mediche, tra cui l\"'American Academy of Neurology\" e la \"World Medical Association\", hanno avanzato proposte per vietarlo.\nA causa della mancanza di una sua definizione coerente, i costi economici dovuti alla commozione cerebrale, in parte dovuti alla grande percentuale di ricoveri ospedalieri conseguenti al trauma cranico lieve, non sono stabilibili con precisione, ma si stima che possano essere molto elevati.\nPer la maggior parte si tratta di costi indiretti, come il tempo di lavoro perso e il pensionamento anticipato. Questi costi diretti e indiretti portano i costi per i traumi cerebrali lievi a essere comparabili con quelli delle lesioni moderate e gravi.\nEziologia.\nIl cervello \u00e8 circondato dal liquido cerebrospinale che lo protegge dai traumi lievi. Gli impatti pi\u00f9 gravi, o le forze associate a una rapida accelerazione, non possono essere comunque assorbiti da questo \"cuscino\". Una commozione cerebrale pu\u00f2 essere causata da forze successive a un impatto del cranio oppure quando il cervello viene sottoposto a forze impulsive che lo fanno muovere senza essere direttamente soggetto a un trauma (per esempio, quando il torace urta qualcosa e la testa scatta in avanti).\nLe forze agenti possono manifestarsi con un movimento lineare, rotazionale o angolare del cervello, o con una combinazione di questi. Nel caso di un movimento rotazionale la testa gira attorno al suo centro di gravit\u00e0, nel movimento angolare gira su un asse che non attraversa il suo centro di gravit\u00e0. Nei casi di commozione cerebrale la forza rotazionale \u00e8 ritenuta la componente principale che ne determina la gravit\u00e0. Studi effettuati su atleti hanno dimostrato che la quantit\u00e0 di forza e la posizione dell'impatto non sono, tuttavia, necessariamente correlati con la gravit\u00e0 del trauma cranico o dei suoi sintomi.\nLe parti del cervello pi\u00f9 colpite dalle forze rotazionali sono il mesencefalo e il diencefalo. Si ritiene che le forze del trauma possano compromettere le normali attivit\u00e0 cellulari nel sistema reticolare attivatore ascendente che trova in queste porzioni l'attivazione; tale compromissione pu\u00f2 portare alla perdita di coscienza che si riscontra frequentemente nella commozione cerebrale. Altre aree del cervello che possono essere influenzate sono la parte superiore del tronco cerebrale, il fornice, il corpo calloso, il lobo temporale e il lobo frontale. Si stima che per accelerazioni angolari di 4600, 5900 o 7900 rad/s2 vi \u00e8 un rischio di incorrere in una commozione cerebrale rispettivamente del 25%, 50% e 80%.\nFisiopatologia.\nLa commozione cerebrale comporta una diffusa lesione cerebrale (al contrario di una di tipo focale), il che significa che la disfunzione si verifica su una vasta area del cervello, piuttosto che in un punto particolare. Si pensa comunque che il danno assonale sia pi\u00f9 circoscritto, poich\u00e9 lo stiramento provocherebbe lesioni meno estese degli assoni.\nSia negli animali sia negli esseri umani la commozione cerebrale pu\u00f2 alterare la fisiologia del cervello per ore o per anni, mettendo in moto una serie di eventi patologici. Anche se si ritiene che questi eventi possano interferire con l'attivit\u00e0 neuronale e con la funzione del cervello, i processi metabolici che seguono la commozione cerebrale sono reversibili nella grande maggioranza dei neuroni colpiti; tuttavia, alcune cellule possono morire dopo l'infortunio.\nSi \u00e8 osservato su modelli animali che si verifica un iniziale aumento nel metabolismo del glucosio, seguito da uno stato metabolico ridotto, che pu\u00f2 persistere fino a quattro settimane dopo la lesione. Tra gli eventi \"a cascata\" che incorrono nel cervello a seguito di una commozione vi \u00e8 una compromissione della neurotrasmissione, una perdita della regolazione degli ioni, una modificazione nel consumo di energia e nel metabolismo cellulare e una riduzione del flusso sanguigno cerebrale. Alcuni neurotrasmettitori eccitatori, prodotti chimici come l'acido glutammico che servono per stimolare le cellule nervose, vengono rilasciati in quantit\u00e0 eccessive; l'eccitazione cellulare risultante fa s\u00ec che i neuroni raggiungano pi\u00f9 velocemente il potenziale d'azione. Questo crea uno squilibrio di ioni, quali quelli del potassio e del calcio, attraverso le membrane cellulari dei neuroni (un processo noto come eccitotossicit\u00e0).\nAllo stesso tempo, il flusso sanguigno cerebrale appare, per ragioni sconosciute, relativamente ridotto. Nonostante tale riduzione non sia cos\u00ec grave come nel caso di una ischemia, le cellule ricevono comunque meno glucosio rispetto al normale, causando una \"crisi energetica\".\nContemporaneamente a questi processi l'attivit\u00e0 dei mitocondri pu\u00f2 apparire ridotta, e ci\u00f2 induce le cellule a fare affidamento sul metabolismo anaerobico per produrre energia, con conseguente crescita dei livelli di lattato come sottoprodotto.\nPer un periodo che pu\u00f2 andare da alcuni minuti a giorni dopo una commozione cerebrale, il cervello risulta particolarmente vulnerabile ai cambiamenti nella pressione intracranica, ad alterazioni del flusso di sangue e a momenti di anossia. Secondo gli studi condotti su animali (che non sempre sono applicabili per gli esseri umani), un gran numero di neuroni possono morire durante questo periodo, in risposta a lievi variazioni, normalmente innocue nel flusso sanguigno.\nGli studi sui primati hanno rivelato danni ai tessuti cerebrali come piccole petecchie emorragiche e danno assonale. Il danno assonale \u00e8 stato trovato, \"postmortem\", anche nel cervello di persone con commozione cerebrale che sono decedute per altre cause, sebbene un inadeguato flusso sanguigno al cervello dovuto ad altri motivi possa aver contribuito a ci\u00f2. Uno studio che ha analizzato lo stato del tessuto cerebrale di atleti di football americano deceduti e che avevano accusato almeno una commozione cerebrale quando erano in vita, ha suggerito che un danno permanente possa essere stato causato da questi eventi. Questo danno, la cui gravit\u00e0 aumenta con il numero cumulativo di commozioni cerebrali subite, pu\u00f2 portare a una serie di altri problemi di salute.\nIl dibattito se la commozione cerebrale sia un fenomeno funzionale o strutturale \u00e8 in corso. Un danno strutturale \u00e8 stato trovato nel cervello lievemente traumatizzato di animali, ma non \u00e8 chiaro se questi risultati si possano applicare anche per gli esseri umani. Tale cambiamento nella struttura del cervello potrebbe essere responsabile di alcuni sintomi, come i disturbi visivi, ma anche di altri tipi, in particolare quelli di natura psicologica e psichiatrica dovuti all'alterazione biochimica dei neuroni. Questi cambiamenti potrebbero spiegare perch\u00e9 i sintomi sono spesso temporanei. Durante un simposio tenutosi nel 2001, un gruppo di esperti di trauma cranico ha asserito che \"La commozione cerebrale pu\u00f2 causare cambiamenti neuropatologici, ma la clinica acuta dei sintomi riflette in gran parte un disturbo funzionale piuttosto che un danno strutturale.\"\nClinica.\nSegni e sintomi.\nLa commozione cerebrale \u00e8 associata a una variet\u00e0 di sintomi, che in genere si verificano rapidamente dopo l'evento traumatico; solitamente essi regrediscono entro pochi giorni o settimane. Il numero e il tipo di sintomi che colpiscono un individuo varia ampiamente da caso a caso.\nSintomi fisici.\nLa cefalea \u00e8 il sintomo pi\u00f9 comune nelle commozioni cerebrali. Possono comparire inoltre vertigini, vomito, nausea, mancanza di coordinazione motoria, difficolt\u00e0 a mantenere l'equilibrio e diminuzione o assenza della sensibilit\u00e0 ai diversi stimoli e della mobilit\u00e0 sia volontaria sia involontaria. I sintomi visivi comprendono sensibilit\u00e0 alla luce, visione di luci, visione offuscata e diplopia. Si riscontra frequentemente anche acufene o un ronzio nelle orecchie. In circa un caso ogni settanta commozioni cerebrali, si riscontrano convulsioni commotive. Tuttavia, gli attacchi epilettici che si verificano durante o immediatamente dopo una commozione cerebrale non sono considerate \"convulsioni post-traumatiche\" e, a differenza di queste, non sono predittive di epilessia post-traumatica, bens\u00ec pi\u00f9 probabilmente sono dovute a una qualche forma di danno strutturale del cervello. Si ritiene che le convulsioni commotive siano il risultato di una perdita temporanea, o dell'inibizione, della funzione motoria e non sono associate all'epilessia o a pi\u00f9 gravi danni strutturali. Inoltre non sono correlate a particolari condizioni postume e hanno lo stesso elevato tasso di esiti favorevoli delle commozioni cerebrali senza convulsioni.\nSintomi cognitivi ed emotivi.\nI sintomi cognitivi comprendono confusione, disorientamento e difficolt\u00e0 nell'attenzione. Si pu\u00f2 verificare una perdita di coscienza parziale o totale ma, se questa \u00e8 di breve durata, non \u00e8 necessariamente correlata con la gravit\u00e0 del trauma cranico. L'amnesia retrograda post-traumatica \u00e8 un segno distintivo della commozione cerebrale. La confusione, un altro segno distintivo, pu\u00f2 essere immediatamente presente o pu\u00f2 presentarsi dopo alcuni minuti. Una persona con commozione cerebrale pu\u00f2 ripetere le stesse domande, essere lenta a rispondere, avere uno sguardo vacante o intraprendere un discorso incoerente. Altri sintomi includono cambiamenti nel sonno e difficolt\u00e0 nel ragionamento, nella concentrazione e nell'esecuzione delle attivit\u00e0 quotidiane.\nLa commozione cerebrale pu\u00f2 portare a cambiamenti di umore, tra cui irritabilit\u00e0, perdita di interesse nelle attivit\u00e0 preferite, pianto e manifestazioni di emozione inappropriate alla situazione. I sintomi pi\u00f9 comuni nei bambini includono irrequietezza, letargia e irritabilit\u00e0.\nClassificazione.\nAl 2018 non vi \u00e8 nessuna singola definizione di commozione cerebrale, trauma cranico minore o lieve lesione cerebrale traumatica, universalmente accettata. Nel 2001, un simposio internazionale sulle commozioni cerebrali nello sport l'ha definita come \"un processo fisiopatologico complesso che colpisce il cervello, indotto da forze biomeccaniche traumatiche\". Si \u00e8 convenuto sia che la commozione cerebrale in genere comporta la compromissione temporanea della funzione neurologica che guarisce da sola nel tempo sia che gli esami di \"neuroimaging\" normalmente non mostrano particolari alterazioni della struttura del cervello. Nonostante secondo la definizione classica non si verifichi alcun danno cerebrale strutturale, alcuni ricercatori hanno incluso casi nei quali si sono avuti alcuni danni e il \"National Institute for Health and Care Excellence\" ha incluso anche l'interruzione fisiologica o fisica nelle sinapsi del cervello.\nSebbene storicamente la definizione di commozione cerebrale presupponesse una perdita di coscienza, oggi questa si \u00e8 evoluta nel tempo includendo un cambiamento nello stato di coscienza, come ad esempio l'amnesia, anche se il dibattito sull'inclusione o meno all'interno della definizione solo di quelle lesioni in cui si verifica una effettiva perdita di coscienza continua tutt'oggi. Queste due diverse visioni riemergono quando vi sono episodi che coinvolgono la perdita di coscienza e vengono classificati come pi\u00f9 gravi rispetto a quelli in cui ci\u00f2 non avviene.\nLa definizione di lievi lesioni cerebrali traumatiche era incoerente fino a che la \"International Classification of Diseases\" (ICD-10) dell'Organizzazione mondiale della sanit\u00e0 ha fornito una autorevole definizione coerente nel 1992. Da allora, varie organizzazioni, come l\"'American Congress of Rehabilitation Medicine\" e la \"American Psychiatric Association\" nel suo Manuale diagnostico e statistico dei disturbi mentali ha definito i traumi commotivi cerebrali come una combinazione di perdita di coscienza, amnesia post-traumatica e una valutazione della \"Glasgow Coma Scale\".\nIl \"trauma cranico minore\" e la \"commozione cerebrale\" sono spesso considerati sinonimi nella letteratura medica, ma altre lesioni, come le emorragie intracraniche (ad esempio l'ematoma intra-assiale, l'ematoma epidurale e l'ematoma subdurale) non sono necessariamente precluse nella definizione di \"trauma cranico minore\", o \"lieve lesione cerebrale\", come lo sono nella commozione cerebrale. Il trauma cranico minore \u00e8 correlato con reperti di \"neuroimaging\" anormali e possono essere considerati come \"traumi cranici minori con complicazioni\". La \"commozione\" pu\u00f2 essere considerata come uno stato in cui la funzione del cervello \u00e8 compromessa temporaneamente.\nSistemi di classificazione.\nVi sono, al 2006, almeno 41 sistemi utilizzati per misurare la gravit\u00e0, o il grado, di un trauma cranico lieve, e non vi \u00e8 accordo quale di essi sia il migliore. Nel tentativo di semplificare, la II conferenza internazionale sulla commozione cerebrale nello sport tenutasi a Praga nel 2004 ha stabilito che tali sistemi dovrebbero essere abbandonati in favore di una classificazione \"semplice\" o \"complessa\". Tuttavia, la riunione del 2008 a Zurigo ha deciso di preferire la terminologia semplice rispetto a quella complessa, nonostante che i partecipanti fossero d'accordo nel mantenere il concetto che la maggior parte dei casi (80-90%) si risolvono in breve periodo (7-10 giorni) anche se il periodo di recupero pu\u00f2 essere pi\u00f9 lungo nei bambini e negli adolescenti.\nTra i sistemi di classificazione, tre sono stati i pi\u00f9 frequentemente utilizzati: si tratta di quelli formulati da Robert Cantu, dalla Societ\u00e0 Medica del Colorado, e dalla \"American Academy of Neurology\". Ogni classificazione utilizza tre gradi, come riassunto nella tabella seguente:\nDiagnosi.\nA seguito di un trauma cranico la prima valutazione che viene fatta sul paziente \u00e8 finalizzata a escludere una pi\u00f9 grave emergenza medica, come ad esempio una emorragia intracranica. Ci\u00f2 include una valutazione \"ABC\" (vie aeree, respirazione, circolazione) e la stabilizzazione del rachide cervicale, presumendo che questo possa essere coinvolto. Indicazioni per valutazioni pi\u00f9 accurate comprendono un peggioramento dei sintomi, come il mal di testa, vomito persistente, crescente disorientamento o peggioramento del livello di deterioramento della coscienza, convulsioni e dimensioni disuguali della pupilla. A coloro che accusano tali sintomi, o a chi \u00e8 a pi\u00f9 alto rischio di lesione cerebrale grave, pu\u00f2 essere consigliato sottoporsi a indagini di imaging biomedico cerebrale al fine di rilevare eventuali lesioni; questi soggetti frequentemente vengono posti in osservazione per 24-48 ore. In generale il ricorso alla tomografia computerizzata (TC) o alla risonanza magnetica (RM) dovrebbe essere evitato, a meno che non vi siano sintomi neurologici progressivi, deficit neurologici focali o il sospetto di una possibile frattura del cranio. Tuttavia la trattografia a risonanza magnetica pu\u00f2 risultare utile, in alcuni casi, per approfondire la situazione e, in particolar modo, per la valutazione della sindrome da secondo.\nLa diagnosi di commozione cerebrale si basa su riscontri fisici e neurologici, sulla durata del periodo di incoscienza (solitamente inferiore a 30 minuti) e dell'amnesia post-traumatica (meno di 24 ore) e sul punteggio della \"Glasgow Coma Scale\" (chi ha subito una commozione cerebrale presenta punteggi tra 13 e 15). Esistono test neuropsicologici per misurare la funzione cognitiva che possono essere effettuati nei giorni o settimane successive all'evento traumatico oppure in tempi diversi per accertare il decorso. A partir dai primi anni del 2000, al fine di stabilire la progressione della condizione nel paziente, si \u00e8 iniziato a utilizzare la valutazione della compromissione metabolica dei neuroni dopo all'evento traumatico e il loro recupero successivo, tramite spettroscopia di risonanza magnetica nucleare. Queste tecnica, realizzabile tramite un'apparecchiatura ad alto campo per la risonanza magnetica tradizionale e particolari software, permette di valutare le concentrazioni di alcuni metaboliti cerebrali e di dimostrare come tali livelli cambiano tra le aree sane e tra quelle colpite. Tra i metaboliti comunemente analizzati vi sono l'N-Acetil-Aspartato (NAA), la colina (Cho) e la creatina (Cr).\nSe a due ore dall'evento la \"Glasgow Coma Scale\" \u00e8 inferiore a 15, o inferiore a 14 in qualsiasi momento, si raccomanda l'esecuzione di una tomografia computerizzata (TC). La TC pu\u00f2 essere inoltre richiesta se non \u00e8 possibile assicurare un adeguato periodo di osservazione dopo l'evento o \u00e8 presente una concomitante intossicazione, o si sospetta un aumento del rischio di sanguinamento, o il paziente \u00e8 di et\u00e0 superiore ai 60 anni o inferiore ai 16. La maggior parte dei traumi senza complicazioni non presentano alcuna anomalia visibile con la risonanza magnetica o con la TC. Tuttavia, sono stati riportati alcuni cambiamenti alla risonanza magnetica e alla SPECT in coloro che hanno subito un trauma cranico e hanno una TC normale, mentre la sindrome post-commozione cerebrale pu\u00f2 essere associata ad anomalie visibili sulla SPECT e sulla PET. In certi casi un trauma cranico lieve potrebbe manifestarsi con letture anormali di elettroencefalogramma. Nel 2018, negli Stati Uniti, \u00e8 stato approvato il \"Brain Trauma Indicator\", un esame del sangue che potrebbe essere in grado di escludere il rischio di emorragia intracranica e quindi la necessit\u00e0 di ricorrere a una TC.\nLa commozione cerebrale pu\u00f2 essere sotto-diagnosticata a causa della mancanza di segni e sintomi evidenti, mentre gli atleti possono minimizzare l'evento allo scopo di non dover abbandonare una gara. Un'indagine retrospettiva del 2005 ha suggerito che oltre l'88% dei traumi non vengono riconosciuti.\nLa diagnosi pu\u00f2 essere complessa, poich\u00e9 la commozione cerebrale condivide i sintomi con altre condizioni. Ad esempio, alcuni sintomi della post-commozione cerebrale, come problemi cognitivi, possono essere attribuiti erroneamente a lesioni cerebrali quando, in realt\u00e0, sono dovuti al disturbo da stress post-traumatico.\nTrattamento.\nDopo aver escluso lesioni al rachide cervicale, \u00e8 necessario eseguire un periodo di osservazione continuato per alcune ore. Se si presentano vomito ripetuto, peggioramento del mal di testa, vertigini, crisi epilettiche, sonnolenza eccessiva, visione doppia, difficolt\u00e0 a parlare, instabilit\u00e0 nella deambulazione o debolezza o intorpidimento in braccia o gambe, sviluppo di segni di frattura della base cranica, \u00e8 necessario valutare un urgente ricovero in un reparto ospedaliero di emergenza. Non esiste ancora un consenso sul corretto comportamento da tenere al termine del periodo di osservazione, ovvero se sia necessario svegliare la persona pi\u00f9 volte durante la prima notte, come tradizionalmente \u00e8 stato fatto, o se vi sia pi\u00f9 beneficio nel sonno ininterrotto.\nIl riposo fisico e cognitivo deve essere protratto fino a quando tutti i sintomi si siano risolti: la maggior parte di essi (80%-90%) scompare in sette-dieci giorni, anche se il tempo di recupero pu\u00f2 essere pi\u00f9 lungo nei bambini e negli adolescenti. Il riposo cognitivo comprende la riduzione delle attivit\u00e0 che richiedono concentrazione e attenzione, come lo studio, i videogiochi e la scrittura dei messaggi di testo. \u00c8 stato suggerito che anche la lettura di svago possa peggiorare i sintomi nei bambini e negli adolescenti.\nA coloro che hanno subito una commozione cerebrale viene dunque generalmente prescritto un periodo di riposo, con un adeguato sonno notturno e attivit\u00e0 lieve durante il giorno. Ci\u00f2 deve proseguire fino a quando non vi sia la scomparsa dei sintomi evidenti per poi fare un graduale ritorno alle normali attivit\u00e0. Fornire adeguate indicazioni circa i sintomi, la loro gestione e il loro decorso temporale pu\u00f2 portare a risultati migliori.\nPer le persone che praticano atletica, lo \"Zurich Consensus Statement on Concussion in Sport\" del 2008 raccomanda che i partecipanti alle prove sportive siano privi di sintomi. Dopo un evento commotivo si consiglia agli atleti di osservare una serie di passaggi graduali:\nSolo quando si \u00e8 senza sintomi per 24 ore si dovrebbe progredire verso la fase successiva. Nel caso si presentino sintomi, la persona dovrebbe ritornare al livello precedente e attendere di diventare asintomatico per almeno altre 24 ore.\nPer il trattamento dei disturbi del sonno e della depressione possono essere prescritti farmaci, mentre analgesici, come l'ibuprofene, sono indicati per il trattamento del mal di testa, con il paracetamolo preferito al fine di ridurre al minimo il rischio di emorragia intracranica. Alle persone che hanno avuto una commozione cerebrale si sconsiglia di assumere bevande alcoliche o altri farmaci che non siano stati approvati dal proprio medico, in quanto possono ostacolare la guarigione.\nLa fisioterapia pu\u00f2 essere utile per risolvere persistenti problemi di equilibrio, mentre la terapia comportamentale cognitiva aiutare a gestire i cambiamenti di umore. Mancano prove a sostegno dell'ossigenoterapia iperbarica e della chiropratica.\nCirca l'uno per cento delle persone che vengono trattate a seguito di una commozione cerebrale necessitano di un intervento chirurgico per una lesione cerebrale. L'attento monitoraggio dell'evoluzione della condizione rappresenta una parte importante del trattamento.\nLe persone possono essere dimesse dopo il periodo di osservazione in ospedale o in pronto soccorso per essere affidate a una persona di fiducia, con l'indicazione di ritornare al centro di assistenza nel caso si manifesti un peggioramento dei sintomi o ne insorgano di nuovi che possono indicare una condizione emergente, come ad esempio: cambiamento nello stato di coscienza, convulsioni, forte mal di testa, debolezza alle estremit\u00e0, vomito, sordit\u00e0 in una o entrambe le orecchie.\nPrognosi.\nColoro che hanno avuto una commozione cerebrale sembrano essere pi\u00f9 soggetti ad incorrere in un altro evento simile, in particolare se il nuovo infortunio si verifica prima che i sintomi del precedente siano completamente scomparsi. Per ragioni sconosciute, aver subito una commozione cerebrale aumenta significativamente il rischio per una persona di incorrere in un'altra.\nLa commozione cerebrale ha un tasso di mortalit\u00e0 pari quasi a zero. Nella maggior parte dei casi i sintomi si risolvono in poche settimane, ma alcuni problemi possono persistere pi\u00f9 a lungo, anche se raramente essi divengono permanenti e il recupero \u00e8 generalmente eccellente.\nLa prognosi globale per il recupero pu\u00f2 essere influenzata da molti fattori che includono l'et\u00e0 al momento della lesione, le capacit\u00e0 intellettive, l'ambiente familiare, il sistema di sostegno sociale a disposizione, lo \"status\" professionale, le strategie di \"coping\" e la situazione finanziaria. Le persone oltre i 55 anni di et\u00e0 possono richiedere un tempo maggiore per guarire o possono recuperare in modo incompleto. Allo stesso modo, fattori come un trauma cranico precedente o condizioni mediche coesistenti si sono dimostrati come predittori di sintomi post-commotivi di pi\u00f9 lunga durata. Altri fattori che possono allungare i tempi di recupero comprendono problemi psichiatrici, come l'abuso di sostanze o la depressione clinica, le cattive condizioni di salute antecedenti al danno o le lesioni aggiuntive dovute al danno e lo stress. Periodi pi\u00f9 lunghi di amnesia o perdita di coscienza avvenuti subito dopo l'infortunio possono comportare tempi di recupero pi\u00f9 lunghi dai sintomi residui. Altri fattori importanti includono la pratica di uno sport di contatto ad alta velocit\u00e0, come calcio, rugby, hockey su ghiaccio, lacrosse... La prognosi pu\u00f2 essere diversa tra adulti e bambini; le ricerche sulle commozioni cerebrali nei bambini sono scarse, ma c'\u00e8 preoccupazione che i traumi gravi possano interferire con il loro sviluppo encefalico.\nUno studio del 2009 ha rivelato che gli individui che hanno subito pi\u00f9 traumi potrebbero riscontrare un calo di prestazioni fisiche e mentali. Rispetto ai loro coetanei indenni da traumi cerebrali, chi ha subito una commozione cerebrale mostra effetti come la perdita di memoria episodica e una risposta ridotta dei muscoli. I traumi ripetuti possono aumentare il rischio in et\u00e0 avanzata di sviluppare demenza, malattia di Parkinson e depressione.\nLa sindrome post-commozione cerebrale.\nNella sindrome post-commotiva cerebrale, i sintomi possono presentarsi per settimane, mesi o anche anni e, occasionalmente, possono essere permanenti. In circa il 10%-20% dei casi si riportano sindromi post commozione cerebrale che durano oltre un mese. I sintomi possono includere mal di testa, vertigini, nausea, vomito, stanchezza, ansia, fotofobia, deficit di memoria e di concentrazione, problemi di sonno e di irritabilit\u00e0. Per questa condizione non esiste un trattamento scientificamente provato, se non la raccomandazione di riposo, rimedio comunque dagli effetti limitati. I sintomi di solito scompaiono autonomamente in pochi mesi. A lungo si \u00e8 dibattuto se la sindrome sia dovuta a danni strutturali o ad altri fattori, come ad esempio quelli psicologici, o a una combinazione di questi.\nEffetti cumulativi.\nGli effetti cumulativi della commozione cerebrale sono poco conosciuti, soprattutto per quanto riguarda i bambini. La gravit\u00e0 dei traumi e dei loro sintomi pu\u00f2 peggiorare nel caso di successive lesioni, anche se l'evento successivo si verifica dopo mesi o anni. I sintomi possono presentarsi pi\u00f9 gravi e si possono verificare modifiche nella neurofisiologia dopo la terza commozione cerebrale. Studi effettuati su atleti vittime di commozioni cerebrali hanno portato a risultati contrastanti sulla eventualit\u00e0 che essi possano avere tempi di recupero pi\u00f9 lunghi dopo traumi ripetuti e sulla possibilit\u00e0 che si verifichino effetti cumulativi, come una compromissione della conoscenza e della memoria.\nGli effetti cumulativi possono includere disturbi psichiatrici e perdita di memoria a lungo termine. Ad esempio, il rischio di sviluppare il disturbo depressivo \u00e8 stato riscontrato essere significativamente maggiore nei giocatori di football americano ritirati con una storia di tre o pi\u00f9 commozioni cerebrali rispetto a coloro che non ne hanno mai avuta nessuna. L'aver sperimentato tre o pi\u00f9 commozioni \u00e8 stato correlato con una probabilit\u00e0 maggiore di cinque volte di sviluppare la malattia di Alzheimer e del triplo di incorrere in deficit di memoria.\nEncefalopatia traumatica cronica.\nL'encefalopatia traumatica cronica \u00e8 un esempio di danno cumulativo che pu\u00f2 verificarsi come risultato di molteplici traumi o colpi meno gravi alla testa. La condizione \u00e8 stata precedentemente indicata come \"demenza pugilistica\", essendo stata osservata dapprima nei pugili. La condizione pu\u00f2 portare a handicap cognitivi e fisici, come problemi di parkinsonismo, disturbi del linguaggio e della memoria, rallentamento nell'elaborazione mentale, tremore, depressione e comportamento inappropriato. L'encefalopatia traumatica cronica condivide alcune caratteristiche della malattia di Alzheimer.\n\u00c8 stato riscontrato che taluni individui possano presentare predisposizioni genetiche per lo sviluppo di danni a seguito di un trauma cranico. Uno studio del 1997 ha evidenziato una correlazione tra il gene codificante l'apolipoproteina E epsilon-4 (apoE-e4), ritenuto responsabile anche dell'Alzheimer, e un rischio maggiore di sviluppo dell'encefalopatia epatica. Si prospetta che, con il progresso della biologia molecolare, si possa in futuro individuare fin da giovani gli atleti con predisposizioni per prognosi peggiori conseguenti a commozione cerebrale e indirizzarli verso attivit\u00e0 sportive meno rischiose.\nSindrome da secondo impatto.\nLa \"sindrome da secondo impatto\", descritta per la prima volta da Saunders e Harbaugh nel 1984, in cui il cervello si ingrossa pericolosamente dopo un colpo minore, pu\u00f2 verificarsi in casi molto rari. La condizione pu\u00f2 svilupparsi nelle persone che ricevono un secondo trauma successivo di alcuni giorni o settimane a una commozione cerebrale, prima che i suoi sintomi siano scomparsi. Non vi sono certezze sulla fisiologia di questa, spesso fatale, complicanza, ma comunemente si ritiene che l'ingrossamento si verifichi poich\u00e9 le arteriole del cervello perdono la capacit\u00e0 di regolare il loro diametro, causando una perdita di controllo sul flusso sanguigno cerebrale. Con l'estendersi della tumefazione, anche la pressione intracranica aumenta rapidamente. Pu\u00f2 verificarsi erniazione del cervello e il tronco cerebrale pu\u00f2 smettere di funzionare entro cinque minuti. Tranne nel pugilato, tutti i casi conosciuti si sono verificati in atleti sotto i 20 anni di et\u00e0. A causa del numero molto limitato di casi documentati la diagnosi \u00e8 controversa, ed esistono dubbi circa la sua validit\u00e0.\nPrevenzione.\nCasi di commozione cerebrale possono essere evitati tramite l'adozione di misure di prevenzione a carattere generale, quali l'utilizzo di cinture di sicurezza e l'installazione degli airbag nelle automobili. Gli anziani possono ridurre il rischio di caduta mantenendo in ordine le stanze dove si muovono e indossando scarpe sottili, piatte, con suole dure che non interferiscano con l'equilibrio.\nDispositivi di protezione, come ad esempio caschetti, si sono dimostrati utili nel ridurre i casi di commozione cerebrale negli atleti, e i progressivi miglioramenti nella loro progettazione potranno presumibilmente diminuire ulteriormente il numero e la gravit\u00e0 dei casi. La nuova tecnologia \"Head Impact Telemetry System\" viene utilizzata nei caschi per studiare i meccanismi delle lesioni e pu\u00f2 fornire dati che potenzialmente possono contribuire a ridurre il rischio di traumi tra i giocatori di football americano."}
{"id": "358567", "revid": "1718925", "url": "https://it.wikipedia.org/wiki?curid=358567", "title": "Rag\u00f9 bolognese", "text": "Il rag\u00f9 bolognese (\"rag\u00f3\" in bolognese) \u00e8 un tipico rag\u00f9 di carne tritata mista della cucina bolognese. \n\u00c8 tradizionalmente servito con le tagliatelle all'uovo (\"tagliatelle al rag\u00f9\"), ma \u00e8 usato anche per condire altri tipi di pasta come le lasagne al forno (arricchito con la besciamella) ed il tipico piatto povero del passato, la polenta.\nUn uso molto comune all'estero del rag\u00f9 \u00e8 per condire gli spaghetti (erroneamente chiamati \"spaghetti alla bolognese\"), piuttosto comuni nel Nord Europa e venduto persino in lattina. Tale piatto, ormai diffuso anche in Italia, non \u00e8 da attribuirsi alla cucina bolognese, in quanto la cucina emiliana ha sempre preferito la sfoglia all'uovo, solitamente fresca, rispetto alle paste di semola di grano duro, generalmente secche.\nStoria.\nL'origine del \"rag\u00f9\" \u00e8 francese, dal termine \"rago\u00fbt\", con cui un tempo si intendevano tutte quelle preparazioni in cui la carne (ma all'occasione anche il pesce o le verdure) veniva ridotta in pezzettini poi cotti in umido a fuoco basso per lungo tempo. Non \u00e8 chiaro quando il termine inizi\u00f2 ad essere impiegato in Italia, ma il \u201crag\u00f9\u201d era gi\u00e0 presente nelle tavole degli aristocratici del Rinascimento, inizialmente come piatto a s\u00e9 (cos\u00ec come \u00e8 tuttora nella cucina francese) e solo successivamente utilizzato per condire la pasta.\nLa prima fonte scritta che riporta una ricetta del rag\u00f9 servito come condimento per la pasta \u00e8 un manoscritto di fine Settecento, redatto da Alberto Alvisi, cuoco del Cardinal Barnaba Chiaramonti, Vescovo di Imola e futuro papa Pio VII.\nLa ricetta, inizialmente consistente di un soffritto di carni bovine con \"odori\" (sedano, carota e cipolla), lardo e burro, ha subito variazioni nel corso del tempo, la principale delle quali fu l'introduzione nell'Ottocento del pomodoro (o pi\u00f9 spesso del concentrato).\nNell'ottobre del 1982 la delegazione di Bologna dell\"'Accademia italiana della cucina\" ha depositato presso la Camera di Commercio Industria Artigianato e Agricoltura di Bologna la ricetta del \"rag\u00f9 bolognese\", allo scopo di garantire la continuit\u00e0 ed il rispetto della tradizione gastronomica bolognese in Italia e nel mondo.\nRicetta.\nLa preparazione del rag\u00f9 bolognese ha subito variazioni nel tempo: basti pensare che nella versione riportata da Pellegrino Artusi nel suo manuale del 1891 non era previsto il pomodoro. Attualmente la versione tradizionale pi\u00f9 diffusa a Bologna, seppur con piccole variazioni di famiglia in famiglia, \u00e8 quella depositata presso la Camera di Commercio.\nPreparazione.\nIn un tegame (di terracotta o di alluminio spesso) di circa 20\u00a0cm di diametro viene sciolta la pancetta tritata fine. Successivamente si uniscono il burro e gli odori (sedano, carota e cipolla) tritati fini, i quali vengono fatti appassire dolcemente. Si unisce poi la carne macinata e si mescola bene con un mestolo facendola rosolare finch\u00e9 non \u201csfrigola\u201d. Il composto va bagnato con il vino e mescolato delicatamente sino a quando il vino non \u00e8 completamente evaporato. Si unisce poi il pomodoro concentrato (oppure la passata o i pelati), si copre con un coperchio e si fa sobbollire lentamente per circa due ore aggiungendo all'occorrenza del brodo. Verso la fine \u00e8 necessario aggiungere il latte per donare cremosit\u00e0 e smorzare l'acidit\u00e0 del pomodoro. Si aggiusta infine di sale e di pepe secondo i gusti.\nQualora il rag\u00f9 venga utilizzato per condire paste secche, \u00e8 possibile aggiungere la panna ottenuta dalla bollitura di 1 litro di latte intero. Per le tagliatelle o altre paste fresche all'uovo il suo uso \u00e8 da escludere."}
{"id": "358573", "revid": "181699", "url": "https://it.wikipedia.org/wiki?curid=358573", "title": "K 427", "text": ""}
{"id": "358574", "revid": "106563428", "url": "https://it.wikipedia.org/wiki?curid=358574", "title": "Albero splay", "text": "Un albero splay \u00e8 un albero binario di ricerca con la propriet\u00e0 che gli elementi cui si \u00e8 acceduto pi\u00f9 di recente tendono a trovarsi pi\u00f9 vicini alla radice. In questo modo la loro ricerca \u00e8 pi\u00f9 efficiente che in un normale albero binario e talvolta anche pi\u00f9 che in un albero bilanciato. Per ottenere questa propriet\u00e0, si allarga (in inglese \"splay\") l'albero in modo che il nodo contenente la chiave cercata, viene spostato alla radice attraverso delle rotazioni. Queste rotazioni, oltre a portare il nodo alla radice, accorciano di circa la met\u00e0 la distanza tra la radice e tutti i nodi visitati durante la ricerca. Tuttavia, esse non garantiscono che l'albero risultante sia bilanciato, e nel caso peggiore un accesso a un nodo pu\u00f2 richiedere di visitare tutti i nodi dell'albero (complessit\u00e0 lineare); il costo ammortizzato invece \u00e8 formula_1.\nGli \"alberi splay\" sono preferiti per l'implementazione di cache, in cui le informazioni non sono accedute uniformemente (accesso casuale), ma una parte degli elementi vengono acceduti pi\u00f9 frequentementente di altri (accesso localizzato). Ad ogni accesso l'algoritmo \"splay\" sposta tale nodo alla radice, e di conseguenza gli elementi acceduti pi\u00f9 frequentemente si trovano sempre vicino alla radice dell'albero, rendendi pi\u00f9 velocemente accessibili e migliorando sensibilmente i tempi di accesso globali alla cache nelle operazioni di ricerca e cancellazione. Nonostante il vantaggio prestazionale rispetto a un Albero AVL, esistono pi\u00f9 implementazioni e migliori librerie del secondo tipo, per la sua maggiore semplicit\u00e0 e per il fatto che il collo di bottiglia di molte cache \u00e8 l'accesso al disco (pi\u00f9 lento di tre ordini di grandezza) e non le operazioni sulla struttura dati."}
{"id": "358575", "revid": "7336", "url": "https://it.wikipedia.org/wiki?curid=358575", "title": "Rag\u00f9 alla bolognese", "text": ""}
{"id": "358576", "revid": "1833487", "url": "https://it.wikipedia.org/wiki?curid=358576", "title": "Complesso di Elettra", "text": "In psicoanalisi, il complesso di Elettra \u00e8 una sorta di analogo femminile del complesso di Edipo. Secondo la definizione di Carl Gustav Jung, tale complesso si definisce come il desiderio della bambina di possedere il padre e della competizione con la propria madre per il possesso del genitore.\nOrigine del nome.\nIl nome viene dal personaggio mitologico di Elettra, figlia di Agamennone e Clitemnestra. Quest'ultima fece uccidere il suo sposo dal proprio amante Egisto e, quando Elettra scopr\u00ec di chi fosse la responsabilit\u00e0 della morte di suo padre, si vendic\u00f2 facendo uccidere la madre dal proprio fratello Oreste.\nCaratteristiche.\nIl complesso di Elettra \u00e8 descritto come fase di passaggio dello sviluppo psicosessuale. Quest'ultimo consiste, a sua volta, di cinque fasi successive: orale, anale, fallica, latente e genitale, a seconda delle varie zone erogene della bambina dalle quali origina la libido. Tale fenomeno si presenta tra i tre e i sei anni di et\u00e0, durante la fase fallica.\nLa teoria era stata gi\u00e0 proposta da Sigmund Freud nella sua definizione del complesso di Edipo: il bambino, di qualsiasi sesso, intorno ai tre anni si accorge che i genitori intrattengono rapporti sessuali dai quali si sente escluso; ma mentre il bambino entra in competizione con il proprio padre per ottenere l'attenzione di sua madre, la bambina, non avendo il pene, pi\u00f9 che entrare in conflitto aperto con il padre, non soffre del complesso di castrazione, cio\u00e8 la paura di perdere il pene, ma della frustrazione legata al fatto di non averlo. Tra le varie reazioni che la bambina pu\u00f2 avere vi \u00e8 quella di scegliere il padre come obiettivo sessuale; scelta calcolata in quanto mirata ad appropriarsi del pene che le manca e che comunque non esclude la pulsione sessuale naturale verso la propria madre, anche se durante la fase acuta del complesso quest'ultima \u00e8 vista sia come rivale per il possesso del pene paterno, sia come responsabile per averla creata senza pene."}
{"id": "358578", "revid": "1906976", "url": "https://it.wikipedia.org/wiki?curid=358578", "title": "Salentino", "text": ""}
{"id": "358581", "revid": "287204", "url": "https://it.wikipedia.org/wiki?curid=358581", "title": "Richard Harris (disambigua)", "text": "Vari personaggi celebri hanno o hanno avuto il nome Richard Harris:"}
{"id": "358590", "revid": "1632387", "url": "https://it.wikipedia.org/wiki?curid=358590", "title": "Olympus Mons", "text": "L'Olympus Mons (latino per \"Monte Olimpo\") \u00e8 il pi\u00f9 grande rilievo del pianeta Marte e dell'intero sistema solare, con i suoi oltre 25 km di altezza rispetto al livello topografico di riferimento e una base di oltre 610 km di diametro.\n\u00c8 un vulcano a scudo simile a quelli delle Hawaii, con un'et\u00e0 stimata di 200 milioni di anni, ed \u00e8 quindi da considerare giovane nella scala dei tempi geologici di Marte (risale al periodo Amazzoniano). Fa parte della regione vulcanica di Tharsis, insieme ad altri tre importanti edifici vulcanici.\nFu osservato la prima volta da Giovanni Schiaparelli che, durante l'opposizione del 1877, fu colpito da un bagliore che ricordava quello di una cima innevata, a cui dette il nome di \"Nix Olympica\", \"Neve dell'Olimpo\"; si trattava con ogni probabilit\u00e0 di anidride carbonica ghiacciata.\nCaratteristiche generali.\nIl cratere centrale raggiunge i 27 chilometri di altezza rispetto alla base. Paragonato alle montagne terrestri, \u00e8 pari a circa tre volte l'altitudine del Monte Everest sul livello del mare e del vulcano Mauna Loa (nelle isole Hawaii) sopra la sua base sommersa. Rispetto al livello medio della superficie di Marte, raggiunge i 25\u00a0km di altezza, dal momento che si trova all'interno di una depressione della profondit\u00e0 di 2\u00a0km. Ha un diametro di 610\u00a0km ed \u00e8 una caldera vulcanica lunga 85\u00a0km, larga 60\u00a0km e profonda pi\u00f9 di tre, con tre crateri sovrapposti. Il bordo esterno \u00e8 definito da un baratro alto fino a 6\u00a0km. Tali dimensioni rendono l'Olympus Mons unico tra i vulcani attivi di Marte.\n La superficie coperta dall'Olympus Mons \u00e8 cos\u00ec grande (pari circa all'intera superficie italiana) che un ipotetico osservatore sulla superficie di Marte non sarebbe in grado di osservare il profilo del vulcano, dal momento che la curvatura del pianeta impedirebbe di individuarlo. Similarmente, trovandosi sulla sommit\u00e0 della montagna, la pendenza del vulcano si estenderebbe per tutto l'orizzonte e l'osservatore non sarebbe in grado di apprezzarla. L'unico modo di apprezzare appieno la montagna \u00e8 di osservarla dall'orbita.\nUn'idea comune, ma errata, \u00e8 che la cima dell'Olympus Mons si trovi all'esterno dell'atmosfera marziana. In realt\u00e0, la pressione atmosferica alla sommit\u00e0 \u00e8 presente, per quanto sia pari solo al 2% del valore riportato al livello medio di superficie del pianeta. Per fare un confronto, presso la cima del Monte Everest la pressione atmosferica \u00e8 pari al 25% della pressione registrata al livello del mare. In ogni caso, la polvere marziana dispersa nell'aria \u00e8 comunque presente, ed \u00e8 possibile che nuvole di diossido di carbonio ghiacciato coprano la cima dell'Olympus Mons. Nonostante la pressione atmosferica di Marte sia meno dell'1% di quella terrestre, la forza gravitazionale molto minore permette una maggiore estensione dell'atmosfera.\nAttivit\u00e0 vulcanica.\nL'Olympus Mons \u00e8 un vulcano a scudo, risultato dall'elevato accumulo di materiale lavico proveniente dal camino del vulcano stesso nel lungo periodo di tempo occorso per la sua costituzione. Nonostante la sua impressionante altezza, l'Olympus Mons \u00e8 comunque molto pi\u00f9 largo che alto, con una pendenza dunque molto lieve. Le dimensioni straordinarie dell'Olympus Mons sono probabilmente dovute al fatto che Marte non presenta, a differenza della Terra, placche tettoniche. Per questo motivo, la crosta rimane fissa e l\"'hot spot\" sottostante l'Olympus Mons continua a produrre lava da milioni di anni sempre nello stesso punto (a differenza di quanto avvenuto, ad esempio, nel caso delle isole Hawaii, prodotte proprio per un lento scorrimento della placca sopra un \"hot spot\"), portando il vulcano ad una tale altezza e larghezza.\nNel 2004 la sonda Mars Express ha rilevato che l'et\u00e0 di alcuni depositi di lava presente sui fianchi \u00e8 di solo 2 milioni di anni, un tempo ridotto dal punto di vista geologico, suggerendo che la montagna possa avere ancora una qualche attivit\u00e0 vulcanica.\nLe regioni circostanti.\nL'Olympus Mons \u00e8 localizzato nella regione di Tharsis, che contiene numerose altre attivit\u00e0 di tipo vulcanico. Tra di esse, c'\u00e8 una catena minore di vulcani a scudo, tra cui Arsia Mons, Pavonis Mons e Ascraeus Mons, che sono piccoli solo in relazione alle dimensioni dello stesso Olympus Mons. Il territorio circostante l'edificio dell'Olympus Mons \u00e8 una depressione profonda 2\u00a0km.\nIl vulcano \u00e8 circondato da una regione nota come \"aureola dell'Olympus Mons\", con creste giganti che si estendono fino a oltre 1.000\u00a0km dalla cresta, indicando una possibile presenza di attivit\u00e0 glaciale, con conseguente rimodellamento della superficie. In ogni caso, la struttura dell\"'Aureola\" \u00e8 ancora poco conosciuta e compresa. In una teoria, si suppone che consista di materiale proveniente dall'edificio vulcanico in seguito a numerose frane."}
{"id": "358591", "revid": "320578", "url": "https://it.wikipedia.org/wiki?curid=358591", "title": "Storie della Vera Croce (Piero della Francesca)", "text": ""}
{"id": "358593", "revid": "1610933", "url": "https://it.wikipedia.org/wiki?curid=358593", "title": "Forapaglie", "text": ""}
{"id": "358595", "revid": "1573940", "url": "https://it.wikipedia.org/wiki?curid=358595", "title": "Acrocephalus schoenobaenus", "text": "Il forapaglie (\"Acrocephalus schoenobaenus\" ()) \u00e8 un uccello canoro della famiglia Acrocephalidae.\nDescrizione.\nIl forapaglie \u00e8 lungo circa 13\u00a0cm e ha un'ampiezza alare di 17 \u2013 21\u00a0cm. Il peso ammonta a circa 10-15 grammi. La parte superiore \u00e8 di colore marrone e grigio, la parte inferiore \u00e8 di colore giallastro. L'uccellino ha una gola biancastra e un becco a punta. Ha una striscia di colore grigio chiaro sopra gli occhi e una copertura nera del capo. I maschi e le femmine hanno lo stesso colore.\nBiologia.\nVoce.\nIl suo richiamo, aspro e musicale, assomiglia ad un \"tscheck\" o a uno \"schrrr\": emette questo suono soprattutto se \u00e8 disturbato.\nAlimentazione.\nIl forapaglie si nutre di insetti, ragni, molluschi pi\u00f9 piccoli e bacche.\nRiproduzione.\nLa maturit\u00e0 sessuale subentra dopo un anno. Il periodo di cova principale va da maggio a luglio. Il nido viene costruito in basso a poca altezza dal terreno in una vegetazione densa. La femmina depone 4 - 6 uova. Le uova vengono riscaldate da entrambi i partner a turno per 12 - 14 giorni. Gli uccellini diventano atti al volo dopo 10 - 12 giorni.\nDistribuzione e habitat.\nIn quasi tutta Europa l'uccello migratore a lungo tratto \u00e8 presente da aprile ad ottobre. La sua residenza invernale si trova a sud del Sahara in Africa. Il tempo di percorrenza e la direzione migratoria gli sono innati. Per superare bene i circa 6.000 kilometri il migratore notturno impiega riserve di grasso. Il forapaglie vive nei folti canneti e negli arbusteti lungo le rive dei laghi e dei fiumi, nelle paludi, nelle brughiere, sui campi ubertosi e nei terreni coltivi."}
{"id": "358600", "revid": "124123", "url": "https://it.wikipedia.org/wiki?curid=358600", "title": "Bran Hen ap Dyfnwal", "text": "Si ignorano gli avvenimenti della sua vita e del suo regno e la data della sua morte. A causa dell'appellativo \"Hen\" (\"il Vecchio\") si ritiene sia vissuto molto a lungo, ma non avrebbe lasciato eredi. Secondo la tradizione gli sarebbe succeduto il figlio del fratello, Morcant Bulc ap Cyngar, forse identificabile con il re spodestato dagli Angli nel 547. Dato che sempre Morcant Bulc avrebbe inoltre partecipato alla confederazione dei re britanni contro gli Angli intorno al 590, \u00e8 possibile tuttavia che le fonti storiche siano lacunose e imprecise.\nIn un racconto di Goffredo di Monmouth, ambientato tuttavia alla met\u00e0 del V secolo si narra della rivalit\u00e0 tra due fratelli, i re \"Brennius\" e Belinus, che si erano spartiti il regno alla morte del padre: secondo alcuni studiosi in particolare il personaggio di \"Brennius\" avrebbe preso spunto dalla figura del re Bran Hen."}
{"id": "358601", "revid": "7", "url": "https://it.wikipedia.org/wiki?curid=358601", "title": "La leggenda della Vera Croce", "text": ""}
{"id": "358602", "revid": "7", "url": "https://it.wikipedia.org/wiki?curid=358602", "title": "La Leggenda della Vera Croce", "text": ""}
{"id": "358609", "revid": "2091899", "url": "https://it.wikipedia.org/wiki?curid=358609", "title": "Alessandro Marchetti (ingegnere)", "text": "Biografia.\nIl padre, Vincenzo era ingegnere e la madre Giulia Canevari, figlia dell'ingegnere Raffaele Canevari, progettista e realizzatore di alcune tra le pi\u00f9 significative opere infrastrutturali dell'Italia post-unitaria. \nGli interessi del Marchetti si incanalarono in un corso di studi funzionali ai propri interessi e, dopo il ginnasio e gli studi classici, si laure\u00f2 in ingegneria nell'Universit\u00e0 di Roma La Sapienza nel 1908. \nNel 1909 era presente alle dimostrazione di Wilbur Wright all'aeroporto di Roma-Centocelle, dove il neocostituito \"Club degli Aviatori\" aveva organizzato voli dimostrativi cui aveva partecipato lo stesso Re. L'evento stimol\u00f2 ulteriormente la passione del progettista e, finalmente, nel maggio 1911, avendo convinto il padre al finanziamento del progetto, complet\u00f2 la realizzazione del suo primo velivolo \"la Chimera\" in \"Spruce\", legno di abete americano senza nodi, spinto da un motore parzialmente in alluminio di 30 CV e, pertanto, particolarmente leggero. \nGli inizi.\nMarchetti, quindi, inizi\u00f2 la propria attivit\u00e0 di progettista alla Vickers-Terni di La Spezia, attraverso la realizzazione del Marchetti MVT (Marchetti-Vickers-Terni) caccia interamente metallico che nel biennio 1918-19 si aggiudic\u00f2 vari primati di velocit\u00e0 per aeroplani terrestri raggiungendo la velocit\u00e0 di 278 km/h, 50 km/h oltre i record dei velocissimi SVA del volo su Vienna e degli stessi SPA francesi.\nIl 1921 fu un anno di svolta dell'attivit\u00e0 infatti, grazie al supporto finanziario del padre, sottoscrisse un accordo per rilevare il controllo della \"SIAI (societ\u00e0 Idrovolanti Alta Italia) Savoia\", che da allora, aggiorn\u00f2 la propria ragione sociale in SIAI-Marchetti e poi in Savoia Marchetti (S.M.)\nI brevetti.\nIn quel periodo l'ingegner Marchetti, progettista di idee aperte e innovative, si dedic\u00f2 alla ideazione e brevettazione di un mezzo (elicottero) a due rotori controrotanti, coassiali, a quattro pale, con il diametro di 17 metri che trov\u00f2 la ferma opposizione di esponenti della Regia Marina originando ferventi dispute che si conclusero con una sfida a duello (poi ricomposta) lanciata verso il Direttore Superiore del Genio e delle Costruzioni Aeronautiche.\nUn ulteriore brevetto riguardava pi\u00f9 nello specifico \"un'elica a reazione eccentrica per incidenza periodicamente dissimmetrica e variabile tra le pale\" cio\u00e8 quello che attualmente si intende per \"passo ciclico\" e che, a partire dal 1939 (circa 20 anni dopo il brevetto Marchetti) ha consentito l'odierna diffusione dell'elicottero.\nLe realizzazioni e la Savoia Marchetti.\nDal 1922 inizi\u00f2 la produzione di modelli all'avanguardia nella tecnica aeronautica che ben presto acquisirono fama mondiale, come l'A16 con cui Francesco De Pinedo vol\u00f2 per 370 ore sorvolando tre continenti percorrendo 55.000 km da Sesto Calende, sede della SM (Savoia Marchetti) a Melbourne, Tokyo e, infine, Roma. Furono pi\u00f9 di 60 velivoli da lui progettati, buona parte in ampia serie, tra i quali i Savoia-Marchetti S.M.79, S.M.81, S.M.82 e S.M.84, usati dalla Regia Aeronautica durante la seconda guerra mondiale, ma anche l'idrovolante bimotore Savoia-Marchetti S.55 X, con cui fu possibile eseguire le trasvolate atlantiche di Italo Balbo, grazie ad un motore Asso 750. \nParticolarmente grazie anche all'innovativit\u00e0 progettuale di Marchetti ed alla significativa organizzazione produttiva della Savoia Marchetti, che in quegli anni occupava oltre 5.000 dipendenti, l'Italia negli anni '30 era leader ed all'avanguardia anche rispetto agli apparati industriali francesi, statunitensi e tedeschi della aeronautica e detentrice di numerosi primati mondiali di velocit\u00e0, di distanza e velocit\u00e0 di decollo. Allo stesso tempo l'affidabilit\u00e0 degli aerei era rappresentata dall'enorme successo, oltre che di pubblico, tecnologico delle crociere e trasvolate intercontinentali rappresentato dall'efficiente rientro alle basi delle formazioni di decine di aeromobili nei vari continenti.\nOltre che nell'utilizzo innovativo dei metalli leggeri, a partire dal MVT del 1917, Marchetti, quale capitano di industria operante nel mercato mondiale, conscio della strategicit\u00e0 degli approvvigionamenti e della continuit\u00e0 nella produzione, fu uno specialista nell'uso dei materiali non strategici, quei materiali cio\u00e8 di cui l'Italia poteva approvvigionarsi senza ricorrere a importazioni esterne come nel caso dei metalli. I suoi velivoli vennero progettati con un sapiente uso di compensati e legni di vari tipi accoppiati a seconda delle caratteristiche di elasticit\u00e0 o rigidit\u00e0 che si volevano ottenere. L'uso di strutture metalliche era strettamente relegato a soli fini strutturali e mai intensivo. Solo negli ultimi velivoli S.M. si pass\u00f2 a costruzioni via via interamente metalliche, come nell'SM.133 e nel SM.10X progetti mai completati.\nL'ingegnere Alessandro Marchetti riposa a Cori, nella cappella Caucci Molara.\nCollegamenti esterni.\nAlessandro Marchetti, a 45 anni dalla scomparsa - Comune di Cori "}
{"id": "358611", "revid": "2161050", "url": "https://it.wikipedia.org/wiki?curid=358611", "title": "Alessandro Marchetti (matematico)", "text": "Biografia.\nProfessore di Filosofia naturale, poi di Matematica all'Universit\u00e0 di Pisa, continu\u00f2 le ricerche di Galileo nel campo della meccanica, come il suo contemporaneo Vincenzo Viviani. Collabor\u00f2 con il medico Giuseppe Del Papa, lettore di logica e filosofia nell'ateneo pisano.\nOltre che matematico, fu anche poeta \u2014 scrisse, infatti, alcune rime religiose, morali ed eroiche \u2014, ma l'opera cui deve la sua fama \u00e8 la traduzione del \"De rerum natura\" di Lucrezio, pubblicata postuma nel 1717 (ma gi\u00e0 in precedenza circolante manoscritta) con il titolo \"Della natura delle cose\". Considerata come il manifesto del razionalismo cartesiano, la traduzione di Marchetti influ\u00ec notevolmente sul gusto arcadico per la purezza della lingua e l'eleganza dello stile.\nLa diffusione di idee atee e materialiste attir\u00f2 sul Marchetti l'accusa di empiet\u00e0. Pur rifugiatosi nella poesia, non riusc\u00ec ad evitare le indagini del Sant'Uffizio, ispirate soprattutto dal gesuita lucchese Giovanni Francesco Vanni. Per altre sue opere di successo fu attaccato dagli oppositori di Galileo. \nFece parte di numerose accademie: Accademia dei Disuniti, Accademia dell'Arcadia, Accademia dei Fisiocritici, Accademia dei Risvegliati, Accademia della Crusca e Accademia Fiorentina.\nSpos\u00f2 nel 1672 Lucrezia de' Cancellieri, da cui nacque nel 1674 il matematico Angelo Marchetti e poi un secondo figlio, Francesco, che scriver\u00e0 una biografia sul padre."}
{"id": "358612", "revid": "15756", "url": "https://it.wikipedia.org/wiki?curid=358612", "title": "Underclocking", "text": "L'underclocking \u00e8 la modifica dei parametri di funzionamento di un componente elettronico per farlo funzionare ad una frequenza minore rispetto a quella nominale. Spesso utilizzato per i microprocessori si applica anche a memorie, alimentatori ed altri dispositivi elettronici.\nProcedura.\nRaccogliere informazioni sul proprio hardware in modo da conoscere i limiti entro cui \u00e8 possibile operare. I maggiori risultati si possono ottenere con processori dal moltiplicatore sbloccato.\nSi inizi col diminuire dal BIOS la frequenza operativa del FSB, salvate le impostazioni, si riavvii il personal computer e se ne testi la stabilit\u00e0. Se il personal computer funziona senza alcun problema allora \u00e8 possibile ripetere la procedura diminuendo la tensione di alimentazione del processore solitamente indicata dalla sigla \"Vcore\". Va precisato che in linea di principio sarebbe opportuno diminuire sempre prima il Vcore rispetto agli altri parametri perch\u00e9 diminuendo FSB e moltiplicatore e lasciando il Vcore al valore nominale, funzionando il processore a una frequenza inferiore, si determina una situazione di relativa sovratensione che per\u00f2 non \u00e8 dannosa per brevi periodi. Si diminuisca la tensione, il FSB, e il moltiplicatore finch\u00e9 il sistema diventa instabile o non riesce pi\u00f9 a fare il boot. In quest'ultimo caso basta ripristinare i valori di default della scheda madre individuando nel manuale la procedura di \"reset\".\nTensione.\nLa modifica che permette di raggiungere i maggiori risultati in fatto di consumi \u00e8 la diminuzione della tensione di alimentazione del microprocessore. Il calore dissipato e il consumo variano in modo direttamente proporzionale al quadrato della tensione.\nMoltiplicatore.\nDiminuendo il moltiplicatore si diminuisce la frequenza di funzionamento del processore e quindi risulta possibile diminuire ulteriormente la tensione che rimane il parametro pi\u00f9 importante su cui agire.\nFront Side Bus (FSB).\nCome per il moltiplicatore, anche se con margini di intervento pi\u00f9 ristretti, la diminuzione del FSB porta il processore a una frequenza di funzionamento inferiore che determina quindi una minore richiesta di energia per mantenere attiva l'operativit\u00e0.\nDissipazione.\nSe l'underclock \u00e8 considerevole, la diminuzione dell'energia dissipata dal processore permette di asportare o spegnere la ventola del microprocessore, realizzando cos\u00ec un sistema a dissipazione passiva che risulta molto silenzioso e pi\u00f9 economico nei consumi.\nConsumi.\nIntervenendo su tutti e tre i fattori (Vcore, FSB e moltiplicatore) si arriva facilmente a una richiesta di energia da parte del processore frazionata rispetto a quella nominale (circa da 1/2 a 1/5)\nTecnologie di riferimento.\nL'introduzione da parte di AMD della tecnologia Cool and Quiet ha reso in gran parte obsoleto l'underclocking: Intel ha invece introdotto analoghe tecnologie con il nome SpeedStep sui processori destinati al mercato \"mobile\", processori che solitamente si accompagnano all'architettura Centrino. Alcuni prodotti di punta di Intel prevedono l'utilizzo di tecnologie Ultra Low Voltage 1.004 V a basse frequenze 1100\u00a0MHz che permettono di ridurre fino a 9 W la potenza massima.\nUna nota particolare anche riguardo ai prodotti EPIA di Via Technologies: queste motherboard incorporano nativamente processori dai consumi estremamente ridotti, progettati per operare con dissipazione passiva (senza cio\u00e8 l'utilizzo di ventole)."}
{"id": "358613", "revid": "1593509", "url": "https://it.wikipedia.org/wiki?curid=358613", "title": "Capi di Stato della Finlandia", "text": "Questa pagina contiene un elenco dei presidenti della Finlandia dalla nascita della Repubblica, nel 1919, fino ai tempi odierni.\nCronotassi.\nIl primo presidente, St\u00e5hlberg, venne scelto nel 1919 dal parlamento in base a una norma transitoria della Costituzione; lo stesso avvenne per Paasikivi nel 1946 per garantire la continuit\u00e0 fino alla fine del mandato dopo le dimissioni di Mannerheim.\nDurante la Seconda guerra mondiale, ovvero nel 1940 (Ryti, alla fine dei due anni di presidenza Kallio) e nel 1943 (Ryti, rieletto per sei anni), i grandi elettori furono gli stessi scelti nel 1937. Alla fine della presidenza Ryti, Mannerheim venne scelto in modo palese dal parlamento come presidente e lo stesso avvenne nel 1974, alla fine del terzo mandato Kekkonen in modo che questi potesse restare in carica, in via eccezionale per la crisi economica, fino al 1978.\nQuattro presidenti hanno presentato le dimissioni durante il loro mandato:"}
{"id": "358614", "revid": "1075510", "url": "https://it.wikipedia.org/wiki?curid=358614", "title": "Antoni van Leeuwenhoek", "text": "Van Leeuwenhoek.\nFormazione e carriera.\nNasce a Delft, nei Paesi Bassi, il 24 ottobre 1632 da padre artigiano cestaio, di vecchia famiglia olandese senza particolare distinzione sociale. \u00c8 stata supposta una possibile origine ebraica della famiglia, ma l'atto di battesimo di Antoni nella chiesa nuova di Dein e gli atti dei suoi due matrimoni testimoniano la sua appartenenza alla Chiesa riformata olandese.\nFrequenta la scuola primaria nella cittadina di Warmond, vicino a Leida, e successivamente si trasferisce a Benthuizen presso lo zio procuratore. Tuttavia il giovane Antoni non fu avviato alla carriera legale in quanto, non conoscendo il latino, non poteva intraprendere alcun tipo di studi universitari. Avendo ricevuto nei primi anni di scuola a Warmond solo basilari nozioni di matematica e fisica, non acceder\u00e0 mai a studi letterari e mostrer\u00e0 sempre di conoscere soltanto la sua lingua natale.\nNonostante la sua genialit\u00e0 di ricercatore dilettante, infatti, molti contemporanei criticheranno tale ignoranza letteraria e guarderanno con diffidenza l'estraneit\u00e0 alla cultura tradizionale, come testimonia il giudizio espresso dal fisico e zoologo Thomas Molineux, insegnante al Trinity College dell'Universit\u00e0 di Dublino che lo conobbe personalmente e visit\u00f2 il suo laboratorio. \nAncora senza particolari interessi o inclinazioni, all'et\u00e0 di sedici anni Antoni parte per Amsterdam, dove trascorrer\u00e0 sei anni lavorando come amministratore e cassiere in un negozio di tessuti. \nSembra che nella stessa citt\u00e0 abbia fatto conoscenza del naturalista Jan Swammerdam, interessato a ricerche microscopiche.\nIn seguito, nel 1654, ritorna a Delft e vi si stabilisce fino alla morte, aprendo un negozio di tessuti e ottenendo, successivamente, diverse cariche pubbliche presso il Comune di Delft: in un primo momento, quella di Tesoriere degli Sceriffi, poi di ispettore ai lavori pubblici (carica per la quale dovette sostenere un esame somministratogli dal matematico Genesius Baen, che super\u00f2 brillantemente), e infine di \u00abmisuratore dei vini\u00bb, responsabile, cio\u00e8, del controllo dei vini importati a Delft, senza dubbio grazie alla sua competenza chimica.\nMicroscopia.\nIl suo inizio deriv\u00f2 dal fabbricarsi artigianalmente delle lenti per controllare i tessuti che commerciava, successivamente affinando la propria rudimentale tecnica di costruzione si accorse che cominciava a vedere distintamente esseri di un altro mondo e cominci\u00f2 ad appassionarsi, eseguendo confronti incrociati e redigendo accurate annotazioni e disegni.\nLa prima testimonianza scritta del suo interesse a ricerche micro-grafiche risale al 1663: essa consiste in una memoria inviata alla Royal Society di Londra per essere pubblicata sulla \"Philosophical Transactions of the Royal Society\", rivista scientifica a cura della Societ\u00e0, riguardante alcune osservazioni sugli organi visivi, sulla bocca e sul pungiglione dell'ape, sul pidocchio, e altre analisi microscopiche sulla muffa.\nIn questa lettera Leeuwenhoek analizza per la prima volta e delinea con cura gli occhi degli insetti e la struttura di ogni singolo ommatidio, e ne intuisce la funzione per la visione a distanza, in opposizione a quella degli uccelli.\nLa memoria \u00e8 inoltre accompagnata da una lettera dell'anatomista Regnier de Graaf che raccomanda, all'attenzione del segretario della Royal Society Oldenburg, i risultati delle ricerche di \u00abun geniale ricercatore di nome Leeuwenhoek che ha progettato microscopi che superano di molto quelli che si sono visti finora... \u00bb.\nInizialmente la fama di Leeuwenhoek \u00e8 legata, infatti, quasi esclusivamente alla perfezione tecnica dei suoi strumenti fabbricati a mano, che superano in precisione e in potenza (permettono un ingrandimento di circa 270 volte) i microscopi dell'epoca. Egli aument\u00f2 la potenza di questi attraverso l'uso di tecniche nuove di osservazione, applicando, ad esempio, specchi riflettenti concavi e impiegando fonti di illuminazione artificiale, come candele.\nOsservazioni principali.\nLeehuwenoek comp\u00ec svariate osservazioni e alcune, nonostante siano state casuali e svolte per la maggior parte senza alcun piano prestabilito, rappresentano un contributo fondamentale a ricerche gi\u00e0 in atto, o novit\u00e0 assolute che inaugurano nuove vie di sperimentazione.\nDel primo tipo \u00e8 lo studio, eseguito intorno al 1690, relativo al controverso passaggio del sangue dalle ultime ramificazioni delle arterie alle prime delle vene, che costituiva un ostacolo insormontabile per i sostenitori della nuova teoria circolatoria di Harvey. Osservando al microscopio la coda del girino e la membrana interdigitale della rana, Leeuwenhoek pot\u00e9 confermare, contro i detrattori della nuova teoria sulla circolazione sanguigna (egli stesso aveva dimostrato un certo scetticismo nei suoi confronti) la scoperta annunciata da Marcello Malpighi nel 1661: l'esistenza dei vasi capillari, che formano una rete tra arterie e vene. \nEgli inoltre ha il merito di aver identificato i globuli del sangue e di aver analizzato accuratamente la struttura dei tessuti animali e vegetali: a Leeuwenhoek si deve la prima esatta descrizione della struttura lamellare del cristallino. Ma la scoperta per cui \u00e8 principalmente ricordato e che lo ha reso noto in Europa, \u00e8 quella riguardante gli \u00abanimaletti\u00bb rilevati in una serie di osservazioni sperimentali condotte sui liquidi pi\u00f9 diversi. In questo modo nascono la protozoologia, la microbiologia e la batteriologia che, dapprima con curiosa confusione, quindi con un rigore sempre crescente, in tempi recenti hanno potuto rivelare tutta la loro prolificit\u00e0 e rilevanza per la ricerca medica.\nUn grande valore storico hanno le lettere indirizzate da Leeuwenhoek alla Royal Society e allo zoologo Constantijn Huygens in quanto ci permettono di seguire l'evoluzione di questa appassionata ricerca, che ha inizio ufficialmente nel 1674, con la memoria sui ritrovamenti in acqua dolce, e prosegue ininterrotta attraverso continui approfondimenti fino alla vigilia della morte di Leeuwenhoek.\nL'applicazione del metodo sperimentale.\nOltre a scoprire numerosi protozoi e batteri (descrivendo con buona precisione il Volvox, la Vorticella, l'Opalina, il Nyctotherus, il Trichomonas vaginalis, il Bacterium coli, l'Azotobacter, Amylobacter saccarobutyricum e altri), che solo in seguito a successive ricerche saranno individuati come agenti patogeni, di grande interesse nelle sue ricerche \u00e8 l'applicazione rigorosa del metodo sperimentale moderno, sostenuto da Galileo Galilei e perfezionato da Isaac Newton.\nEsso non consiste nella semplice osservazione casuale di fatti diversi, ma nella realizzazione di condizioni di laboratorio adatte alla verifica di ipotesi gi\u00e0 formulate sulla base di dati precedenti, e alla misurazione il pi\u00f9 possibile quantitativa dei fenomeni.\nSu queste premesse si fondano le ricerche successive che Leeuwenhoek esegue, in ordine, su liquidi naturali, quali l'acqua piovana, l'acqua dolce corrente, l'acqua di fonte, l'acqua marina, su liquidi opportunatamente modificati, versando nell'acqua pepe, zenzero, chiodi di garofano, noce moscata, e infine sugli umori del corpo animale, dalla bile allo sperma, in cui si individueranno chiaramente gli spermatozoi come agenti della fecondazione. La costruzione artificiale di ambienti diversi e delle condizioni sperimentali necessarie gli permette di descrivere con considerevole precisione i diversi comportamenti di protozoi e batteri osservati, di distinguerli, di classificarli, di misurarne le dimensioni e la densit\u00e0 media, arricchendo cos\u00ec i dati gi\u00e0 disponibili. La seriet\u00e0 e rigorosit\u00e0 metodologica, di cui aveva consapevolezza e che spesso ostentava, si evince da una serie di osservazioni reperibili nel suo ricco epistolario, quali, per esempio, un brano di una lettera alla Royal Society del 1692, in cui egli afferma: o in una lettera a un amico in cui \u00e8 presente una critica piuttosto sottile: \nGli ultimi anni.\nGuadagnatosi un'eccellente reputazione e l'apprezzamento universale, ricoperto di riconoscimenti ufficiali (membro della Royal Society nel 1680; membro corrispondente della Reale Accademia delle Scienze di Parigi nel 1699; insignito di una medaglia da parte dell'Universit\u00e0 di Lovanio nel 1716), visitato da studiosi e personaggi politici di tutto il mondo (celebre la visita dello zar Pietro il Grande di Russia, che visit\u00f2 il suo laboratorio), dopo aver visto l'edizione latina della completa collezione delle sue numerosissime lettere e relazioni, gi\u00e0 parzialmente pubblicate negli anni precedenti, in olandese e in latino, uscita nel 1722 sotto il titolo di \u00ab\"Arcana Naturae, ope Exactissimorum Microscopiorum Detecta, experimentis variis comprobata, Epistolis, ad varios illustres viros, ut et ad integram, quae Londini floret, sapientem Societatem [...] datis\"\u00bb, Leehuwenoek muore vecchissimo il 26 agosto 1723, dopo aver descritto nelle sue due ultime lettere alla Royal Society del marzo e del maggio di quell'anno i sintomi della affezione cardiaca che lo avrebbe portato alla morte, lasciando per testamento i microscopi di cui andava tanto geloso e che non aveva mai voluto mettere in commercio alla Royal Society, di cui aveva condiviso straordinariamente lo spirito, simboleggiato nel motto, attribuito alla Societ\u00e0 dai Re d'Inghilterra, \u00ab Nullius in verba \u00bb, netto rifiuto di ogni autorit\u00e0 tradizionale, in nome di una personale, paziente e rigorosa ricerca sperimentale."}
{"id": "358615", "revid": "8911", "url": "https://it.wikipedia.org/wiki?curid=358615", "title": "Underclock", "text": ""}
{"id": "358617", "revid": "409613", "url": "https://it.wikipedia.org/wiki?curid=358617", "title": "Osservatorio astronomico del Monte Baldo", "text": "L'osservatorio astronomico del Monte Baldo, intitolato ad Angelo Gelodi, \u00e8 un osservatorio astronomico pubblico della provincia di Verona, e si trova nei pressi del rifugio Novezzina sul monte Baldo.\nL'osservatorio \u00e8 stato inaugurato il 30 luglio 2005, \u00e8 di propriet\u00e0 del comune di Ferrara di Monte Baldo, ed \u00e8 gestito tecnicamente dal Circolo astrofili veronesi \"Antonio Cagnoli\", che ne ha anche elaborato il progetto.\nL'osservatorio viene regolarmente aperto al pubblico per serate osservative, conferenze, visite guidate, iniziative di vario tipo, anche per scuole ed enti. \u00c8 inoltre attivo nella ricerca amatoriale, ad esempio nel campo delle meteore e della spettrografia.\nVi sono presenti due telescopi da 400\u00a0mm, uno Schmidt Cassegrain per l'osservazione visuale ed un Ritchey-Chr\u00e9tien dotato invece di una camera CCD per i rilevamenti scientifici."}
{"id": "358621", "revid": "1745361", "url": "https://it.wikipedia.org/wiki?curid=358621", "title": "Humber", "text": "L'Humber \u00e8 un ampio estuario sul Mare del Nord, che forma parte del confine tra nord e sud dell'Inghilterra. Vi si trovano i porti di Hull, Grimsby, Immingham e New Holland.\nGeografia.\nL'estuario \u00e8 formato dall'unione dei fiumi Trent e Ouse. In alcuni tratti \u00e8 largo 12\u00a0km e profondo 30\u00a0m, quindi \u00e8 l'estuario pi\u00f9 grande del Regno Unito e come traffico di merci il secondo solo dopo quello del Tamigi.\nStoria.\nL'estuario dell'Humber ha da sempre rappresentato un confine naturale tra il nord e il sud dell'Inghilterra. Nella Britannia postromana era il confine tra le regioni di Loegria e Cambria. Nel periodo dell'Eptarchia anglosassone segn\u00f2 invece il confine tra il Regno di Northumbria a nord e quelli di Mercia e Lindsey a sud.\nDal 1974 al 1996 le aree conosciute come East Riding of Yorkshire, North Lincolnshire e North East Lincolnshire hanno costituito l'Humberside.\nNel 1981 \u00e8 stato inaugurato l'Humber Bridge, un ponte sospeso con la campata principale lunga 1.410 m. \u00c8 all'ottavo posto al mondo tra i ponti sospesi per lunghezza della campata principale.\nLeggenda.\nGoffredo di Monmouth, nella sua \"Historia Regum Britanniae\", popolarizz\u00f2 la leggenda secondo cui l'estuario prenderebbe il nome da Humber l'Unno, un eroe che invase la Scozia nel XII secolo a.C., e che mor\u00ec annegando nelle acque dell'Humber."}
{"id": "358623", "revid": "767487", "url": "https://it.wikipedia.org/wiki?curid=358623", "title": "Ashes (Tristania)", "text": "Ashes \u00e8 il quarto album della gothic metal band norvegese Tristania, il primo in collaborazione con la Steamhammer Records che ne ha curato la distribuzione. L'album \u00e8 uscito il 24 gennaio 2005.\nAlbum.\nQuesto lavoro rappresenta una svolta nello stile musicale della band che per la prima volta elimina i cori. Il sound generale dell'album \u00e8 pi\u00f9 pesante rispetto ai precedenti, e nettamente pi\u00f9 orientato verso il doom metal tradizionale anche per la totale assenza di suoni elettronici e delle componenti orchestrali e sinfoniche, ad eccezione della voce di Vibeke Stene e \u00d8sten Berg\u00f8y, che tanto avevano contribuito a delineare lo stile della band. Da segnalare in particolare la mancata partecipazione dell'ex violinista Pete Johansen.\nQuesto \u00e8 il primo e unico album registrato dai Tristania insieme a Kjetil Ingebrethsen, che abbandoner\u00e0 la band l'anno successivo, nel 2006."}
{"id": "358626", "revid": "120649966", "url": "https://it.wikipedia.org/wiki?curid=358626", "title": "Tropicalizzazione", "text": "La tropicalizzazione, in diversi settori tecnologici, indica la previsione nella progettazione di un utensile di elementi strutturali volti a rendere lo strumento resistente a situazioni climatiche difficili, ed in particolare caratterizzate da temperatura e tasso di umidit\u00e0 particolarmente elevati (quali si trovano, appunto, nei climi tropicali).\nSi applica a diversi tipi di macchinari e strumenti (dalle automobili alle apparecchiature informatiche e fotografiche), e implica evidentemente diversi generi di soluzioni tecniche in diversi casi.\nNelle macchine fotografiche la tropicalizzazione solitamente comprende l'impermeabilizzazione dell'insieme 'corpo macchina-obiettivo' mediante l'introduzione di guarnizioni in silicone o in plastica per proteggere le componenti interne dall'umidit\u00e0 e dalla polvere.\nNelle automobili, la tropicalizzazione consiste in genere nella dotazione di un radiatore di dimensioni maggiori rispetto agli standard, atto a smaltire il calore anche se la temperatura esterna di esercizio \u00e8 di 40 \u00b0C.\nNella ferramenta (viti, bulloni ed altro.) la tropicalizzazione consiste in un trattamento di passivazione, successivo alla zincatura, effettuato con cromo esavalente, trattamento detto anche di zincatura gialla per via del colore risultante.\nNei PC si utilizzano contenitori esterni impermeabili a polvere e liquidi e resistenti agli urti. Internamente, si utilizzano basse frequenze di lavoro dei processori (underclocking), in modo da ridurne la potenza da dissipare, e si usano dissipatori di calore sovradimensionati: entrambe le misure hanno lo scopo di abbassare la temperatura di lavoro dei circuiti integrati e aumentarne cos\u00ec l'affidabilit\u00e0."}
{"id": "358627", "revid": "115811164", "url": "https://it.wikipedia.org/wiki?curid=358627", "title": "Regno di Brycheiniog", "text": "Il regno di Brycheiniog fu creato attorno alla met\u00e0 del V secolo da re Brychan, da cui prese il nome. Oggi corrisponde pi\u00f9 o meno alla contea tradizionale gallese del Brecknockshire, in Inghilterra, che confina a nord con il Radnorshire, a est con l'Herefordshire e il Monmouthshire, a sud con il Monmouthshire e il Glamorganshire e a ovest con il Carmarthenshire e il Cardiganshire. \nBrychan, che secondo la tradizione era nato in Irlanda, era figlio del sovrano irlandese Anlach mac Cormac. Egli si trasfer\u00ec con la famiglia nell'area britannica nota come Garthmadrun, che fu poi chiamata Brycheiniog in suo onore quando divenne re dopo la morte del padre. La capitale del regno si trovava su un'isola artificiale a Llangorse, realizzata da un mastro costruttore irlandese allo scopo di mostrare l'orgoglio del sovrano per le sue origini irlandesi. Questo tipo di costruzione era ignota fuori dalla Scozia e dall'Irlanda ed \u00e8 l'unica di questo genere conosciuta nel Galles. Beni di lusso furono portati qui da tutto il mondo e il tesoro del regno \u00e8 stato scoperto nelle acque attorno all'isola pochi decenni fa. Purtroppo, l'insediamento fu distrutto da un raid anglo-sassone solo due decenni dopo la sua costruzione e fu abbandonato.\nBrynach fond\u00f2 una dinastia che regn\u00f2 fino al VII secolo, quando il Brycheiniog pass\u00f2 nelle mani della casata reale del Dyfed. A lui successe il primogenito Rhain Dremrydd, zio di Cadwg, re di Gwynllg e Penychen. Attorno al 510 sul trono troviamo Rigenew ap Rhein, attorno al 540 Llywarch ap Rigenew e attorno al 580 Idwallon ap Llywarch. Attorno al 620 sul trono c'era Rhiwallon ap Idwallon, ultimo discendente maschio della linea genealogica di Brychen. Sua figlia Ceindrych, che in seconde nozze spos\u00f2 il suo lontano cugino Cloten del Dyfed. Cos\u00ec per tre generazioni i due regni furono uniti, poi attorno alla met\u00e0 dell'VIII secolo la casata reale del Dyfed divise il territorio e forse il fratello pi\u00f9 giovane del re ebbe il Brycheiniog.\nAttorno al 715 sul trono troviamo Rhain ap Cadwgan, che probabilmente regnava su Dyfed e su gran parte del Brycheiniog, mentre il fratello Awst ap Cadwgn governava su una piccola porzione del Brycheiniog. Attorno al 730 sul trono c'\u00e8 Tewdr ap Rhein, secondogenito di Rhein e fratello di Tewdos, re del Dyfed. Nel 730 Tewdr uccise un pretendente al trono, Elwystl ap Awst. Attorno al 770 sul trono c'\u00e8 Gryffydd ap Nowy, attorno all'800 Tewdr ap Gryffydd e tra l'840 e l'885 Elisedd ap Tewdr, che si sottomise ad Alfredo del Wessex per avere aiuto contro Anarawd Gwynedd. Attorno all'848 re Ithael del Gwent fu ucciso in battaglia contro Elisedd, forse scatenando una faida, che attir\u00f2 ben presto Hywel ap Rhys del Glywyssing, cugino di Ithael, il quale scese in guerra contro Elisedd per delle terre. La situazione vide entrare in gioco anche Cadell, sovrano del Galles meridionale, probabilmente Cadell ap Rhodri del Seisyllwg. Hywel fu costretto a cedere. Attorno all'890 sul trono troviamo Tewdr ap Elisedd e attorno al 900 Gryffydd ap Elisedd. Attorno al 920, a seguito della crescente potenza del Deheubarth nel Galles meridionale, il Brycheiniog fu costretto a sottomettersi, diventando un regno-dipendente. Successivi sovrani furono Tewdr Brycheiniog ap Gryffydd, Gwylog ap Tewdr e attorno a 970 Elisedd ap Gwylog. L'ultimo sovrano noto del Brycheiniog \u00e8 Gryffydd ap Elisedd (morto attorno al 1045). A questo punto il regno fu diviso in tre aree, che facevano parte del Deheubarth. Nel XII secolo i normanni conquistarono il Galles e il Brycheiniog divenne una signoria, i cui lord erano soggetti alla famiglia Mortimer, che regn\u00f2 su gran parte del Galles sud-orientale (area delle marche gallesi). Durante il regno di Llywelyn ap Gruffydd del Gwynedd, Enrico III d'Inghilterra gli riconobbe il titolo di \"Principe di Galles\" con il Trattato di Montgomery del 1267. Comunque il Brycheiniog fu attaccato nel 1276 dai lord Humphrey de Bohun e Roger Mortimer. Da questo momento il Brycheiniog fu soggetto al dominio inglese e divenne una contea."}
{"id": "358630", "revid": "2056951", "url": "https://it.wikipedia.org/wiki?curid=358630", "title": "Grande ufficiale", "text": "Il titolo di Grande Ufficiale (o Commendatore con Placca) \u00e8 una classe onorifica di alto rango in uso in molti ordinamenti.\nEsso, nella scala delle benemerenze degli ordini cavallereschi e di merito, \u00e8 superiore a quello di commendatore ed \u00e8 inferiore all'onorificenza di cavaliere di gran croce.\nIl titolo e le sue varie accezioni.\nFrancia.\nIn Francia assume due significati:\nGermania.\nIn Germania il titolo di \"Gro\u00dfoffizial\" \u00e8 raramente usato.\nItalia.\nIn Italia, il titolo di \"grande ufficiale\" ha di norma un solo grado ed \u00e8 stato utilizzato come onorificenza di secondo grado in alcuni ordini durante gli stati preunitari della Penisola, entrando in uso in maniera decisiva negli ordini cavallereschi del Regno d'Italia ed anche in quelli della repubblica.\nInsegne.\nGli insigniti della medaglia di grand'ufficiale di un ordine cavalleresco, solitamente, indossano l'onorificenza come segue:"}
{"id": "358631", "revid": "2056951", "url": "https://it.wikipedia.org/wiki?curid=358631", "title": "Cavaliere di gran croce", "text": "Il titolo di Cavaliere di Gran Croce \u00e8 una onorificenza cavalleresca di altissimo rango.\nEsso, nella scala dei gradi degli ordini cavallereschi e di merito, \u00e8 superiore a quello di grande ufficiale ed \u00e8 inferiore all'onorificenza di cavaliere di gran croce decorato di gran cordone, che per\u00f2 non \u00e8 presente in tutti gli ordini cavallereschi esistenti.\nIl grado di cavaliere di gran croce \u00e8 il grado pi\u00f9 elevato della classe dei \"cavalieri\" e differisce da quello di Gran Maestro dell'ordine, che detiene un apposito collare per il suo specifico e unico rango.\nIl titolo e le sue varie accezioni.\nFrancia.\nIn Francia il titolo viene sovente indicato con l'appellativo di \"Grand-Croix\" e viene conferito in prevalenza solo in occasione della Legion d'onore, ordine cavalleresco creato da Napoleone Bonaparte, primo console della Prima Repubblica Francese, il 19 maggio 1802 e sopravvissuto sino a oggi come la massima onorificenza dello stato francese.\nGermania.\nIn Germania il titolo di cavaliere di gran croce (\"Gro\u00dfkreuz\"), negli ordini antichi, poteva essere suddiviso in classi (es. Cavaliere di Gran Croce di I classe, Cavaliere di Gran Croce di II Classe) oppure poteva essere accompagnato dall'aggiunta di una placca da portarsi sul petto (es. cavaliere di gran croce con placca, cavaliere di gran croce).\nItalia.\nIn Italia, il titolo di \"Cavaliere di Gran Croce\" ha di norma un solo grado ed \u00e8 stato utilizzato come massima onorificenza in moltissimi ordini durante gli Stati preunitari, negli ordini cavallereschi del Regno d'Italia e anche in quelli della Repubblica.\nInsegne.\nGli insigniti della \"Gran Croce\" di un ordine cavalleresco, solitamente, indossano l'onorificenza come segue:"}
{"id": "358632", "revid": "1934238", "url": "https://it.wikipedia.org/wiki?curid=358632", "title": "Cavaliere di gran croce decorato di gran cordone", "text": "Il titolo di cavaliere di gran croce decorato di gran cordone \u00e8 l'onorificenza pi\u00f9 alta prevista dagli ordinamenti di benemerito internazionali. Esso viene talvolta anche indicato con cavaliere di gran croce decorato di gran collare per quegli ordini che prevedano un collare come massima onorificenza.\nIl titolo di cavaliere di gran croce decorato di gran cordone ha un solo grado, e consiste in un innalzamento del precedente grado di cavaliere di gran croce ed \u00e8 inferiore solamente alla carica di gran maestro dell'ordine stesso, quando prevista.\nIl titolo e le sue varie accezioni.\nFrancia.\nIn Francia esso viene conferito in prevalenza solo in occasione della Legion d'onore, ordine cavalleresco creato da Napoleone Bonaparte, primo console della Prima repubblica francese, il 19 maggio 1802 e sopravvissuto sino ad oggi come la massima onorificenza dello stato francese.\nGermania.\nIn Germania il titolo (\"Gro\u00dfkreuz mit Gro\u00dfkollar\") \u00e8 stato raramente utilizzato, ma si sono registrati casi in cui alcuni ordini a classe unica (ordine del Toson d'oro) abbiano utilizzato anche questa accezione per descrivere i propri insigniti, talvolta con la semplice formula di \"Gro\u00dfkollar\" o \"Gro\u00dfkordon\".\nItalia.\nIn Italia, il titolo di \"cavaliere di gran croce decorato di gran cordone\" non ha mai coinciso con quello di gran maestro ed \u00e8 rimasto un grado onorifico della gran croce, riconosciuto per particolari meriti di benemerenza sia negli ordini degli Stati pre-unitari, sia nel Regno d'Italia sia nella Repubblica.\nInsegne.\nGli insigniti della gran croce decorati di gran cordone di un ordine cavalleresco, solitamente, indossano l'onorificenza come segue:\nil collare viene portato attorno al collo dell'insignito, cadente anche sulle spalle, ed \u00e8 realizzato solitamente in oro o materiali preziosi unitamente a pietre preziose o semipreziose. Esso \u00e8 sovente accompagnato da simboli e cifre che rimandano alle medesime figure identificative dell'ordine, o che compaiono come motivo sulla medaglia o sulla placca da petto."}
{"id": "358634", "revid": "767487", "url": "https://it.wikipedia.org/wiki?curid=358634", "title": "Bernardino Giannuzzi-Savelli", "text": "Biografia.\nNacque a Cosenza il 19 novembre 1822, figlio ultragenito di Domenico, Barone di Pietramala attualmente chiamata Cleto e di Rosa Maria Mollo figlia del barone Saverio. Studi\u00f2 a Cosenza, mostrando una non comune capacit\u00e0 di apprendimento, e presso l'Universit\u00e0 Federico II di Napoli laureandosi in giurisprudenza.\nEbbe subito modo di mostrare le sue capacit\u00e0 dialettiche per il suo carattere affabile e brillante. Nel 1845 entr\u00f2 in magistratura, e rivest\u00ec la carica di pubblico ministero in uno dei momenti pi\u00f9 difficili del Regno delle Due Sicilie. Per le sue alte doti di equilibrio umano e professionale presto raggiunse le vette della suprema magistratura.\nL'elevata preparazione e l'indubbia competenza nel diritto gli conferirono un facile passaggio nel neo Regno d'Italia. Nel febbraio 1862 si trasfer\u00ec a Torino quale membro della \"Commissione per gli Studi Legislativi\".\nNel 1878 accogliendo l'esortazione del cardinale Guglielmo Sanfelice d'Acquavella, suo amico ed estimatore, all'epoca arcivescovo metropolita di Napoli, fu per un breve periodo consigliere comunale della citt\u00e0. Nel 1878 fu primo presidente della Corte di Appello di Roma con funzioni di estensore e relatore. In quegli anni fu presidente della Commissione per la preparazione del Codice del Commercio. Il 21 giugno 1881, su proposta di Giuseppe Zanardelli, venne nominato dal re Umberto I senatore del Regno. Il 25 maggio 1883 il Presidente del Consiglio Agostino Depretis lo chiam\u00f2 al governo come ministro guardasigilli e ministro di Grazia e Giustizia e dei Culti. Fu molto tenace ed attivo nella preparazione del Codice Penale al quale cerc\u00f2 di conferire un carattere marcatamente liberale.\nFu vicepresidente del Senato del Regno dal maggio 1886 sino alla sua morte avvenuta a Roma il 10 novembre 1887."}
{"id": "358637", "revid": "799504", "url": "https://it.wikipedia.org/wiki?curid=358637", "title": "Basilica di San Giulio", "text": "La basilica di San Giulio \u00e8 un luogo di culto cattolico che sorge sulla piccola isola di San Giulio situata al centro del lago d'Orta. Ha la dignit\u00e0 di basilica minore.\nSebbene l'isola faccia parte del comune di Orta San Giulio (nato nel 1928 dalla fusione dei comuni di Orta Novarese e isola di San Giulio), la basilica appartiene a una parrocchia a s\u00e9 stante (parrocchia di San Giacomo) che comprende l'isola e una parte della costa occidentale del lago nel territorio del comune di San Maurizio d'Opaglio.\nStoria.\nLa tradizione, contenente interessanti riferimenti storici, vuole che questa sia la centesima e ultima chiesa fondata da san Giulio, originario dell'isola di Egina in Grecia, che con il fratello Giuliano dedic\u00f2 gli ultimi anni di vita all'evangelizzazione del lago d'Orta.\nSecondo la leggenda, intorno al 390 il santo raggiunse l'isola navigando sul proprio mantello e la liber\u00f2 dai draghi (immagine simbolica della sconfitta del paganesimo) edificando una piccola chiesa, dedicata ai dodici apostoli.\nNell'Alto Medioevo la posizione strategica rese l'isola un importante centro difensivo, sede dapprima di un duca longobardo, in seguito munita di un castello appartenente al re d'Italia Berengario II.\nIl castello pervenne infine (o torn\u00f2, se fosse storica l'attribuzione della sua costruzione al vescovo di Novara Onorato nel V secolo) nella propriet\u00e0 del vescovo di Novara.\nLe vicende belliche e le esigenze militari condizionarono lo sviluppo dell'edificio sacro sia con i probabili danneggiamenti subiti nel corso degli assedi, sia per la trasformazione di alcune sue pertinenze. La descrizione dell'antica torre ottagonale del castello, demolita nel 1841 per far posto al nuovo seminario vescovile, ha indotto recentemente alcuni storici a ipotizzare che essa potesse essere in origine il battistero della pieve isolana.\nGli scavi archeologici condotti all'interno dell'edificio hanno evidenziato le tracce di una primitiva basilica (V - VI secolo) in forma di semplice, piccola cappella con unica abside, orientata verso nord forse per l'andamento del terreno. Circa un secolo dopo venne costruita una nuova chiesa, grande e correttamente orientata, sempre con unica abside. Si \u00e8 ipotizzato che gli eventi bellici dell'anno 956 e 962, quando la fortezza - occupata dalla regina Willa, moglie del re Berengario - fu assediata dalle forze imperiali di Ottone I, abbiano portato al grave danneggiamento - se non alla totale distruzione - di questa chiesa altomedievale. Nuove ricerche e rilievi sostengono che la chiesa sia stata interamente distrutta nel X secolo.\nDopo l'assedio, Ottone I offri in dono ai canonici terreni con bestiame, selve, corsi d'acqua e tutti i diritti annessi, che fornirono i mezzi per la ricostruzione e l'ampliamento della chiesa. Nei secoli successivi l'interno della chiesa ha subito varie trasformazioni, apportate dai vescovi che si sono succeduti negli anni, realizzando cos\u00ec un complesso artistico variegato e non omogeneo. All'esterno, diverse costruzioni sono sorte soffocando l'originale architettura. \nLa chiesa attuale a tre navate con transetto sporgente, d'impianto romanico ma con numerosi rimaneggiamenti dei secoli successivi, fu edificata nel XII secolo, sul modello dell'antica cattedrale di Novara.\nAl suo interno \u00e8 custodito un prezioso ambone scolpito (in marmo serpentino verde d'Oira) e sorretto da quattro colonne pi\u00f9 antiche, che \u00e8 un vero capolavoro della scultura romanica del XII secolo. L'ambone \u00e8 tutto decorato con simboli cari alla cristianit\u00e0 (i quattro simboli degli Evangelisti e scene di lotta del bene contro il male) e una figura maschile che, secondo alcuni studi, potrebbe raffigurare l'abate riformatore Guglielmo da Volpiano nato proprio sull'isola nell'anno 962. Ma esistono altre e pi\u00f9 recenti teorie.\nLa chiesa contiene anche una cripta, edificata nel XVII secolo, che custodise le ossa di san Giulio e dei santi Audenzio, Elia, Demetrio e Filiberto. \nDescrizione.\nEsterno.\nLa facciata della chiesa \u00e8 visibile navigando sul lago o dal piazzale chiuso sul quale essa guarda, e che oggi fa parte del monastero di monache benedettine; essa conserva un aspetto romanico nonostante le modifiche seicentesche che portarono all'edificazione di un pronao sormontato da una grande finestra a serliana. Due paraste sporgenti inquadrano l'ingresso innalzandosi sino al tetto: esse dividono in tre campi la facciata consentendo di intravedere la struttura a tre navate della chiesa; il campo centrale presenta in alto una finestra a croce e una serie di archetti pensili in cotto che corrono lungo la copertura a capanna. I due corpi laterali della facciata sono delimitati da due snelle torri scalari (XII secolo) con bifore e ghiere in cotto.\nL'ingresso per i visitatori della basilica \u00e8 posto sul lato meridionale della chiesa, quasi interamente nascosto dall'antico palazzo Vescovile (ora convento delle monache); vi si arriva dall'imbarcadero attraversando un portale rinascimentale e percorrendo una scalinata coperta a vela. La basilica \u00e8 delimitata a oriente da tre absidi semicircolari (di cui una \u00e8 interamente nascosta all'esterno dal corpo di fabbrica della sagrestia); quella centrale, formata da conci ben squadrati, \u00e8 caratterizzata da un'elegante galleria di archi in cotto a doppia ghiera.\nIl tiburio ottagonale, posto all'incrocio della navata centrale e del transetto, era gi\u00e0 presente in epoca romanica: \u00e8 stato rimaneggiato alla fine del Settecento con l'apertura di una finestra per ogni lato, con la eccezione di un lato che ha mantenuto l'antico aspetto con la presenza di una trifora cieca con esili colonnine e capitelli a fogliami.\nIl campanile romanico sorge in posizione distaccata dalla chiesa, a ridosso delle absidi; \u00e8 diviso internamente in sei piani alleggeriti nei due piani pi\u00f9 alti dalla presenza, rispettivamente, di una doppia bifora e di una trifora. Mentre la basilica segue canoni stilistici propri dell'area romanico lombarda, il campanile si colloca piuttosto nella matrice architettonica piemontese, segnatamente in quella dell'abbazia di Fruttuaria, cosa che porta a formulare l'intervento di Guglielmo da Volpiano, importante figura di abate e architetto nato proprio nell'isola di San Giulio.\nInterno.\nLa basilica \u00e8 a tre navate con volte a crociera, e, per quanto ancora si pu\u00f2 osservare dell'antica matrice romanica, si connota per la presenza di due matronei che percorrono sino al transetto le navate laterali: ad essi si accede da due scale a chiocciola poste all'interno dei due piccoli campanili che delimitano la facciata.\nLa maggior parte degli altri elementi strutturali sono invece da ascrivere alle trasformazioni secentesche della chiesa: si tratta principalmente della costruzione di una sorta di esonartece addossato alla controfacciata (che funziona, nel piano superiore, da galleria di collegamento dei due matronei) e dalla realizzazione della cripta (1697) a tre navatelle con volte a vela e colonnine di marmo che ospita la teca con le spoglie di san Giulio. Alla cripta si accede da due scale ai lati del presbiterio che si presenta, come tutto il transetto, in posizione sopraelevata rispetto alle navate.\nIl pavimento originale delle tre navate, distrutto fra il 1835 ed il 1840, era costituito da un mosaico di pietre bianche e nere che formavano disegni rappresentanti fra altri i segni dello Zodiaco e le visioni di Giuseppe. A questo \u00e8 stato sostituito un pavimento sempre in mosaico di non particolare rilievo, che a causa di danneggiamenti \u00e8 stato sostituito nel 1894 con piastrelle in quarzite di colore verde grigio e giallo oro. Dell'originale pavimentazione rimane solo una piccola area vicino ai pilastri del lato sinistro della navata principale. \nA partire dal 1300 la basilica \u00e8 stata ricoperta di affreschi pi\u00f9 volte come emerso dal restauro del 1941, curato da Carlo Nigra che porto' in vista le stratificazioni presenti nelle pitture della seconda e terza cappella della navata destra. \nL'affresco datato pi\u00f9 antico \u00e8 una raffigurazione di Sant'Antonio Abatae risalente al 1461 che si trova sul terzo pilastro della navata sinistra. Lo stesso stile si ritrova in altri affreschi di santi che adornano colonne e mura. Lo stile appartiene ad un'arte popolaresca attribuita alla dinastia dei Cagnola che si ritrova in molte chiese e cappelle della Val d'Ossola e del lago d'Orta. \nL'aspetto pi\u00f9 propriamente barocco \u00e8 costituito soprattutto dall'apparato decorativo del catino absidale e delle volte della navata maggiore, con affreschi del valsesiano Carlo Borsetti, coadiuvato dal quadraturista Pietro Camaschella e raffiguranti la \"Trinit\u00e0\" e l\"Ascesa e gloria di san Giulio e dei santi Elia, Demetrio, Filiberto e Audenzio\", questi ultimi sepolti in basilica insieme al santo patrono. Prevalentemente barocche sono le tele esposte nelle cappelle absidali e nei bracci del transetto. Possono essere menzionate: nella cappella laterale sinistra (detta cappella dell'Assunzione) una tela di Francesco del Cairo con l\"Assunzione della Vergine\"; in fondo al braccio sinistro del transetto la grande tela con l\"Incontro di san Giulio e sant'Audenzio\" di Giuseppe Zanatta; nella cappella laterale sinistra \"San Giulio che aggioga il lupo\" di Giorgio Bonola.\nTestimonianze artistiche pi\u00f9 antiche ancora presenti nell'attuale apparato decorativo sono date dallo stupendo ambone romanico addossato al quarto pilastro sinistro e dagli affreschi posti sulle pareti delle navate e sui pilastri della chiesa, espressioni di devozione popolare che coprono un arco temporale che va dalla seconda met\u00e0 del XIV ai primi decenni del XVI secolo.\nNella cappella in fondo alla navata sinistra, si osserva sopra l'altare il gruppo del \"Calvario\", statue lignee del crocifisso con la Madonna e san Giovanni evangelista ai piedi della croce: notevole \u00e8 la sapienza tecnica dell'intagliatore nella resa espressiva dei volti e nei panneggi della veste della Madonna.\nIl gruppo \u00e8 stato attribuito al \"Maestro di Santa Maria Maggiore\" (scultore ossolano oggi identificato con Domenico Merzagora) e datato verso il 1490.\nL'ambone romanico.\nCostruito in serpentino grigio-verde (lucidato assume un aspetto bronzeo) proveniente dalle vicine cave di Oira, si fa risalire agli inizi del XII secolo. Presenta una pianta quadrata con quattro colonne che sorreggono il parapetto che, a sua volta, poggia su di una base ornata di foglie d'acanto. Le quattro colonne sono diverse tra loro, due hanno fusto liscio, le altre presentano ornati in rilievo con motivi ad intreccio; notevoli sono i capitelli a fogliami (o con fogliami e teste di animali).\nIl parapetto, a forma mistilinea, presenta su ciascuno dei tre lati due parti rettilinee e una curva, che rendono suggestiva la lettura iconografica delle lastre scolpite di cui si compone.\nLeggendo le figure in senso antiorario troviamo: un centauro in atto di scoccare una freccia contro un cervo, aggredito da due fiere, poi le raffigurazioni simboliche dei quattro evangelisti (il bue di Luca, l'uomo alato di Matteo, il leone di Marco, l'aquila di Giovanni), e infine la rappresentazione di un grifone che azzanna la coda di un coccodrillo. Le due scene di lotta - corrispondenti al gusto dei bestiari medievali - stanno a significare la lotta tra il bene e il male.\nTra il leone di Marco e l'aquila di Giovanni trova curiosamente posto una figura maschile, in posizione ieratica, con il mantello e le mani appoggiate su bastone con l'impugnatura a tau: sulla identit\u00e0 (o significato simbolico) della figura ci si \u00e8 a lungo interrogati. Un'interpretazione che pare sufficientemente fondata vuole trattarsi della figura di Guglielmo da Volpiano, nato sull'isola e venerato dalla Chiesa come santo.\nTutta l'opera denota una raffinata esecuzione tecnica capace di dar corpo alle suggestioni fantastiche della iconografia medievale. L'analisi degli elementi stilistici porta a considerare come autore dell'opera un artista di area lombarda al corrente del linguaggio della scultura renana.\nGli affreschi delle navate laterali.\nUna successione di affreschi, nati verosimilmente con intenzioni di supplica o di ringraziamento da parte dei committenti, copre buona parte delle pareti delle navate laterali (ove sono visibili anche capitelli relativi al rifacimento del XII secolo) e sui pilastri che sostengono le campate della volta; essi si collocano in un arco temporale che va dalla seconda met\u00e0 del Trecento ai primi decenni del Cinquecento e, nel loro insieme, offrono un'interessante panoramica sui santi maggiormente venerati nella zona.\nIl dipinto pi\u00f9 antico \u00e8 verosimilmente quello del \"Martirio di san Lorenzo\" su una facciata del secondo pilastro a sinistra. Sempre sui pilastri riconosciamo le immagini santi Antonio abate, Martino di Tours, Donnino, Cristoforo, Elia, Giulio, Audenzio, Dorotea, Fermo, Apollonia, Nicola di Mira, Leonardo. Gli affreschi posti sui pilastri che mostrano un linguaggio cinquecentesco di maniera chiaramente gaudenziana son quelli di \"San Fermo e sant'Apollonia\" e dell\"Abbraccio tra san Giulio e sant'Audenzio\".\nNella seconda e terza campata della navata destra trovano posto affreschi attribuiti alle botteghe di frescanti novaresi attive nella seconda met\u00e0 del Quattrocento e inizi del Cinquecento; tra di essi si deve citare la figura Sperindio Cagnola che fu sodale e seguace di Gaudenzio Ferrari.\nNella seconda campata destra si osservano: nelle vele della volta i \"Dottori della Chiesa con i simboli degli Evangelisti\"; nel sottarco \"figure di Profeti\"; sulla parete, entro la lunetta, una scena del \"Martirio di Santo Stefano\" e in basso \"Madonna in trono col Bambino tra i santi Sebastiano, Giacomo, Giulio e Rocco e figura di devota\".\nIl ciclo di affreschi presente nella terza campata \u00e8 databile alla fine del XV secolo; esso comprende: nelle vele della volta, i \"Dottori della Chiesa\"; nel sottarco \"figure di santi\"; sulla parete, nella lunetta, la \"Nativit\u00e0\" e, pi\u00f9 in basso, i \"santi Cosma e Damiano\" raffigurati sulle semicolonne addossate alla parete, e in mezzo ad essi le \"figure dei santi Sebastiano, Rocco, Giacomo, Caterina d'Alessandria e Biagio\", affresco datato 1486.\nSulla parete della navata di sinistra troviamo una grande affresco contenente, nella parte superiore, una raffigurazione della Trinit\u00e0 (nelle forme del cosiddetto Trono di Grazia) e, nella parte inferiore, \"Storie di San Giulio\" narrate in forma di immagini gustosamente popolari.\nOrgano a canne.\nSulla cantoria lungo la parete sinistra della navata centrale, si trova l'organo a canne Mascioni \"opus 1188\", costruito nel 2011 riutilizzando la cassa di uno strumento pi\u00f9 antico.\nLo strumento ha due consolle, una a finestra sulla cantoria e una mobile indipendente nel transetto, entrambe con due tastiere di 58 note ciascuna e pedaliera di 30 note. La mostra dell'organo \u00e8 composta da tre cuspidi di canne di principale con bocche \"a scudo\"."}
{"id": "358640", "revid": "399", "url": "https://it.wikipedia.org/wiki?curid=358640", "title": "Tropicalizzare", "text": ""}
{"id": "358641", "revid": "12582", "url": "https://it.wikipedia.org/wiki?curid=358641", "title": "Val dei Mocheni", "text": ""}
{"id": "358643", "revid": "6923", "url": "https://it.wikipedia.org/wiki?curid=358643", "title": "Premi C\u00e9sar 1978", "text": "La cerimonia di premiazione della 3\u00aa edizione dei Premi C\u00e9sar si \u00e8 svolta il 4 febbraio 1978 alla Salle Pleyel di Parigi. \u00c8 stata presieduta da Jeanne Moreau e presentata da Pierre Tchernia. \u00c8 stata trasmessa da Antenne 2.\nIl film che ha ottenuto il maggior numero di candidature (otto) e di premi (sette) \u00e8 stato \"Providence\" di Alain Resnais.\nVincitori e candidati.\nI vincitori sono indicati in grassetto, a seguire gli altri candidati."}
{"id": "358646", "revid": "56620", "url": "https://it.wikipedia.org/wiki?curid=358646", "title": "Paolo Onorato Vigliani", "text": "Biografia.\nMagistrato, fu procuratore generale a Torino. Divenne poi Ministro di Grazia e Giustizia e senatore del Regno d'Italia.\nNacque a Pomaro Monferrato in provincia di Alessandria il 24 luglio 1814, da Alfonso Onorato Vigliani, dottore del suo paese natio, e da Cristina Sesti.\nEbbe un fratello morto non ancora ventenne e una sorella, Marianna.\nA 4 anni perse il padre e fu allevato fino al termine dei suoi studi dallo zio, l'abate Ferdinando Vigliani, professore di belle lettere, prefetto agli studi nel Collegio Trevisio di Casale.\nQuesto zio, che ebbe molta influenza nella sua educazione, di idee liberali, per i moti del 1821 fu allontanato da Torino dove insegnava nel collegio delle Provincie.\nA 18 anni si iscrisse come studente alla facolt\u00e0 di giurisprudenza di Torino e gi\u00e0 a 22 anni, nel 1836, si laure\u00f2.\nPer la sua bravura, i suoi compagni di studi, vollero far pubblicare la sua tesi a proprie spese, e i suoi professori gli decretarono la laurea d'onore che gli venne conferita con grande pompa, preceduta da una forbita orazione latina dal rettore dell'ateneo, Giovanni Battista Amossi.\nFu per qualche anno collaboratore dell'avvocato Tommaso Caire a Casale e in seguito pass\u00f2 a Torino presso l'avvocato Fraschini.\nNotato per la sua bravura dal Conte Giacinto Fedele Avet, Ministro di Grazia e Giustizia di Carlo Alberto, fu nominato il 31 agosto 1841 segretario particolare del ministero.\nNel 1848, il 4 marzo il Re Carlo Alberto promulg\u00f2 lo statuto e gi\u00e0 il 23 a seguito della rivoluzione milanese proclamava la guerra all'Austria, Onorato Vigliani, che era gi\u00e0 entrato in magistratura collabor\u00f2 al giornale Costituzionale Subalpino, fondato dal suo amico avvocato Vigna.\nNonostante la possibilit\u00e0 che gli fu offerta di essere eletto nel Parlamento Subalpino, prefer\u00ec seguire la sua vocazione di magistrato e fu, prima assessore del regio commissario sardo Colla nel Ducato di Parma e Piacenza per la parte giudiziaria e gli affari ecclesiastici (prima annessione) dal 21 maggio 1848, poi Consigliere del Magistrato d'appello di Nizza dal 2 gennaio 1849, e dal 12 maggio 1849 Consigliere del Magistrato d'appello di Casale.\nIl 25 gennaio 1850 fu promosso Avvocato dei poveri presso il Magistrato d'appello di Piemonte.\nL'acume e il suo tatto dimostrati in varie occasioni gli procurarono la fama e la possibilit\u00e0 di fare carriera, ma egli fu sempre restio a farsi distogliere dai suoi interessi di avvocato.\nNel 1851, Cavour, facendo parte del ministero presieduto da D'Azeglio, lo mand\u00f2 a reggere l'avvocatura fiscale di Nizza dove ebbe modo di farsi apprezzare ancora una volta per la sua bravura, da Napoleone III.\nNel marzo del 1854, Cavour prov\u00f2 ad averlo come ministro di Grazia e Giustizia nel suo governo, ma Vigliani seppe resistere e prefer\u00ec assumere la carica di Procuratore Generale del Re presso la Corte d'appello di Genova.\nSolo pi\u00f9 tardi, nell'ottobre 1869, assumer\u00e0 per la prima volta la carica di guardasigilli. Nel dicembre dello stesso anno dovette per\u00f2 abbandonare la sedia di ministro, per tornarvi nuovamente nel luglio 1873. Durante questo secondo periodo, fra le altre attivit\u00e0, si adoperer\u00e0 anch'egli, come i predecessori, per la presentazione di un progetto di codice penale unitario (al momento dell'Unit\u00e0 infatti, in sede di unificazione legislativa sotto il Gabinetto La Marmora, a causa di alcune divisioni sul tema della pena di morte, era stato deciso di mantenere in Toscana il codice penale emanato nel 1853 a Firenze ed estendere alle altre aree d'Italia il codice sabaudo del 1859), che rappresenter\u00e0 l'ultimo progetto di codice della Destra storica. Lascia il Ministero nel marzo 1876.\nOpere.\nTra le opere composte da Paolo Onorato Vigliani:"}
{"id": "358647", "revid": "550776", "url": "https://it.wikipedia.org/wiki?curid=358647", "title": "Mechta-Afalou", "text": "La popolazione di Mechta-Afalou \u00e8 il complesso antropologico presente in Nordafrica nel paleolitico. Prende il nome dalle localit\u00e0 di Mectha El Arbi e Afalou bou Rummel in Algeria, dove sono stati trovati molti resti di questo tipo umano (80 scheletri). Campioni numerosi sono stati trovati anche a Taforalt in Marocco (50 scheletri).\nAntropologia fisica.\nL'uomo di Mechta el Arbi, talvolta conosciuto anche come Mechta-Afalou \u00e8 considerato dagli antropologi una variante del tipo di Cromagnon europeo a cui risulta assai affine, ripetendone le disarmoniche caratteristiche antropologiche. Si deve ricordare che sono presenti anche un certo numero di tipi aberranti (cranio piuttosto alto, casi di brachicefalia, naso spesso camerrino), mentre altri esemplari rassomigliano da vicino al tipo dell'Uomo di Oberkassel (D. Ferembach, 1962).\nInoltre uno scheletro trovato ad Afalou, in livello leggermente inferiore agli altri e sepolto disteso (mentre gli altri sono sepolti flessi), presenta bassa statura e caratteristiche che l'avvicinano piuttosto a Combe-Capelle (R. Biasutti, 1967), questo suggerisce di collegarlo alle forme paleomediterranee dei portatori della cultura capsiana.\nNella forma classica fa la sua comparsa nel 20.000 a.C. e risulta associato alla paleolitica cultura iberomaurusiana. Caratteristica dei resti mechtoidi associati alla cultura iberomaurusiana \u00e8 l'avulsione degli incisivi centrali superiori, rituale che si protrae fino anche in periodo capsiano.\nDiffusione geografica.\nQuesto tipo umano, dominante nel Nordafrica fino al momento dell'apparizione (10.000 a.C.-5.000 a.C.) dei protomediterranei capsiani, comincia a diminuire demograficamente e retrocedere geograficamente verso occidente: Mar Mediterraneo occidentale, Atlantico e Isole Canarie (dove avrebbero costituito il tipo principale dei Guanci), cos\u00ec come anche nel sudest sahariano (Hassi el Abioud) e in Sudan (Jebel Saba).\nSebbene la popolazione di tipo mechtoide sia diminuita costantemente a partire dall'arrivo dei capsiani, fino all'epoca punica circa l'8% delle popolazioni del Magreb presentava le caratteristiche di Mechta, mentre queste si stimano essere ancora presenti nel 3% della popolazione nordafricana attuale.\nProbabilmente al tipo di Mechta si devono riferire i cosiddetti \"libici biondi\" ( Libu o \"Rebu\") dipinti sul sarcofago del faraone Mernefta (et\u00e0 del bronzo).\nIpotesi sul tipo di Mechta-Afalou.\nG. Camps (1996) sostiene che il tipo di Mechta el Arbi non pu\u00f2 considerarsi come il tipo ancestrale dei Berberi attuali.\nContrariamente, C. Coon sostiene che il ceppo berbero dei monti della catena dell'Atlante \u00e8 assai affine al tipo di Mechta.\nComunque l'opinione pi\u00f9 accettata \u00e8 che i Guanci sopravvissuti fino ai tempi moderni, fossero i pi\u00f9 genuini discendenti del tipo di Mechta-Afalou.\nGalleria d'immagini.\n Berbero del Rif, di tipo mechtoide\n Berbero Cabilo"}
{"id": "358648", "revid": "124525235", "url": "https://it.wikipedia.org/wiki?curid=358648", "title": "Thurii", "text": "Thurii (anche Turii, Turi o Thurio; , ), attestata in et\u00e0 romana anche come Copia o Copiae, fu una citt\u00e0 della Magna Grecia, situata nelle vicinanze dell'antica Sybaris, odierna Sibari in Calabria, nell'odierno territorio di Corigliano Rossano ovvero, pi\u00f9 probabilmente, pressoch\u00e9 sullo stesso sito, sulla costa occidentale del Golfo di Taranto. \"Thurii\" sorse come colonia panellenica (ovvero formata da greci di tutte le provenienze) ma fu di fatto l'unica fondazione realizzata da Atene nel Mediterraneo occidentale. Perse sempre pi\u00f9 importanza fino ad essere abbandonata nel corso del Medioevo. \nStoria.\nFondazione.\nL'originale nucleo della polis si fa risalire al 720 a.C. circa, anno in cui la mitica figura achea di Filottete la fond\u00f2; sempre secondo Pompeo Trogo nella citt\u00e0, durante la vita dello storico, si sarebbe potuta visitare la tomba di Filottete e le frecce di Ercole \u00abche segnarono il destino di Troia\u00bb. \nIn seguito alla distruzione della citt\u00e0 di Sybari da parte di Crotone, i superstiti sibariti, sparsi nella regione, avevano pi\u00f9 volte tentato di rifondare la citt\u00e0 ma senza successo. Si rivolsero perci\u00f2 ad Atene, dove Pericle, all'apogeo della sua potenza, si mostr\u00f2 interessato a fondare una citt\u00e0 che divenisse simbolo della civilt\u00e0 ateniese in Magna Grecia e centro del panellenismo. Dopo un primo tentativo di fondare la nuova citt\u00e0 sul sito della vecchia Sybari, sorsero presto dei contrasti tra i sibariti e gli ateniesi che indusse questi ultimi a spostarsi poco lontano e fondare nel 444/443 a.C. la nuova citt\u00e0 con il nome di \"Thurii\". \nLa scrittura della costituzione della nuova citt\u00e0 fu affidata al sofista Protagora, il suo piano urbanistico ortogonale fu tracciato probabilmente dall'architetto Ippodamo di Mileto; Empedocle accorse da Agrigento per assistere alla fondazione. Lo statista ateniese offr\u00ec allo storiografo Erodoto, vicino al circolo culturale gravitante attorno alla sua figura, un ruolo nella fondazione della colonia. Il tragediografo Sofocle, in stretta amicizia con Erodoto, gli dedic\u00f2 un epigramma all'atto del suo trasferimento a \"Thurii\". Erodoto si stabil\u00ec per diverso tempo nella colonia, ne assunse la cittadinanza della quale and\u00f2 sempre fierissimo ed i suoi legami con essa furono tanto stretti che in alcuni codici fu detto \"di Turi\". Il rapido deteriorarsi dei rapporti (che comunque si riaccese successivamente, durante la spedizione ateniese in Sicilia) tra \"Thurii\" ed Atene rende poco credibile un'antica notizia secondo cui Erodoto, che era legatissimo all'ambiente di Pericle, sarebbe morto in quella colonia della Magna Grecia, nella cui agor\u00e0 avrebbe avuto sepoltura.\nCitt\u00e0 della Magna Grecia.\nIn quanto colonia ed alleata di Atene, Thurii ebbe inizialmente un sistema politico di tipo democratico con suddivisione del corpo civico molto simile a quella della madrepatria, anche se non pi\u00f9 di dieci anni dopo pare che la citt\u00e0 conobbe una parentesi di regime oligarchico in mano ai grandi proprietari terrieri. La democrazia ritorn\u00f2 in seguito ad alcune lotte civili al termine delle quali gli oppositori della politica filoateniese furono cacciati dalla citt\u00e0. La costituzione cittadina era basata su quella di Caronda. Colonia di Sibari, Turi anelava fortemente la Sibaritide. Cos\u00ec si scontr\u00f2 con i tarantini nel 433-32 e, siglato un accordo, questi ultimi vinsero la citt\u00e0 conquistando la zona voluta dai turioti. Dopo la disfatta contro Taranto, la citt\u00e0 cerc\u00f2 di espandersi verso il Tirreno, e anche qui venne a scontrarsi con la citt\u00e0 di Terina e con i Lucani. Thurii sostenne anche la spedizione ateniese in Sicilia del 415 a.C. fornendo soldati e triremi alla stessa Atene. Il fallimento della spedizione ateniese caus\u00f2 nuovamente la caduta del regime democratico e il ritorno dell'oligarchia. \nAll'inizio del IV sec. faceva parte della Lega italiota assieme ad altre citt\u00e0 per combattere la pressione fatta dai Lucani. Per tutto il secolo riusc\u00ec a resistere alle incursioni, fino a quando nel 282 a.C., vista l'impossibilit\u00e0 di fermare gli stessi Lucani, chiese a Roma un presidio nella citt\u00e0. \nEt\u00e0 romana.\nDurante la seconda guerra punica, Thurii \u00e8 segnalata come una delle citt\u00e0 che si ribellarono ai Cartaginesi all'indomani della battaglia di Canne. Lo storico romano Tito Livio colloca la sua rivolta nell'anno 212 a.C. Nel 194 a.C. la citt\u00e0 divenne colonia latina col nome di \"Copia\" e divenne municipium. Nel 72 a.C., durante la terza guerra servile, la citt\u00e0 fu presa e saccheggiata da Spartaco Allo scoppio delle guerre civili, Giulio Cesare stanzi\u00f2 nella citt\u00e0 una guarnigione di cavalieri gallici e ispanici, e fu qui che Marco Celio Rufo fu messo a morte dopo un vano tentativo di suscitare un'insurrezione dei Bruzi Nel 40 a.C. fu attaccata anche da Sesto Pompeo che ne devast\u00f2 il territorio ma non riusc\u00ec a superare le mura cittadine.\nAbbandono.\nNel corso del tempo l'accrescimento di sedimenti del fiume Crati fece s\u00ec che il suo delta si spostasse verso il mare ad un ritmo di un metro all'anno. Di conseguenza i successivi siti di Sybaris, Thurii e Copia rimasero senza sbocco sul mare e persero la loro importanza non avendo pi\u00f9 facile accesso al mare per il commercio. La datazione della decadenza della citt\u00e0 \u00e8 incerta, ma sembra che sia stata abbandonata durante il Medioevo quando gli abitanti si rifugiarono in localit\u00e0 Terranova (Terranova da Sibari), a circa 15 chilometri nell'entroterra, su un colle sulla sponda sinistra del Crati."}
{"id": "358653", "revid": "287204", "url": "https://it.wikipedia.org/wiki?curid=358653", "title": "Franz Lehar", "text": ""}
{"id": "358657", "revid": "1429175", "url": "https://it.wikipedia.org/wiki?curid=358657", "title": "Seme", "text": "Il seme \u00e8 l'organo di diffusione delle spermatofite a cui \u00e8 affidata la disseminazione delle piante. \nDeriva dalla trasformazione di un ovulo successivamente alla fecondazione. In genere si sviluppa sulla pianta madre e se ne distacca dopo la maturazione. I semi sono solitamente parti vegetali povere d'acqua (i semi di senape il 7%, i semi di ricino il 5%), caratteristica che ne garantisce la lunga conservabilit\u00e0.\nMorfologia.\nSchematicamente, in un seme si distinguono tre parti: l'embrione, il tessuto nutritivo o parenchima, e i tegumenti, che circondano e proteggono il tutto.\nDall'impollinazione alla germinazione.\nLa fecondazione, l'evento gamico alla base della riproduzione dei vegetali, si svolge per fusione di due gametofiti a seguito dell'impollinazione:\nIl granulo pollinico e l'ovulo coinvolti nella fecondazione possono appartenere allo stesso fiore, a fiori distinti della stessa pianta o, infine, a fiori di piante distinte. Con l'impollinazione, il granulo pollinico, proveniente da un'antera, si deposita sullo stigma dell'ovario. Il granulo germina generando un tubetto che percorre tutto lo stilo fino a raggiungere l'ovulo e penetra nel sacco embrionale attraverso l'apertura detta \"micropilo\".\nUna volta avvenuto il contatto fra i due gametofiti si verifica l'evento gamico vero e proprio che, nel caso dei vegetali, si svolge con una doppia fecondazione: uno dei due nuclei spermatici feconda la cellula uovo, generando lo sporofito, ossia lo zigote propriamente detto; l'altro nucleo spermatico si fonde con i due nuclei polari del sacco embrionale generando la prima cellula di un tessuto nutritivo detto endosperma, a corredo cromosomico triploide. Gli eventi mitotici successivi porteranno alla formazione della nuova pianta che, allo stadio di seme, resta in uno stato di quiescenza pi\u00f9 o meno lungo.\nLa quiescenza e la sopravvivenza del seme sono garantite dalla particolare conformazione e dal suo stato di estrema disidratazione (5-10% di acqua). Lo scopo biologico della quiescenza \u00e8 quello di propagare la specie nel tempo e nello spazio permettendo la nascita delle nuove piante anche a grande distanza dalla pianta madre e in condizioni temporali e climatiche favorevoli.\nAll'interno del seme, la nuova pianta \u00e8 rappresentata dall'embrione, una plantula contenente gli abbozzi dell'apparato radicale, dell'apice vegetativo e una o due foglie embrionali, dette cotiledoni. L'endosperma \u00e8 un tessuto trofico nel quale vengono accumulate le sostanze nutritive necessarie per alimentare il nuovo sporofito nella fase eterotrofa. I cotiledoni possono assorbire le sostanze nutritive dell'endosperma e sostituirsi ad esso nella funzione di accumulo delle riserve o, in altre specie, rimanere molto sottili e svolgere una funzione di intermediazione trofica. Pur essendo parte dell'embrione, i cotiledoni sono strutture destinate a non durare e cesseranno la loro funzione quando, dopo l'emergenza, la piantina svilupper\u00e0 le prime foglie vere.\nA maturit\u00e0 il seme entra in una fase di quiescenza o dormienza durante la quale sono sospese tutte le funzioni vitali per essere ripristinate quando si verificano le condizioni favorevoli per la germinazione. Il mantenimento della potenziale vitalit\u00e0 \u00e8 detto \"germinabilit\u00e0\". Alcune specie sono in grado di mantenere la germinabilit\u00e0 anche per diversi anni, altre solo per un tempo brevissimo, dell'ordine di poche settimane. La durata della germinabilit\u00e0 varia inoltre anche da seme a seme nell'ambito di una stessa specie, ma in generale un consistente numero di semi perde la germinabilit\u00e0 dopo uno-due anni nella maggior parte delle specie: il significato biologico della dormienza dei semi \u00e8 quello di far superare le condizioni ambientali critiche, in modo che il seme mantenga la germinabilit\u00e0 fino al sopraggiungere delle condizioni favorevoli allo sviluppo della piantina.\nLa durata della dormienza \u00e8 regolata da fattori ambientali e da fattori endogeni, di natura ormonale. Questi ultimi sono basati su meccanismi biochimici che si attivano come risposta a stimoli ambientali al fine di garantire che il processo della germinazione si svolga nelle condizioni favorevoli o che sia mantenuta la preservazione della specie quando eventi sfavorevoli causano una decimazione. Ad esempio, i semi delle specie originarie delle zone temperate sono in grado di germinare solo dopo aver attraversato un periodo di freddo, in modo che la germinazione possa avvenire dopo che sia trascorsa la stagione invernale. Il fenomeno \u00e8 sfruttato nel vivaismo con la tecnica della stratificazione: i semi destinati alla produzione di semenzali e portinnesti franchi vengono disposti in strati alternati con sabbia o altro substrato e mantenuti in condizioni ambientali standard di temperatura e umidit\u00e0 prima di inviarli alla semina.\nUn caso particolare di dormienza \u00e8 quella che si riscontra nei \"semi duri\", frequente ad esempio nelle Fabaceae. I semi duri, presenti in percentuali varie all'interno di una popolazione, sono quelli che prolungano la dormienza anche per diversi anni nonostante le condizioni ambientali siano favorevoli alla germinazione. La dormienza dei semi duri pu\u00f2 essere interrotta sottoponendo il tegumento dei semi ad abrasioni meccaniche (\"scarificatura\") o a trattamento con agenti chimici o all'azione di alte temperature (scottatura in acqua bollente). La formazione di semi duri \u00e8 un adattamento biologico finalizzato a mantenere nella popolazione una riserva in grado di ripristinare una popolazione a seguito di un evento disastroso, come ad esempio un incendio: l'incendio di un pascolo permette in genere una risposta pi\u00f9 pronta da parte delle leguminose rispetto alle graminacee perch\u00e9 il passaggio del fuoco rivitalizza i semi duri. Il fenomeno \u00e8 ben noto all'uomo fin dall'antichit\u00e0: nelle regioni mediterranee i pastori usavano il debbio, praticato periodicamente ogni 4-5 anni, proprio come tecnica di miglioramento dei pascoli finalizzata a variare il rapporto di copertura a favore delle leguminose.\nAttivati i meccanismi di risveglio, la germinazione ha inizio con la fase di imbibizione: il seme assorbe acqua in modo da portare il tenore idrico nelle cellule ai livelli compatibili con lo svolgimento dei processi fisiologici. In questa fase il seme aumenta di volume, mentre i tegumenti protettivi subiscono un disfacimento o una rottura nei punti di minore resistenza. Con la reidratazione, si attiva il metabolismo cellulare e la traslocazione delle sostanze nutritive dall'endosperma o dai cotiledoni verso l'asse embrionale e l'inizio dell'attivit\u00e0 di accrescimento, che si manifesta con la fuoriuscita della plantula dai tegumenti.\nDurante la fase di germinazione, la pianta si comporta come organismo eterotrofo, in quanto i fabbisogni nutritivi sono soddisfatti dalle riserve fornite dalla pianta madre e accumulate nell'endosperma o nei cotiledoni. Questa fase cesser\u00e0 quando la pianta, emersa in superficie, avr\u00e0 sviluppato un apparato fotosintetizzante sufficiente a garantire il passaggio dall'eterotrofia all'autotrofia. In generale, il primo organo a fuoriuscire \u00e8 la radichetta embrionale, seguita dall'asse caulinare. L'accrescimento di quest'ultimo, in fase di germinazione, avviene con manifestazioni differenti secondo la specie: in alcune specie, ad esempio le graminacee, ad accrescersi \u00e8 l'asse epicotile, ovvero la parte dell'asse caulinare successiva ai cotiledoni, in altre specie, ad esempio le leguminose, ad accrescersi \u00e8 l'asse ipocotile, ovvero quello disposto fra la radichetta e i cotiledoni. Nel primo caso i tegumenti e i cotiledoni (o il cotiledone) restano interrati e ad emergere sono solo gli organi di neoformazione. Nel secondo caso i tegumenti e i cotiledoni vengono portati in superficie e gli stessi cotiledoni svolgono inizialmente la funzione fotosintetizzante.\nLa germinazione vera e propria termina con l'emergenza, fase in cui la pianta, pur attingendo alle riserve residue, acquista la capacit\u00e0 di fotosintetizzare. La durata dell'intera fase dipende, oltre che da fattori intrinseci alle specie, anche da fattori ambientali e, in particolare, dalle condizioni di temperatura e di umidit\u00e0."}
{"id": "358658", "revid": "1305772", "url": "https://it.wikipedia.org/wiki?curid=358658", "title": "Reinventing the Steel", "text": "Reinventing the Steel \u00e8 l'ultimo album, pubblicato nel 2000, realizzato dalla groove metal band Pantera prima dello scioglimento avvenuto nel 2003. La band ha ospitato nella produzione dell'album Kerry King degli Slayer che ha suonato l'ultimo assolo della canzone \"Goddamn Electric\".\nTracce.\nTesti e musiche dei Pantera, eccetto dove indicato."}
{"id": "358661", "revid": "10548", "url": "https://it.wikipedia.org/wiki?curid=358661", "title": "Thurium", "text": ""}
{"id": "358664", "revid": "74801", "url": "https://it.wikipedia.org/wiki?curid=358664", "title": "Cecilia Beaux", "text": " \nRitrattista, fu un'esponente autorevole dell'impressionismo americano.\nBiografia.\nInizi\u00f2 la sua attivit\u00e0 artistica dipingendo su porcellana e producendo litografie e disegni. Fu allieva di Catharine Ann Drinker nel 1871, e dell'olandese Francis Adolf van der Wielen dal 1872 al 1873; si iscrisse alla Pennsylvania Academy of the Fine Arts di Filadelfia dal 1877 al 1878 per studiare ancora con Camille Piton nel 1879 e con William Sartain dal 1881 al 1883.\nIl suo primo importante ritratto a olio fu \"Last Days of Infancy\", del 1885 (collezione privata). Trasferitasi a Parigi, studi\u00f2 ancora all'Acad\u00e9mie Julian e all'Acad\u00e9mie Colorossi dal 1888 al 1889 con i pittori Tony Robert-Fleury e William-Adolphe Bouguereau. Lavor\u00f2 anche a Concarneau, in Bretagna, nel gruppo di artisti fondato da Alfred Guillou, e fece un viaggio in Italia; nel 1890 present\u00f2 alcune tele all'Esposizione di Parigi.\nTornata a Filadelfia, ottenne nel 1893 la medaglia d'oro del Philadelphia Art Club, il premio Dodge della New York National Academy e altri riconoscimenti; nel 1902 divenne membro della National Academy of Design di New York. Fu la prima donna a essere chiamata ad insegnare nell'Accademy of Fine Arts della Pennsylvania dal 1895 al 1915.\nNel 1919 la Beaux ricevette dalla U. S. War Portraits Commission l'incarico di illustrare vari protagonisti della Prima Guerra Mondiale, fra i quali Georges Clemenceau, Henry James e l'ammiraglio sir David Beatty.\nRitrasse anche Edith Roosevelt nel quadro \"Edith Roosevelt con la figlia\". Tra i suoi migliori dipinti si possono annoverare \"Dorothea e Francesca\", ed \"Ernesta e la nurse\", opera in cui ella mostra la sua felice disposizione per il ritratto infantile, nello stile di John Singer Sargent. La qualit\u00e0 della sua pittura e la scelta dei soggetti \u00e8 anche stata avvicinata a quella di Mary Cassatt.\nSmise di dipingere verso il 1930 e nel 1935 gli venne dedicata una grande retrospettiva dall'American Academy of Arts and Letters.\nCecilia Beaux mor\u00ec ottantasettenne a Green Alley, presso Gloucester nel 1942, e venne sepolta a Bala Cynwyd (Pennsylvania."}
{"id": "358665", "revid": "633110", "url": "https://it.wikipedia.org/wiki?curid=358665", "title": "Attacco di Pearl Harbor", "text": "Lattacco di Pearl Harbor (nome in codice operazione Z, ma conosciuto anche come operazione Hawaii od operazione AI) avvenne alle prime luci dell'alba del 7 dicembre 1941, condotto da una flotta di portaerei della Marina imperiale giapponese contro la United States Pacific Fleet e le installazioni militari statunitensi di Pearl Harbor, sull'isola di Oahu, nell'arcipelago delle Hawaii.\nL'operazione fu attuata in assenza della dichiarazione di guerra giapponese, che si riusc\u00ec a formalizzare soltanto ad attacco iniziato a causa di ritardi nella decrittazione del testo in codice da parte dell'ambasciata nipponica: l'attacco provoc\u00f2 l'ingresso nella seconda guerra mondiale degli Stati Uniti, dove si diffuse nell'opinione pubblica un forte sentimento di riprovazione e di odio verso il Giappone per quello che il presidente Franklin Delano Roosevelt defin\u00ec, nel suo discorso alla nazione, come \"Day of infamy\" (\"giorno dell'infamia\").\nL'attacco fu concepito e guidato dall'ammiraglio Isoroku Yamamoto - il quale si trovava per\u00f2 nella baia di Hiroshima a bordo della nave da battaglia - con lo scopo di distruggere la flotta statunitense del Pacifico. L'operazione fu un successo tattico notevole; tuttavia gli aerei giapponesi non poterono colpire le portaerei americane non presenti in porto al momento dell'attacco e rinunciarono a bombardare i depositi di carburante e l'arsenale della base. I danni inflitti alla flotta del Pacifico comunque furono pesanti: una corazzata salt\u00f2 in aria, una si capovolse, altre tre furono affondate; molte altre navi furono colpite. Questi successi permisero al Giappone di ottenere il controllo momentaneo sul Pacifico e aprirono la strada alle successive vittorie nipponiche, prima che gli Stati Uniti riuscissero ad allestire una flotta in grado di contrastare quella giapponese.\nPremesse.\nL'espansionismo giapponese.\nLa politica espansionistica giapponese in Asia, iniziata nel 1931 con l'occupazione della Manciuria e proseguita nel 1937 con l'invasione della Cina, deterior\u00f2 i rapporti tra il paese del Sol Levante e gli Stati Uniti; il presidente Franklin Delano Roosevelt fin dal cosiddetto \"Discorso della Quarantena\" del 5 ottobre 1937 a Chicago dimostr\u00f2 la sua volont\u00e0 politica di opporsi ai paesi aggressori sia in Europa sia in Asia.\nDopo lo scoppio della guerra in Europa il Presidente, pur mantenendo la neutralit\u00e0 formale, decise di sostenere materialmente la Gran Bretagna, e contemporaneamente si oppose alla volont\u00e0 giapponese di estendere il proprio dominio in Asia. Fin dal luglio 1940 Roosevelt impose un primo embargo sui rifornimenti di benzina avio ad alto numero di ottani, lubrificanti, acciaio e rottami di ferro diretti in Giappone, mentre il 3 settembre gli Stati Uniti consegnarono cinquanta vecchi cacciatorpediniere alla Royal Navy per rafforzare il suo sistema di convogli nella battaglia dell'Atlantico, in cambio del diritto di installare basi militari nel sud-est asiatico in territorio coloniale britannico. Il 22 settembre 1940 il Giappone, nonostante questi avvertimenti da parte degli Stati Uniti, riprese la sua spinta aggressiva e impose al governo francese di Vichy la \"convenzione di Hanoi\" che concedeva all'Impero del Sol Levante il diritto di installare basi aeree nel Tonchino e di attraversare con truppe e rifornimenti il territorio indocinese per raggiungere il fronte cinese.\nNei mesi seguenti il Giappone si avvicin\u00f2 ulteriormente alle potenze dell'Asse, firmando il 27 settembre 1940 il patto tripartito, considerato da Tokyo soprattutto un mezzo di pressione per frenare l'aggressivit\u00e0 statunitense. Inoltre furono condotte ulteriori trattative con la Germania e il ministro degli Esteri nipponico Y\u014dsuke Matsuoka intraprese un importante viaggio in Europa, durante il quale incontr\u00f2 in marzo 1941 Adolf Hitler, che sollecit\u00f2 una spinta offensiva giapponese verso sud contro le potenze anglosassoni, ma non inform\u00f2 il diplomatico dei progetti tedeschi di offensiva generale contro l'Unione Sovietica. Quindi Matsuoka, ignaro dei piani tedeschi, in aprile si incontr\u00f2 a Mosca con Iosif Stalin e Vja\u010deslav Michajlovi\u010d Molotov e, dopo difficili trattative, firm\u00f2 il 13 aprile su istruzione di Tokyo un trattato di non aggressione con l'Unione Sovietica che riduceva la pressione sovietica sulla Manciuria e liberava forze nipponiche per la spinta verso sud.\nMentre nella prima met\u00e0 del 1941 il presidente Roosevelt, pur rafforzando il sostegno alla Cina, si concentr\u00f2 principalmente sulla guerra in Europa e nell'Atlantico, potenziando gli aiuti alla Gran Bretagna sulla base della Legge degli affitti e prestiti dell'11 marzo 1941 (prima manifestazione di quello che dopo l'impegno nella guerra sarebbe diventato il concetto strategico fondamentale del \"Germany First\": nemico principale da sconfiggere la Germania), l'inizio dell'operazione Barbarossa il 22 giugno provoc\u00f2 una svolta della situazione generale e impose scelte decisive anche alla dirigenza giapponese.\nNella riunione di collegamento del 25 giugno, con la presenza del primo ministro Fumimaro Konoe, del ministro degli esteri Matsuoka e dei capi di stato maggiore della Marina imperiale giapponese, ammiraglio Osami Nagano, e dell'esercito imperiale, generale d'armata Hajime Sugiyama, e poi in quella decisiva del 2 luglio, i capi politico-militari del Giappone mostrarono dubbi sulla vittoria totale della Germania contro l'Unione Sovietica. Essi quindi adottarono, nonostante il parere di Matsuoka e della fazione dell'esercito legata all'Armata del Kwantung a favore dell'intervento in Estremo Oriente contro i sovietici, il piano di espansione nel sud-est asiatico. Il cosiddetto \"progetto di politica nazionale\", approvato dall'imperatore Hirohito lo stesso giorno, prevedeva di non intervenire nella guerra tedesco-sovietica, ma di estendere il dominio giapponese a sud per acquisire importanti materie prime strategiche, isolare completamente la Cina e creare la \"sfera di co-prosperit\u00e0 della Grande Asia orientale\".\nNelle settimane seguenti si succedettero nuove riunioni tra i capi politico-militari giapponesi. Di fronte ai continui successi tedeschi, Matsuoka, l'ambasciatore a Berlino Hiroshi \u014cshima e alcuni ufficiali tornarono a proporre un intervento contro l'Unione Sovietica, sollecitati in questo senso anche dalle pressioni del ministro degli Esteri tedesco Joachim von Ribbentrop, ma Konoe e i capi di stato maggiore confermarono la loro decisione favorevole alla spinta verso sud. Matsuoka venne destituito il 16 luglio, Konoe form\u00f2 un nuovo governo il 21 luglio con il generale Hideki T\u014dj\u014d ministro della Guerra, e il 24 luglio le truppe giapponesi iniziarono a penetrare in Cocincina, occupando la baia di Cam Ranh e Saigon.\nIl 26 luglio 1941 gli Stati Uniti, in risposta all'invasione giapponese dell'Indocina meridionale, dichiararono l'embargo su tutti i prodotti petroliferi, sui metalli e su altre merci strategiche e il congelamento di tutti i beni giapponesi nel proprio territorio, seguiti in questo dalla Gran Bretagna e dal governo olandese in esilio a Londra, vietando inoltre alle imbarcazioni giapponesi il transito attraverso il canale di Panam\u00e1. L'embargo petrolifero fu rigidamente rispettato. Il provvedimento di embargo mise in grave difficolt\u00e0 i dirigenti nipponici; l'ammiraglio Nagano, durante un incontro con l'Imperatore il 31 luglio, si mostr\u00f2 pessimista sulla possibilit\u00e0 di sconfiggere gli Stati Uniti, ma evidenzi\u00f2 che le riserve di petrolio sarebbero durate solo due anni e in caso di guerra un anno e mezzo, sottolineando quindi la necessit\u00e0 di iniziare la guerra al pi\u00f9 presto. Inoltre uno studio del Ministero della Guerra calcol\u00f2 che le scorte di petrolio si sarebbero comunque esaurite prima dei tre anni ritenuti necessari per portare a termine la campagna in Cina, il che rendeva decisivo impadronirsi delle risorse energetiche delle Indie orientali olandesi.\nAnche in caso di danneggiamento degli impianti petroliferi i giapponesi ritenevano di poterli rimettere in funzione prima dell'esaurimento delle scorte, consentendo di completare la conquista della Cina. Impadronendosi di tutta quella regione, compresa la Malacca, il Giappone sarebbe anche entrato in possesso dei quattro quinti della produzione mondiale di gomma e dei due terzi della produzione di stagno, il che avrebbe provocato un duro colpo per i suoi avversari.\nQualora gli Stati Uniti non avessero voluto recedere dalla loro decisione, il Giappone avrebbe dovuto scegliere fra due alternative: lasciar cadere tutte le sue ambizioni, con il forte rischio di rivolte interne, o impadronirsi con la forza del petrolio necessario per combattere una lunga guerra contro le potenze occidentali. Continuando la campagna in Cina, ma rinunciando all'Indocina come richiesto dagli Stati Uniti e dalle altre potenze europee, sarebbe stato possibile mitigare gli effetti dell'embargo; ma adottare una situazione del genere avrebbe significato indebolirsi e quindi vedere ridotta la propria capacit\u00e0 di resistere ad ulteriori pretese statunitensi.\nAi primi di agosto nel corso di una nuova serie di riunioni di collegamento tra i dirigenti giapponesi venne definitivamente abbandonato il progetto offensivo contro l'Unione Sovietica e deciso di intensificare i preparativi di guerra contro le potenze anglosassoni, continuando contemporaneamente le trattative con gli Stati Uniti nella speranza di ottenere il ritiro dell'embargo in cambio di limitate concessioni da parte del Sol Levante, senza pregiudicare le conquiste in Cina e in Indocina. A questo scopo il 17 agosto venne presentata a Washington la proposta di un incontro al vertice fra Konoe e il presidente Roosevelt per un chiarimento definitivo.\nNel frattempo, tuttavia, il limitato potenziamento delle flotte e delle forze aeree e terrestri anglosassoni nel Pacifico e nel Sud-Est asiatico, iniziato nell'estate 1941, accrebbe l'apprensione dei comandi nipponici nei riguardi di un possibile intervento diretto anglo-americano. Inoltre la scelta di Pearl Harbor come base operativa per la flotta statunitense del Pacifico venne considerata dai giapponesi come una minaccia, e le Hawaii divennero per i giapponesi un obiettivo di grande importanza strategica.\nL'ideazione del piano d'attacco.\nIndipendentemente dagli sviluppi politico-diplomatici e dall'andamento delle trattative con gli statunitensi, lo stato maggiore della Marina giapponese aveva iniziato a pianificare un possibile attacco alle Hawaii fin dalla primavera del 1940, allorch\u00e9 il vice-ammiraglio Isoroku Yamamoto era stato promosso ammiraglio e nominato comandante in capo della \"Flotta combinata\". All'inizio del 1941 l'ammiraglio, coadiuvato dal contrammiraglio Takijir\u014d \u014cnishi, present\u00f2 un primo progetto dettagliato per la cosiddetta \"operazione Hawaii\": l'attacco a sorpresa alla base statunitense di Pearl Harbor.\nYamamoto, cosciente della superiorit\u00e0 di risorse materiali e industriali degli Stati Uniti nel caso di conflitto prolungato, riteneva indispensabile sferrare un colpo decisivo alla flotta principale statunitense per \"decidere l'esito della guerra fin dal primo giorno\". L'ammiraglio prevedeva di attaccare con l'intera flotta delle portaerei pesanti giapponesi, che si sarebbero avvicinate alle Hawaii dopo essersi rifornite di carburante in mare. In un primo momento Yamamoto consider\u00f2 anche la possibilit\u00e0 di effettuare un attacco quasi suicida di \"sola andata\" (\"katamechi kogami\") con decollo degli aerei a grande distanza con eventuali ammaraggi d'emergenza, ma questi progetti vennero poi abbandonati a favore del piano del comandante Minoru Genda e del contrammiraglio \u014cnishi, esperti di tecnica aeronavale, che proposero di sferrare l'attacco dopo essersi avvicinati con le portaerei il pi\u00f9 possibile alla base di Pearl Harbor, per attaccare con bombardieri e aerosiluranti, cercando soprattutto di affondare le portaerei nemiche.\nDopo il successo riportato dai britannici a Taranto nella notte fra l'11 ed il 12 novembre 1940, nel corso del quale la Regia Marina sub\u00ec gravi perdite ad opera degli aerosiluranti britannici, gli ufficiali dell'aviazione navale giapponese decisero di pianificare un attacco con velivoli decollati da portaerei per distruggere la flotta statunitense. Il piano giapponese prevedeva un attacco concentrato con l'impiego di bombardieri in picchiata, d'alta quota e aerosiluranti che furono dotati di siluri modificati in grado di colpire bersagli anche in acque poco profonde, come quelle del porto di Pearl Harbor.\nLa marina giapponese disponeva di informazioni dettagliate della base di Pearl Harbor, dal momento che le installazioni erano visibili dalla citt\u00e0 e che era possibile compiere sorvoli della zona. Quindi a Tokyo si conoscevano le navi e gli aerei di stanza alla base, i loro programmi, i loro movimenti. Per poter identificare meglio gli obiettivi, i giapponesi suddivisero Pearl Harbor in cinque diverse zone: A (Ford Island e l'arsenale marittimo); B (l'area nord-occidentale di Ford Island); C (East Lock); D (Middle Lock) ed E (West Lock).\nPer punto di raccolta della flotta di attacco aeronavale fu scelta la baia di Hitokappu (Tankan Bay), situata di fronte all'isola di Iturup, nelle Curili del sud. L'isola era poco abitata e le proibitive condizioni atmosferiche avrebbero potuto mascherare anche un grande raggruppamento di navi da guerra. Inoltre la zona era poco frequentata da naviglio commerciale.\nPer ridurre le probabilit\u00e0 di intercettazione da parte di imbarcazioni mercantili e/o ricognitori aerei, l'ammiraglio Yamamoto scelse inoltre la rotta pi\u00f9 lunga: anzich\u00e9 scegliere la via pi\u00f9 breve, attraverso le isole Midway, o quella pi\u00f9 meridionale, a nord dell'arcipelago delle isole Marianne, decise di far risalire verso nord la flotta dal Giappone fino alle Curili per poi piegare verso sud-est e giungere sull'obiettivo da nord. Pur comportando la necessit\u00e0 di rifornimenti in mare, questo tragitto presentava il vantaggio di non incrociare rotte mercantili e riduceva il rischio di avvistamento da parte delle pattuglie aeree da ricognizione statunitensi.\nInsieme a questa operazione Yamamoto organizz\u00f2 la contemporanea conquista delle basi statunitensi poste sull'atollo di Wake. L'isola fu attaccata dai giapponesi l'8 dicembre 1941 e da questi occupata il 23 dello stesso mese. La conquista di queste basi, oltre all'attacco a Pearl Harbor, aveva lo scopo di tenere lontane le forze statunitensi dal teatro di operazioni del sud-est asiatico dove i giapponesi contavano di occupare le Filippine, Hong Kong, la Malaysia, le Indie orientali olandesi, Singapore e la Birmania e di impadronirsi delle necessarie materie prime; sarebbero stati conquistati anche i possedimenti britannici e olandesi e la Cina, dopo l'invasione dell'Indocina e della Birmania, sarebbe stata isolata dai suoi alleati anglosassoni. Quando gli statunitensi si fossero ripresi dal colpo ed avessero ricostituito la loro flotta del Pacifico, i giapponesi avrebbero gi\u00e0 consolidato le loro posizioni nei paesi occupati e la loro macchina bellica sarebbe stata in grado di respingere i tentativi di controffensiva anglo-americana.\nIl fallimento delle trattative.\nLe trattative fra Giappone e Stati Uniti per risolvere i contrasti politici erano iniziate nella primavera del 1941 ed erano proseguite con difficolt\u00e0 a causa delle iniziative aggressive nipponiche e delle decisioni politico-militari anglo-americane. Questi colloqui avevano preso avvio su iniziativa personale di due missionari cattolici, il vescovo James E. Walsh e padre James Drought che, con l'intermediazione del finanziere Lewis Strauss, ebbero il 23 gennaio 1941 un colloquio con il presidente Roosevelt e il segretario di Stato Cordell Hull nel corso del quale proposero una cosiddetta \"Dottrina Monroe per l'Estremo Oriente\". Questo progetto assegnava una posizione egemonica in Asia al Giappone ma prevedeva il distacco del Sol Levante dalle altre potenze del Tripartito ed una stretta collaborazione con Stati Uniti e Cina in funzione anticomunista. Questa cosiddetta \"Diplomazia della porta di servizio\" (\"Backdoor diplomacy\") prosegu\u00ec, nonostante i forti dubbi di Roosevelt e Hull, con la partecipazione del ministro delle finanze giapponese Tadao Ikawa e del funzionario del ministero dell'Esteri statunitense Joseph W. Ballantine e si concretizz\u00f2 il 9 aprile con la stesura, opera principalmente di padre Drought e Ikawa, del cosiddetto \"Draft understanding\" (\"Bozza d'intesa\") che sarebbe rimasto fino alla fine la base concreta su cui si sarebbero sviluppate le trattative ufficiali condotte a livello di ambasciatori.\nI protagonisti delle trattative furono infatti l'ambasciatore giapponese a Washington Kichisabur\u014d Nomura, coadiuvato nella fase finale dall'inviato speciale Sabur\u014d Kurusu, e l'ambasciatore statunitense a Tokyo Joseph Grew. Per settimane si succedettero proposte, varianti e controproposte ma nonostante gli sforzi dei diplomatici le trattative non fecero progressi di fronte alla decisione di Roosevelt e Hull di mantenere l'embargo come mezzo di pressione e di continuare a sostenere la Cina, ed alla volont\u00e0 dei dirigenti giapponesi di ottenere la revoca delle sanzioni solo con limitate concessioni senza rinunciare ai progetti espansionisti, non escludendo anche la guerra.\nIl 6 settembre, dopo il rifiuto del presidente Roosevelt ad incontrarsi con il principe Konoe a Honolulu o a Juneau, si tenne una nuova conferenza della dirigenza giapponese in cui per la prima volta vennero stabilite delle scadenze precise per la riuscita od il fallimento delle trattative. Sempre pi\u00f9 preoccupati per gli effetti dell'embargo petrolifero, i capi nipponici decisero di completare i piani bellici e parallelamente di intensificare gli sforzi per giungere ad un accordo con gli Stati Uniti entro il 6 ottobre. Il fallimento dei nuovi colloqui tra Nomura e Hull impose una nuova conferenza a Tokyo il 12 ottobre durante la quale il generale T\u014dj\u014d chiese, a nome dei capi militari, di prendere una decisione a favore della guerra, mentre il principe Konoe non si volle assumere una tale responsabilit\u00e0 e prefer\u00ec dimettersi il 16 ottobre. Gli succedette cos\u00ec come capo del governo lo stesso generale T\u014dj\u014d, che mantenne il dicastero della Guerra e assunse anche quello degli Interni.\nIl nuovo gabinetto T\u014dj\u014d, pressato dai capi dell'esercito (generali Sugiyama e Osamu Tsukada) e della marina (ammiragli Shigetar\u014d Shimada, Osami Nagano e Seiichi It\u014d) decisi ad imporre una data limite definitiva per le trattative dopo la quale si sarebbe dovuto automaticamente dare inizio alla guerra, decise il 1\u00ba novembre di fare un ultimo tentativo diplomatico, presentando un progetto di accordo in due varianti (piano \"A\" e piano \"B\") e stabilendo il 30 novembre come ultimo giorno utile per la conclusione positiva dei negoziati. Nella riunione venne inoltre deciso che in caso di fallimento le ostilit\u00e0 sarebbero iniziate intorno al 5 dicembre; il 3 novembre la marina imperiale approv\u00f2 in via definitiva l'operazione Hawaii contro Pearl Harbor e venne stabilito il 26 novembre come giorno della partenza della flotta d'attacco.\nIl 10 novembre 1941 l'ambasciatore Nomura present\u00f2 al presidente Roosevelt il progetto \"A\" che prevedeva una sospensione dell'embargo statunitense in cambio dell'interruzione di mosse aggressive giapponesi e della promessa del ritiro dalla Cina entro 25 anni. Gli statunitensi, i cui servizi segreti gi\u00e0 da oltre un anno avevano scoperto il modo di decrittare i messaggi scambiati fra il Ministero degli Esteri giapponese e le sue ambasciate all'estero (che venivano criptati con il sistema chiamato Purple code), conoscevano gi\u00e0 il contenuto del piano e sapevano che il Giappone aveva in serbo un'altra proposta di riserva; inoltre Roosevelt e Hull ritennero del tutto insufficiente il progetto \"A\".\nIl 16 novembre giunse a Washington l'inviato speciale Kurusu per affiancare Nomura nella fase decisiva dei negoziati ed i due diplomatici il 20 novembre consegnarono a Hull il progetto \"B\", l'ultima proposta giapponese che prevedeva il ristabilimento delle relazioni commerciali tra i due paesi, la collaborazione in Asia, il sostegno statunitense ad un accordo tra Giappone e Cina nonch\u00e9 il ritiro del Sol Levante dall'Indocina. Hull, gi\u00e0 a conoscenza di questi dettagli, si mostr\u00f2 rigido e critic\u00f2 il progetto, attaccando la collaborazione tra giapponesi e tedeschi e paragonando il comportamento nipponico in Cina a quello del Terzo Reich in Europa.\nIl pomeriggio del 26 novembre (in quel momento la flotta di attacco a Pearl Harbor era gi\u00e0 partita dal punto di incontro della baia di Hitokappu) gli Stati Uniti presentarono la loro controproposta finale per raggiungere un \"modus vivendi\" (la cosiddetta Hull note), in cui veniva richiesto al Giappone, in cambio della ripresa delle relazioni commerciali, non solo l'evacuazione dell'Indocina, ma anche della Cina, l'abbandono dei governi satelliti di Mukden e Nanchino e un accordo nippo-americano che neutralizzasse le clausole del patto tripartito. I dirigenti statunitensi erano consapevoli della difficile situazione diplomatica e dei rischi di guerra: il 27 novembre il segretario alla Marina Frank Knox diram\u00f2 un \"preavviso di guerra\" ai capi della U.S. Navy, mettendo in guardia sulla possibilit\u00e0 di un imminente attacco giapponese.\nGli ultimi giorni.\nLe clausole contenute nella \"Hull note\" convinsero Kurusu e Nomura dell'impossibilit\u00e0 di trovare un accordo e il governo di Tokyo comunic\u00f2 loro che non sarebbe stata accettata l'\"umiliante proposta americana\" e che presto sarebbe stata inviata la risposta ufficiale e definitiva del Giappone. Dopo un'ultima serie di conferenze al vertice, il 1\u00ba dicembre si svolse l'incontro decisivo, alla presenza dell'imperatore Hirohito che, dopo discussioni approfondite tra i partecipanti, diede il suo consenso alla guerra contro gli Stati Uniti e i suoi alleati; venticinque ore dopo venne quindi inviato alla squadra navale in navigazione il messaggio in codice di conferma dell'attacco contro Pearl Harbor.\nOrmai cosciente dell'evoluzione sempre pi\u00f9 minacciosa della situazione nel Pacifico, il presidente Roosevelt decise, durante la riunione di gabinetto del 2 dicembre di inviare una lettera personale all'imperatore Hirohito in cui con accenti amichevoli fece appello al sovrano giapponese per ricercare insieme la pace in nome dell'antica amicizia tra i due popoli. Tuttavia il messaggio venne inviato all'ambasciatore Grew solo nella serata del 6 dicembre, quando gi\u00e0 era in corso l'evacuazione del personale dell'ambasciata giapponese e la distruzione dei codici segreti; era inoltre arrivata la prima parte della nota definitiva del Sol Levante.\nInfatti, dopo alcune discussioni tra i capi politico-militari, il ministro degli Esteri T\u014dg\u014d invi\u00f2 all'ambasciata di Washington tra le ore 22:10 e 01:50 della notte del 7 dicembre le tredici parti del documento finale, inteso come vera e propria dichiarazione di guerra. Alle ore 03:00 venne trasmessa la quattordicesima e ultima parte e alle 04:28 venne infine comunicato all'ambasciatore Nomura che il documento avrebbe dovuto essere consegnato alle ore 13:00 dello stesso giorno, corrispondenti alle 07:30 delle isole Hawaii. L'importanza del tempo di consegna era determinata dalla volont\u00e0 giapponese di sferrare l'attacco mezz'ora dopo la consegna della dichiarazione di guerra per beneficiare al massimo del fattore sorpresa.\nIn realt\u00e0, per una serie di contrattempi ed a causa delle lungaggini imposte dal sistema di decrittazione della dichiarazione di guerra, Nomura riusc\u00ec a consegnare il documento ufficiale a Cordell Hull solo alle 14:20, ora di Washington, quando le bombe degli aerosiluranti e dei bombardieri giapponesi cadevano gi\u00e0 da oltre mezz'ora sulle navi statunitensi ancorate a Pearl Harbor. Cordell Hull, durante il colloquio con Nomura e Kurusu, finse di non conoscere il contenuto del documento e, gi\u00e0 informato dell'attacco alle Hawaii, diede segno di grande irritazione accusando il Giappone di insincerit\u00e0 e travisamento della verit\u00e0 prima di congedare bruscamente i due diplomatici.\nAnche questo lungo messaggio finale era stato infatti intercettato dai servizi statunitensi preposti alla decodificazione mediante il sistema Magic, l'ONI (\"Office of Naval Intelligence\") della marina guidato dal comandante Alvin Kramer, e l'ufficio G-2 dell'esercito, guidato dal tenente colonnello Rufus Bratton. Il comandante Kramer, preposto al turno di servizio, si accorse dell'importanza del lungo documento giapponese ed anche della possibile minaccia sulle Hawaii, e dalle ore 21:00 del 6 dicembre, dopo la decifrazione delle prime tredici parti, prima allert\u00f2 il segretario alla Marina Knox e poi si rec\u00f2 alla Casa Bianca per consegnare il testo. Invece il tenente colonnello Bratton consegn\u00f2 il documento decifrato tra le 22:00 e le 23:00 a Cordell Hull, al segretario alla Guerra Henry Stimson e al generale Marshall (capo di stato maggiore dell'esercito). Nella mattinata i massimi dirigenti statunitensi vennero a conoscenza, attraverso Kramer e Bratton, anche dell'ultima parte del documento giapponese. Roosevelt e i suoi collaboratori, dopo la lettura del testo intorno alle ore 11:00 del 7 dicembre, ritennero imminente la guerra ma solo il generale Marshall prese l'iniziativa, dopo le ore 11:25, di diramare un allarme generale a tutti i teatri di guerra, comprese le Hawaii, ma con particolare riguardo per le Filippine. Tuttavia, errori burocratici e formalit\u00e0 tecniche vanificarono e ritardarono anche questo allarme che raggiunse il generale Walter Short a Pearl Harbor solo dopo l'inizio dell'attacco giapponese.\nLe forze in campo.\nLe forze d'attacco giapponesi.\nLa flotta destinata all'attacco di Pearl Harbor era costituita da due divisioni navali: la forza di attacco e quella di scorta. La prima, agli ordini del viceammiraglio Ch\u016bichi Nagumo, consisteva nelle sei portaerei (nave ammiraglia), , \"Soryu\", \"Hiryu\", \"Shokaku\" e \"Zuikaku\", con a bordo un totale di 389 velivoli tra bombardieri d'alta quota, bombardieri in picchiata, aerosiluranti e caccia, oltre a vari ricognitori: 350 apparecchi furono destinati all'incursione vera e propria, mentre 39 ebbero l'incarico di riserva e protezione delle portaerei, con schedulazione di pattugliamenti che avrebbero dovuto coprire la squadra navale in caso di contrattacchi delle forze statunitensi. Quella di scorta era composta da due corazzate, due incrociatori pesanti, nove cacciatorpediniere, tre sommergibili e otto navi cisterna per il rifornimento delle due flotte in mare. Inoltre una flotta di sommergibili (fra i quali cinque tascabili), al comando del viceammiraglio Mitsumi Shimizu e accompagnata da altre navi-appoggio, avrebbe dovuto portare un attacco supplementare destinato ad affondare le navi statunitensi che fossero riuscite a prendere il largo e comunque ad aumentare il disorientamento provocato dall'attacco aereo.\nCiascun settore della squadra navale diretta a Pearl Harbor aveva la responsabilit\u00e0 di aree e obiettivi ben precisi. La forza d'attacco composta dalle sei portaerei e la 1\u00aa Flotta aerea dovevano compiere i raid aerei; la flotta di scorta, composta dal 1\u00aa Squadriglia cacciatorpediniere del contrammiraglio Sentar\u014d \u014cmori (imbarcato sull'incrociatore \"Abukuma\"), dalla sezione 2 della 3\u00aa Divisione navi da battaglia (viceammiraglio Gun'ichi Mikawa) e dall'8\u00aa Divisione incrociatori (contrammiraglio Hiroaki Abe) aveva compiti di protezione e appoggio; la 2\u00aa Divisione sommergibili era incaricata del pattugliamento e la 1\u00aa e 2\u00aa Unit\u00e0 logistica del rifornimento quotidiano. La 7\u00aa Divisione cacciatorpediniere si sarebbe invece distaccata dalla forza principale per condurre un attacco alla base aerea di Midway.\nLe forze statunitensi di stanza alle Hawaii.\nNell'ottobre 1940, in risposta alla spinta espansionistica giapponese in Indocina ed alla firma del patto tripartito, il presidente Roosevelt aveva deciso di dislocare a tempo indeterminato la flotta del Pacifico (che sarebbe stata ufficialmente creata solo il 1\u00ba febbraio 1941, dopo la divisione della U.S. Navy in due flotte oceaniche separate) alle Hawaii, nella base navale di Pearl Harbor. Questa mossa, presa contro il parere del comandante in capo della flotta ammiraglio James Richardson (timoroso per la sicurezza delle proprie navi e quindi incline a lasciare la flotta a San Diego), puntava a frenare le velleit\u00e0 aggressive del Giappone e a favorire quindi, da una posizione di forza (accresciuta anche dall'embargo economico), la felice conclusione delle trattative in corso tra i due paesi, limitando e riducendo le conquiste nipponiche, secondo gli intendimenti della politica estera statunitense.\nLa sola presenza della flotta statunitense nelle Hawaii avrebbe dovuto, secondo i piani degli stati maggiori statunitensi, rappresentare un deterrente e impedire ogni ulteriore progressione giapponese verso la Malesia, le Filippine e le Indie orientali olandesi.\nLa possibilit\u00e0 che la flotta del Pacifico a Pearl Harbor, invece di divenire una spina nel fianco del Giappone, potesse trasformarsi in un bersaglio per l'aggressiva potenza asiatica venne scarsamente presa in considerazione a livello di dirigenza politico-militare statunitense per due ragioni principali:\nSi deve inoltre rilevare che agli inizi del 1941 l'attenzione principale dell'amministrazione Roosevelt era sempre indirizzata verso la guerra europea e la minaccia della Germania, considerata di gran lunga il nemico principale e pi\u00f9 pericoloso; quindi nella primavera 1941, una parte della flotta del Pacifico (la moderna portaerei , le corazzate , e , quattro incrociatori e diciotto cacciatorpediniere) venne trasferita nell'oceano Atlantico per aiutare la Royal Navy in una sorta di guerra navale non dichiarata contro la Germania.\nL'ottimismo di Roosevelt e dei capi degli stati maggiori (generale Marshall, ammiraglio Harold Rainsford Stark e generale Henry Arnold) riguardo a una guerra contro il Giappone era basato sull'imminente entrata in linea delle nuove navi previste dalle leggi di riarmo navale votate dal Congresso nel 1938 \u2013 Carl Vinson Act \u2013 e nel 1940 \u2013 Two oceans Navy Act \u2013 ed era condiviso anche dal generale MacArthur: nominato nel luglio 1941 comandante in capo delle forze statunitensi in Estremo Oriente, con base a Manila, contava non solo di poter difendere efficacemente le Filippine, ma di agire offensivamente, con i nuovi bombardieri pesanti Boeing B-17 Flying Fortress promessigli, contro le basi giapponesi a Formosa e in Cina.\nLe forze statunitensi nelle Hawaii erano affidate all'ammiraglio Husband Kimmel, nuovo comandante della flotta del Pacifico dopo il ritiro di Richardson per contrasti con il presidente il 1\u00ba febbraio 1941, e al generale Walter Short, comandante delle forze terrestri nelle isole, comprese le formazioni aeree dell'esercito (guidate dal generale Frederick Martin). Il dispositivo difensivo statunitense sembrava in grado di fronteggiare qualsiasi minaccia nemica: l'United States Army disponeva nell'arcipelago di soldati organizzati in due divisioni di fanteria, la 24\u00aa e 25\u00aa. Complessivamente la flotta del Pacifico era costituita da 127 navi di tutti i tipi, di cui 96 erano alla fonda a Pearl Harbor il 7 dicembre 1941; l'USAAF disponeva di 50 bombardieri leggeri e medi, 12 bombardieri pesanti, 13 ricognitori e 152 caccia; le forze aeree della marina e dei Marine, schierate nelle basi di Kaneohe, Ewa e Ford, comprendevano 69 idrovolanti, 11 caccia e 30 bombardieri/aerosiluranti.\nIl \"preavviso di guerra\" diramato dal segretario alla Marina Knox il 27 novembre raggiunse anche Pearl Harbor, ma con i suoi riferimenti a possibili attacchi giapponesi contro Thailandia, Malesia, Borneo e Filippine, sembr\u00f2 rassicurare riguardo a minacce dirette contro le Hawaii. L'ammiraglio Kimmel peraltro non ritenne possibile mantenere le sue navi in perenne stato di allarme, mentre il generale Short continu\u00f2 a considerare soprattutto il rischio di sabotaggi contro le sue installazioni da parte dei residenti giapponesi nelle isole.\nI preparativi giapponesi e la partenza della squadra.\nLa data dell'attacco fu determinata considerando una serie di fattori. I giapponesi sapevano che l'ammiraglio Kimmel rientrava sempre a Pearl Harbor con la sua flotta per il fine settimana e che quando le navi erano in porto molti uomini scendevano a terra, il che non poteva che diminuire l'efficienza degli equipaggi a bordo. La scelta ricadde quindi su una domenica. Inoltre, dato che dopo la met\u00e0 di dicembre, a causa del monsone, le condizioni atmosferiche e del mare avrebbero reso difficoltosi gli sbarchi anfibi nella Malacca e nelle Filippine e le operazioni di rifornimento in mare della flotta destinata a Pearl Harbor, le operazioni avrebbero dovuto iniziare prima di quella data. L'8 dicembre (secondo l'ora di Tokyo) domenica alle Hawaii ci sarebbe stata la luna nuova, e la conseguente oscurit\u00e0 notturna avrebbe aiutato le portaerei ad avvicinarsi di nascosto al loro obiettivo.\nGrazie al lavoro delle spie, per il giorno 5 i comandanti giapponesi furono informati che l' e la erano arrivate al porto hawaiano e che la con cinque incrociatori leggeri, era partita: il numero totale delle navi presenti nel porto tra il 5 e il 7 dicembre era quindi di otto corazzate, due incrociatori pesanti, sedici cacciatorpediniere e sei incrociatori leggeri. La e una nave appoggio idrovolanti fecero ritorno alla base prima del 7 dicembre. Un altro rapporto segreto mostr\u00f2 che non erano stati montati palloni frenati, n\u00e9 era stato imposto l'oscuramento notturno, le reti antisiluro non erano state posizionate e non vi erano segni di pattugliamenti aerei. Solo l' si trovava in mare aperto per delle manovre.\nIl 19 novembre il contingente di sommergibili lasci\u00f2 la base navale giapponese di Kure con cinque sommergibili tascabili a rimorchio. Le formazioni d'assalto si riunirono nella baia di Hitokappu, di fronte all'isola di Iturup, nelle Curili del Sud il 22 novembre 1941 e da l\u00ec partirono alle ore 6:00 del 26 novembre 1941 con destinazione Pearl Harbor. Il 2 dicembre la squadra navale giapponese in navigazione ricevette da Tokyo il messaggio in codice \"Niitaka Yama noboru\" (\"scalate il monte Niitaka\") che segnalava che le trattative non avevano ottenuto risultati e che quindi la missione di attacco alle Hawaii era confermata; su tutte le unit\u00e0 entr\u00f2 in vigore l'oscuramento.\nRestava comunque ancora valida la clausola secondo la quale la missione sarebbe stata sospesa in caso i negoziati avessero avuto successo all'ultimo momento oppure nel caso la flotta fosse stata avvistata prima del 6 dicembre. Infatti nel frattempo i diplomatici giapponesi stavano conducendo un'ultima trattativa con gli statunitensi per raggiungere un accordo complessivo. L'attacco non era un evento scontato fin alla partenza della flotta.\nLa navigazione si svolse in silenzio radio, con mare mosso e sotto una spessa coltre di nuvole che, sebbene rendesse difficoltosi i rifornimenti in alto mare, favor\u00ec l'occultamento delle navi; il 3 dicembre la squadra prese la rotta sud-orientale per giungere il 6 dicembre al 31\u00b0 latitudine nord-158\u00b0 longitudine ovest, a nord delle Hawaii. Il 4 aveva avuto luogo l'ultimo rifornimento di carburante e la velocit\u00e0 era stata aumentata da 13 a 25 nodi. Gli obiettivi in ordine di importanza erano: le portaerei (i giapponesi speravano che a Pearl Harbor ce ne fossero state sei e comunque non meno di tre), le corazzate, i grandi serbatoi di carburante e le altre installazioni portuali e infine gli aerei delle basi principali di Wheeler, Hickam e Bellow Field.\nI tempi dell'attacco erano stati calcolati in modo che i primi aerei giapponesi sarebbero giunti sull'obiettivo mezz'ora dopo che l'ambasciatore giapponese a Washington avesse consegnato al segretario di Stato statunitense Cordell Hull la dichiarazione di guerra. Ci\u00f2, se da una parte salvaguardava l'immagine giapponese di fronte al mondo, giacch\u00e9 l'attacco sarebbe iniziato a stato di guerra formalmente dichiarato, dall'altra permetteva ai giapponesi di usufruire del fattore sorpresa, dato che l'esiguo tempo a disposizione degli statunitensi a Pearl Harbor non sarebbe stato sufficiente a consentire una difesa adeguata.\nIntanto dal consolato di Honolulu (i giapponesi vi avevano stabilito un efficiente agente segreto, il guardiamarina Takeo Yoshikawa, che era giunto alle Hawaii il 27 marzo 1941 ed era accreditato fra il personale diplomatico come cancelliere, con il falso nome di Tadashi Morimura) continuavano a pervenire a Tokyo informazioni sulla dislocazione delle navi a Pearl Harbor e ci fu grande delusione quando il 6 dicembre comandanti ed equipaggi appresero che a Pearl Harbor non si trovava alcuna portaerei. Le tre portaerei \"Enterprise\", \"Lexington\" e della Flotta del Pacifico non erano in porto: le prime due stavano compiendo una missione di trasferimento di aerei da caccia all'isola di Wake e nelle Midway, mentre la terza era rimasta in California. Tuttavia, in quanto ammiraglio di vecchia scuola, Nagumo considerava le otto corazzate presenti a Pearl Harbor come la colonna vertebrale di quella marina che egli aveva il compito di distruggere, e decise di proseguire la missione.\nGli equipaggi, dopo essersi svegliati alle ore 05:00 del 7 dicembre, si prepararono: alcuni piloti indossarono la tradizionale fascia \"hachimaki\", bevvero il sak\u00e8 e pregarono sui piccoli altari scintoisti prima di salire a bordo dei loro velivoli. L'ammiraglio Nagumo fece decollare alle ore 05:00 tre idrovolanti dagli incrociatori \"Tone\" e \"Chikuma\" e dal sommergibile \"I-36\" con il compito di sorvolare Oahu ed effettuare un'ultima ricognizione, poi fece issare la bandiera di guerra \"Z\", la stessa utilizzata dall'ammiraglio T\u014dg\u014d alla battaglia di Tsushima, e diede ordine di iniziare le procedure per i decolli. Gli aerei furono lanciati tra le 06:00 (prima ondata) e le 07:15 (seconda ondata) da un punto situato a 440\u00a0km a nord dell'obiettivo.\nL'attacco.\nL'attacco dei sommergibili.\nIl primo contatto tra le forze giapponesi e le difese statunitensi si verific\u00f2 alle ore 03:42 del 7 dicembre: mentre i dragamine \"Crossbill\" e \"Condor\" erano in navigazione a 3\u00a0km a sud dell'entrata di Pearl Harbor, a bordo del \"Condor\" il guardiamarina R.C. McCloy avvist\u00f2 una scia bianca che il capo timoniere Uttrick identific\u00f2 come la traccia di un periscopio; alle 03:57 fu contattato il cacciatorpediniere , di pattuglia all'ingresso del porto, perch\u00e9 indagasse. Il tenente William Outerbridge al comando della \"Ward\", invece di comunicare subito la notizia dell'avvistamento ai comandi superiori, richiese un rapporto dalla \"Condor\" e nell'ora successiva condusse un'infruttuosa ricerca nell'area con il sonar. Alle 04:35 Outerbridge tolse lo stato di allarme; la rete antisommergibile all'ingresso del porto avrebbe dovuto aprirsi alle 04:58 per permettere l'ingresso dei dragamine e rimanere aperta fino alle 08:40: molto probabilmente il sommergibile intendeva entrare nella rada sulla scia delle navi statunitensi durante questo lasso di tempo.\nIntorno alle 06:30 la nave rifornimento \"Antares\" avvist\u00f2 ci\u00f2 che ritenne essere un sommergibile e ne diede avviso alla \"Ward\"; anche uno degli idrovolanti da pattugliamento PBY scorse il sommergibile e sganci\u00f2 su di esso un fumogeno proprio mentre stava giungendo la \"Ward\". Outerbridge avvist\u00f2 la torretta del sommergibile e in base alle disposizioni vigenti alle 06:45 apr\u00ec il fuoco colpendola; la \"Ward\" bersagli\u00f2 quindi il percorso ipotetico del sommergibile nemico con bombe di profondit\u00e0. Il sommergibile non riemerse e Outerbridge ritenne di averlo colpito, e solo alle 06:53 mand\u00f2 finalmente un segnale in codice al comando del 14\u00ba distretto navale con il rapporto su quanto successo, segnale che fu intercettato dai giapponesi che se ne servirono per localizzare la giusta direzione. Alle 07:03 la \"Ward\" individu\u00f2 un secondo periscopio e lanci\u00f2 cinque bombe di profondit\u00e0 che provocarono l'affondamento di un secondo sommergibile.\nL'importante comunicazione della \"Ward\" delle ore 06:53 venne ricevuta dal capitano di corvetta Harold Kaminski, ufficiale di servizio al comando del 14\u00ba distretto che cerc\u00f2 senza successo di mettersi in contatto con l'aiutante dell'ammiraglio Bloch (il comandante del distretto navale); nei minuti successivi Kaminski ed il capitano Earle dello stato maggiore del distretto cercarono di diffondere la notizia e di allertare i comandi ed anche l'ammiraglio Kimmel venne informato alle ore 07:40. Era ormai troppo tardi: l'ammiraglio era ancora in attesa di una conferma della notizia quando alle ore 07:49 iniziarono gli attacchi aerei.\nLa flotta dei sommergibili tascabili del capitano di corvetta Hanku Sasaki giunse intanto a destinazione, ma non ottenne alcun risultato; i cinque sommergibili tascabili, sganciati nei pressi dell'isola con il compito di penetrare nel porto e contribuire agli affondamenti, furono tutti distrutti. Oltre a quelli colpiti dalla \"Ward\", un'altra unit\u00e0 fu individuata e attaccata alle ore 08:30 da quattro cacciatorpediniere statunitensi, mentre un sommergibile tascabile si aren\u00f2 sulla spiaggia per problemi tecnici e venne catturato. Infine il quinto sommergibile fu affondato dal fuoco dell'incrociatore alle ore 09:30.\nLe incursioni aeree.\nGli attacchi aerei furono progettati e coordinati dal capitano di fregata pilota Mitsuo Fuchida e dal capitano di fregata Minoru Genda. Le portaerei giapponesi avrebbero sferrato un \"attacco a tappe disuguali\": si sarebbero avvicinate al punto pi\u00f9 prossimo all'obiettivo con il favore delle tenebre ma, dopo le operazioni di decollo, esse si sarebbero allontanate con una rotta diversa da quella di avvicinamento, per essere raggiunte dagli aerei di ritorno da Pearl Harbor in una posizione pi\u00f9 distante dall'obiettivo da cui erano partiti. Questo accorgimento consentiva una maggior probabilit\u00e0 di sfuggire ad un eventuale inseguimento da parte di aerei statunitensi. Gli aerei giapponesi avrebbero dovuto percorrere una tappa breve e una lunga, mentre gli aerei statunitensi avrebbero dovuto compiere due tappe lunghe, di andata e ritorno. Erano previste due ondate di incursioni aeree ed una terza come riserva nel caso in cui la ricognizione sull'obiettivo dopo le prime due ne avesse evidenziata la necessit\u00e0.\nForze aeree della prima ondata.\nLa prima ondata era costituita da tre gruppi distinti, per un totale di 183 velivoli, posti al comando del capitano di fregata Mitsuo Fuchida. Gli aerei decollarono alle ore 6:00 dalle portaerei poste nel punto di lancio a circa 440\u00a0km a Nord di Oahu, e l'attacco ebbe inizio alle ore 7:55 ora locale (ore 18:25 GMT del 7 dicembre).\nAvvicinamento.\nAlle ore 07:02 gli aerei della prima ondata furono avvistati dalla postazione radar di Opana Point (l'unica attiva delle nove installate sull'isola) dove il soldato Elliot si stava addestrando sotto la supervisione del soldato addestratore Lockard. I due radaristi alle 7:15 avvisarono il centro di Fort Shafter dove la comunicazione fu passata al tenente pilota Kermit A. Tyler. Questi, privo di solida esperienza, ritenne che dovesse trattarsi di un gruppo di bombardieri statunitensi B-17 il cui arrivo era atteso a breve e quindi fece rassicurare i due addetti al radar che avevano effettuato il rilevamento dal centralinista di turno che tacit\u00f2 le preoccupazioni dei due con la semplice frase: \u00abDon't worry about it\u00bb (\"non preoccupatevi\"). La rotta di avvicinamento della prima ondata di attacco in effetti si discostava poco da quella lungo la quale i bombardieri statunitensi sarebbero dovuti arrivare.\nIl volo della formazione d'attacco giapponese, dopo qualche difficolt\u00e0 a causa della fitta coltre di nuvole a metri di quota, fu rapido e gli aerei, favoriti da un forte vento di coda, raggiunsero la costa settentrionale di Oahu con circa 30 minuti di anticipo. Fuchida inoltre, sintonizzando la sua radio di bordo sulla stazione commerciale di Honolulu (la KGMB) che trasmetteva regolarmente bollettini meteo, apprese preziose informazioni sulle nuvole presenti a est sopra le isole e decise di attaccare da ovest e sud-ovest, sfruttando come radiolocalizzatore le emissioni della stazione statunitense. La formazione giapponese volava con i bombardieri a quota 3000 metri, a destra pi\u00f9 in basso gli aerosiluranti, sulla sinistra in alto i bombardieri in picchiata e ancora pi\u00f9 in alto a metri di quota i caccia Zero di scorta.\nAlle ore 07:30 i piloti giapponesi giunsero sopra Oahu, quasi libera da nuvole, e il capitano di corvetta Fuchida decise di attuare il piano dell'attacco a sorpresa che prevedeva l'intervento iniziale degli aerosiluranti contro le navi, lanciando alle ore 07:40 un candelotto fumogeno che era il segnale concordato; quindi gli aerosiluranti iniziarono a calare a livello dell'acqua, i bombardieri in picchiata salirono a metri e i bombardieri convenzionali scesero a metri di quota. I caccia Zero non videro per\u00f2 il segnale e Fuchida dovette quindi lanciare un secondo candelotto fumogeno che finalmente fu notato dal comandante dei caccia della \"Soryu\", tenente di vascello Masaharu Suganami. Gli Zero scesero in picchiata ma, interpretando erroneamente il secondo fumogeno, anche i bombardieri in picchiata del capitano di vascello Takahashi entrarono subito in azione, creando una certa confusione con gli aerosiluranti.\nAlle 07:49 ora di Honolulu (le 03:18 dell'8 dicembre a Tokyo) il capitano Fuchida, che aveva anche ricevuto il rapporto di uno dei tre ricognitori lanciati in anticipo dalla squadra navale, diram\u00f2 il segnale radio di attacco a tutte le squadriglie (\u00abTo... to ... to ...\u00bb, da \"Totsugekiseyo\", \"attaccare\") e quindi alle 07:53, sicuro della riuscita dell'avvicinamento a sorpresa all'isola di Oahu dette via radio anche la famosa comunicazione che confermava il successo del \"Kishu-seiko\" (attacco a sorpresa): \u00abTora!... tora! ...tora!\u00bb o \"Tigre! ... tigre!... tigre!\" in riferimento a un antico proverbio giapponese: \u00abla tigre - \"tora\" - va lontano duemila miglia e ritorna infallibilmente\u00bb. Il messaggio fu captato sia da Nagumo, che lo ritrasmise subito in Giappone, che da Yamamoto, in attesa nella baia di Hiroshima.\nAttacchi della prima ondata.\nI primi attacchi giapponesi, sferrati alle ore 07:50 dai bombardieri Aichi D3A1 Val del capitano di corvetta Takahashi divisi in due gruppi, vennero portati contro la base aerea di Wheeler Field, sede del 14\u00ba Pursuit Wing statunitense (equipaggiato con caccia Curtiss P-36 Hawk e Curtiss P-40); i venticinque Val giapponesi partiti dalla \"Zuikaku\" al comando del tenente di vascello Sakamoto colsero completamente di sorpresa il nemico, i cui aerei erano tutti allineati allo scoperto sulle piste di volo senza alcuna protezione. Il comandante della base, colonnello William Flood, fin dal 27 novembre aveva evidenziato il pericolo di una simile disposizione ma il generale Short, preoccupato di non allarmare la popolazione con disposizioni da tempo di guerra e timoroso soprattutto di sabotaggi, aveva insistito per mantenere gli aerei ben raggruppati sulle piste di volo. I bombardieri giapponesi provenienti da nord, quindi, poterono attaccare senza difficolt\u00e0 e senza opposizione i bersagli ed in una dozzina di minuti colpirono con bombe da 250\u00a0kg gli hangar, le installazioni, il posto di comando della base e le caserme, oltre a bersagliare gli aerei statunitensi a terra con le mitragliatrici di bordo; entro pochi minuti si unirono all'attacco anche i 14 caccia Zero delle portaerei \"Hiryu\" e \"Soryu\" (tenenti di vascello Suganami e Okajima) che contribuirono alle distruzioni. In pochi minuti la base fu devastata dalle esplosioni e dagli incendi.\nA partire dalle ore 07:55 anche il secondo gruppo di bombardieri Val, ventisei aerei guidati direttamente dal capitano di corvetta Takahashi, entr\u00f2 in azione contro la Ford Island Naval Air Station (la base aeronavale dove erano presenti principalmente una trentina di PBY Catalina) e contro Hickam Field (la base aerea dell'USAAF dove erano schierati i bombardieri del 18\u00ba Bomb Wing, in gran parte B-18). Nove bombardieri giapponesi attaccarono la base aeronavale: sei Catalina furono distrutti da una bomba, l'hangar n. 6 e le rampe di decollo furono raggiunte da cinque bombe, i danni alle installazioni furono pesanti e si svilupparono grandi incendi; all'attacco parteciparono in un secondo momento anche, con il fuoco delle loro mitragliatrici, i caccia Zero della portaerei \"Kaga\". L'attacco su Hickam Field, dove si era in attesa dell'arrivo di dodici B-17 dalla California e dove i bombardieri erano stati allineati allo scoperto sulle piste, ebbe inizio alle ore 08:00 da parte di 17 Val della \"Shokaku\"; gli aerei giapponesi attaccarono da tre direzioni diverse e devastarono installazioni e campi di volo, intervennero anche nove Zero della \"Akagi\" (al comando del capitano di corvetta Shigeru Itaya) e sette Zero della \"Kaga\". Le perdite umane e materiali statunitensi furono pesanti: circa trenta aerei furono distrutti al suolo, e gli impianti subirono ingenti danni; nonostante la sorpresa e la disorganizzazione, uno Zero venne abbattuto dal fuoco contraereo statunitense. Inoltre i caccia Zero della \"Akagi\" del capitano di corvetta Itaya avevano anche incontrato alle ore 07:53 due aerei civili di tipo Piper Cub in volo sopra le isole e ne avevano abbattuto uno.\nAlle ore 07:55 anche gli aerosiluranti guidati dal capitano di corvetta Murata passarono all'attacco: dopo un'inutile ricerca delle portaerei nemiche, i velivoli giapponesi attaccarono le corazzate e le altre navi ancorate ai due lati di Ford Island; i quaranta aerosiluranti B5N2 Kate entrano in azione divisi in due gruppi da ovest (24 aerei della \"Akagi\" e della \"Kaga\") e da est (16 aerei della \"Soryu\" e della \"Hiryu\"). Questo secondo gruppo lanci\u00f2 subito sette siluri contro le prime navi individuate e due colpirono la nave bersaglio \"Utah\" mentre uno raggiunse l'incrociatore leggero \"Raleigh\". Subito dopo gli aerei della \"Hiryu\" colpirono anche l'incrociatore \"Helena\" con un siluro che provoc\u00f2 l'allagamento della sala macchine. Contemporaneamente il capitano di corvetta Murata raggiunse con i suoi ventiquattro Kate il \"Battleship Row\", il cosiddetto \"viale delle corazzate\" dove i piloti giapponesi attaccarono con grande determinazione le navi da battaglia statunitensi: cinque siluri colpirono i due fianchi della \"Oklahoma\" e sette la \"West Virginia\". Malgrado la totale sorpresa gli statunitensi tentarono di organizzare il fuoco contraereo e cinque aerei giapponesi furono abbattuti, anche se altri gruppi di Kate colpirono ancora con un siluro la corazzata \"Nevada\" e con due siluri la \"California\".\nDopo aver lanciato via radio il suo messaggio convenzionale, il capitano di corvetta Fuchida si port\u00f2 con i suoi quarantanove Kate a ovest di Oahu per attaccare Pearl Harbor da sud in una formazione in linea di fila di dieci gruppi da cinque bombardieri convenzionali ciascuno. Ostacolato dal fumo proveniente dalle esplosioni e dagli incendi a bordo delle navi statunitensi gi\u00e0 colpite, Fuchida dovette fare un secondo passaggio e ricevette colpi della contraerea mentre i suoi gregari lanciarono le loro bombe sulla corazzata \"Maryland\". Il secondo e il terzo gruppo di bombardieri colpirono invece la \"Tennessee\" e la \"West Virginia\", mentre i gruppi di coda si concentrarono sulla che incass\u00f2 quattro bombe che provocarono il disastro. Una bomba colp\u00ec la torretta n. 4, due esplosero nelle sovrastrutture anteriori mentre una bomba colp\u00ec la torretta n. 2 e dopo aver attraversato due ponti raggiunse il terzo ponte dove esplose sopra i magazzini di polvere dell'artiglieria principale. L'incendio si estese subito dalle due torrette alla polvere nera utilizzata dalle catapulte degli aerei e quindi ai magazzini dell'artiglieria principale e secondaria provocando una violenta esplosione che spezz\u00f2 in due la corazzata e uccise uomini di equipaggio, tra cui il contrammiraglio Isaac Kidd e il comandante della nave Franklin van Valkenburgh.\nMentre i gruppi aerei guidati da Murata e Fuchida provocavano gravi danni alle navi principali statunitensi, altre formazioni giapponesi attaccarono le basi aeree di Ewa, sede del 21st Marine Aircraft Group equipaggiato con moderni aerei SBD Dauntless e F4F Wildcat, e Kanehoe, base del Pat Wing 1, equipaggiato con trentasei idrovolanti di vari modelli. Ewa venne attaccata intorno alle ore 08:00 inizialmente da un piccolo gruppo di bombardieri Val e poi da diciassette caccia Zero che in pochi minuti devastarono le piste e rivendicarono la distruzione di trentasei apparecchi nemici al suolo. Kanehoe invece venne colpita da nord alle ore 07:48 da undici Zero delle portaerei \"Shokaku\" e \"Zuikaku\" divisi in due gruppi; in otto minuti i caccia nipponici distrussero o danneggiarono quasi tutti i trentatr\u00e9 idrovolanti statunitensi presenti sulle rampe o nelle acque della baia e incendiarono molte installazioni della base.\nForze aeree della seconda ondata.\nLa seconda ondata, anch'essa suddivisa in tre gruppi, era composta da 167 velivoli e comandata dal capitano di corvetta Shigekazu Shimazaki, della portaerei \"Zuikaku\". Gli aerei decollarono alle ore 7:15 Il suo attacco ebbe inizio alle ore 8:55.\nAttacchi della seconda ondata.\nNon vi fu una vera e propria interruzione tra la prima e la seconda ondata, ma solo una momentanea pausa, dove le difese statunitensi inizialmente colte di sorpresa poterono organizzarsi. La \"Nevada\" e la \"Alwyn\" riuscirono a prendere il mare, ma alle 08:55 circa la seconda ondata del comandante Shimazaki giunse presso Kaneohe con 54 bombardieri d'alta quota, 78 bombardieri in picchiata e 36 caccia. Nel frattempo Fuchida rimase a sorvolare il porto per accertare i danni e per osservare i risultati di Shimazaki, dal momento che la sua valutazione sarebbe servita a Nagumo per decidere dell'opportunit\u00e0 di un terzo attacco.\nIl primo gruppo di Ichibara si abbatt\u00e9 inizialmente su Kaneohe per completare la distruzione degli hangar e degli idrovolanti Consolidated PBY Catalina, la spina dorsale della ricognizione aerea a lungo raggio statunitense, per poi dirigersi a Bellow Fields. Il secondo gruppo di Egusa invece si diresse direttamente sul porto di Pearl Harbor mentre il terzo gruppo di Shimazaki attacc\u00f2 Hickam Field con l'obiettivo di colpirne le installazioni militari e gli hangar.\nI bombardieri in picchiata del gruppo di Egusa ebbero non poche difficolt\u00e0 nell'attacco al porto: il loro obiettivo era quello di eliminare definitivamente le corazzate statunitensi, ma le difese non furono colte di sorpresa come con la prima ondata; appena raggiunsero Oahu, le esplosioni della contraerea circondarono il gruppo creando scompiglio, tanto che Egusa decise di puntare a qualunque obiettivo a portata di tiro. Egusa inizi\u00f2 il bombardamento in picchiata alle 09:05 colpendo l'incrociatore pesante ; furono colpiti anche i due cacciatorpediniere e , posti in secca nello stesso bacino di carenaggio nel quale si trovava la corazzata , ed entrambi presero fuoco: in precedenza gli aerosiluranti avevano tentato senza successo di colpire le porte del bacino. Il tentativo di allagare il bacino stesso per contrastare l'incendio peggior\u00f2 le cose innalzando ancora di pi\u00f9 le fiamme, in quanto il carburante essendo pi\u00f9 leggero dell'acqua galleggiava, lambendo progressivamente le sezioni pi\u00f9 alte degli scafi; pochi istanti dopo il \"Cassin\" esplose, colpito nel deposito munizioni, quattro bombe colpirono il \"Shaw\" che si incendi\u00f2 e alle 09:07 la \"Pennsylvania\", ammiraglia della Flotta del Pacifico, fu colpita a dritta subendo lievi danni ma contando 18 morti e una trentina di feriti.\nL'incrociatore fu attaccato alle 09:20 e colpito da un bombardiere in picchiata che non gli inflisse grossi danni; gli aerei giapponesi sceglievano le navi pi\u00f9 grandi, il vecchio incrociatore sopravvissuto alla prima ondata venne duramente colpito da un siluro, la nave officina \"Vestal\" in fiamme si incagli\u00f2 contro un banco di coralli, mentre l' non ebbe la stessa fortuna: le sue linee di giunzione erano state scardinate dall'onda d'urto provocata dal siluro che aveva colpito l' e aveva lentamente iniziato a sbandare; alle 09:30 il capitano Furlong ordin\u00f2 di abbandonare la nave.\nIntanto la \"Nevada\", dilaniata a prua, tentava di prendere il largo: i Val della \"Kaga\" la videro all'altezza del molo 1010 e capirono cosa intendeva fare, cos\u00ec tentarono di affondare la corazzata proprio all'imboccatura del porto. Ventitr\u00e9 Val puntarono la corazzata scaricandole addosso una dozzina di bombe. Gravemente danneggiata, la \"Nevada\" riusc\u00ec comunque a virare a sinistra incagliandosi e lasciando l'imboccatura libera. Il caos regnava nel bacino navale: nafta in fiamme galleggiava verso la \"California\", la \"Maryland\" stava lottando per liberarsi dalla stretta dell\"Oklahoma\" che si era capovolta, l\"Arizona\" stava bruciando mentre la \"Nevada\" aveva preso il largo ma a un prezzo terribile.\nDopo aver bombardato il porto Egusa e i suoi uomini si diressero verso Wheeler, Hickam ed Ewa per mitragliare i campi di aviazione e gli edifici. Ad Hickam stava gi\u00e0 operando il gruppo di Shimazaki che aveva messo a ferro e fuoco la base, l'intervento dei bombardieri di Egusa complet\u00f2 l'attacco: i bombardieri presenti furono gravemente danneggiati e la base resa quasi inservibile. A Kaneohe invece i caccia Zero della \"Soryu\" furono contrastati dal fuoco contraereo e venne abbattuto e ucciso il comandante, tenente di vascello Fusata Iida, che si gett\u00f2 volontariamente con il suo aereo danneggiato contro le installazioni.\nAlle 10:00 gli aerei della prima ondata tornarono alle loro rispettive portaerei, sull'isola il governatore Joseph Poindexter dichiar\u00f2 lo stato di emergenza in tutto il territorio delle Hawaii via radio, ed entro le 10:42 le stazioni radio vennero spente per evitare che i nemici utilizzassero i segnali come guida per gli aerei. Quella notte, come tutte le notti nelle settimane successive, alle Hawaii sarebbe stato imposto l'oscuramento notturno.\nGli aerei statunitensi scampati all'attacco decollarono alla ricerca degli attaccanti, ma senza risultati. Alle 12:30 la polizia di Honolulu e l'FBI fecero irruzione nell'ambasciata giapponese, trovando il personale diplomatico accanto a cestini pieni di cenere e di documenti ancora in fiamme. Alle 11:00 il comandante Fuchida inizi\u00f2 il suo volo di ricognizione per valutare i danni inflitti alla flotta statunitense per poi dirigersi verso l\"Akagi\", su cui atterr\u00f2 alle 13:00 circa. Discusse della possibilit\u00e0 di un terzo attacco con l'ammiraglio Nagumo, ma questi era convinto che si fosse fatto abbastanza e decise di non far partire la terza ondata; alle 16:30 Nagumo ordin\u00f2 quindi alla forza d'attacco di ritirarsi.\nLa reazione dei caccia statunitensi.\nColte completamente di sorpresa, le numerose forze aeree da caccia dell'USAAF presenti nelle Hawaii non poterono dispiegare una difesa efficace; in gran parte i velivoli furono distrutti al suolo e solo un'esigua minoranza di piloti riusc\u00ec a decollare ed intraprendere il combattimento contro il nemico. Durante l'attacco della seconda ondata sulla base aerea di Bellows Field, il personale a terra riusc\u00ec a preparare per il decollo solo tre P-40 del 44th Pursuit Squadron prima che otto caccia Zero della \"Hiryu\", al comando del tenente di vascello Sumio Nono, arrivassero sulle piste e incendiassero un'autocisterna e due caccia a terra.\nI tenenti statunitensi George Whiteman, Samuel Bishop e Hans Christiansen tentarono finalmente di decollare, ma vennero subito attaccati dai caccia nipponici. Bishop e Whiteman furono abbattuti, mentre iniziavano a salire in quota, dallo Zero del pilota Tsugio Matsuyama: Whiteman rimase ucciso mentre Bishop cadde nell'oceano con il suo velivolo e venne recuperato seriamente ferito; Christiansen invece non riusc\u00ec neppure a decollare e venne ucciso dal fuoco degli aerei giapponesi mentre cercava di salire a bordo del suo P-40. Durante l'attacco a Bellows Field i caccia giapponesi persero solo l'aereo del pilota Shigenori Nishikaichi che, molto danneggiato dal fuoco contraereo, fu costretto ad atterrare sull'isola di Nihau dove il pilota, per non cadere prigioniero, si suicid\u00f2 il 13 dicembre.\nAlle ore 08:30 erano intanto riusciti a decollare con i loro P-40 dalla base secondaria di Haleiwa (non individuata e quindi non attaccata dagli aerei giapponesi) i due sottotenenti Kenneth Taylor e George Welch (appartenenti al 47th Pursuit Squadron), che entrarono coraggiosamente in combattimento e furono artefici dei soli veri successi aerei statunitensi durante l'attacco di Pearl Harbor. Il sottotenente Welch entr\u00f2 in azione per primo sopra Ewa e intercett\u00f2 di sorpresa un gruppo di bombardieri Val senza scorta di caccia: due aerei giapponesi furono abbattuti, mentre poco dopo anche Taylor rivendic\u00f2 la distruzione di due Val e il danneggiamento di un terzo. I due piloti statunitensi, dopo questo primo intervento, fecero rotta su Wheeler Field per rifornirsi di carburante e munizioni.\nDa Wheeler Field i due piloti statunitensi, appena riforniti, ripartirono intorno alle ore 09:00 per anticipare la nuova ondata d'attacco giapponese in arrivo sulla base aerea e vennero subito coinvolti in nuovi scontri aerei contro i bombardieri Val della portaerei \"Kaga\". Taylor colp\u00ec un aereo giapponese, che rivendic\u00f2 come probabilmente distrutto, mentre Welch prima respinse l'attacco di un Val contro il suo compagno e poi ne abbatt\u00e9 un altro (quello del tenente di vascello Saburo Makino), che cadde in fiamme. Infine il sottotenente Welch rivendic\u00f2 la sua quarta ed ultima vittoria della giornata mentre si dirigeva su Ewa, abbattendo un Val che vide discendere presso Barbers Point.\nDurante l'attacco della seconda ondata anche altri caccia statunitensi riuscirono a decollare ed impegnarono il combattimento: a Wheeler Field alle ore 08:50 (nella breve pausa tra i due attacchi) gli statunitensi riuscirono a preparare quattro P-36 del 46th e 45th Pursuit Squadron ed il tenente Lewis Sanders prese il volo subito insieme con i sottotenenti John Thacker, Phil Rasmussen e Gordon Sterling, dirigendo verso est per intercettare gli aerei nemici segnalati su Kanehoe e Bellows. I quattro caccia statunitensi attaccarono sopra Kanehoe i caccia Zero della \"Soryu\", che si stavano raggruppando con i Kate della \"Shokaku\"; si svilupparono scontri confusi, durante i quali il sottotenente Sterling abbatt\u00e9 lo Zero del pilota Saburo Ishii prima di essere a sua volta colpito e ucciso dal guardiamarina Iyoz\u014d Fujita. Rasmussen distrusse lo Zero del pilota Sun Atsumi ma venne subito attaccato da altri caccia nemici e torn\u00f2 alla base con il suo caccia pesantemente danneggiato, Sanders affront\u00f2 vari duelli senza molto successo, mentre il sottotenente Thacker, per un difetto tecnico delle sue armi di bordo, dovette presto rientrare a Wheeler Field.\nInfine alle ore 09:00 decoll\u00f2 da Haleiwa un ultimo gruppo di caccia P-36 e P-40: prima partirono i tre aerei dei sottotenenti Harry Brown, Robert Rogers e John Dains e poi i caccia dei piloti Webster e Moore. Questi aerei intercettarono una formazione di Val della \"Hiryu\" in fase di ritorno sopra Kaena Point; negli scontri il caccia di Rogers rimase danneggiato, il sottotenente Brown riusc\u00ec ad abbattere un Val, mentre gli altri piloti non ottennero risultati. Inoltre sopra Wheeler Field, per un errore di identificazione, il caccia del sottotenente John Dains venne colpito ed abbattuto dal fuoco amico e il pilota rimase ucciso.\nUlteriori episodi.\nDurante l'attacco giapponese su Pearl Harbor si verificarono anche altri scontri aerei e una serie di incidenti, che causarono ulteriori perdite alle forze statunitensi, coinvolte in una serie di incontri fortuiti con le ondate aeree nipponiche in arrivo sulle Hawaii. La mattina del 7 dicembre alle ore 06:18 era decollata dalla portaerei \"Enterprise\", in navigazione di ritorno a sud-ovest delle isole dopo aver trasferito caccia F4F Wildcat dei Marines sull'isola di Wake, una serie di formazioni di bombardieri SBD Dauntless, incaricati dall'ammiraglio Halsey di effettuare ricognizioni di addestramento su un settore semicircolare di 180\u00b0 su una distanza di 150 miglia e poi atterrare a Oahu. Questi 18 SBD, divisi in nove gruppi di due aerei ciascuno, arrivarono sopra le Hawaii proprio durante l'attacco della prima ondata giapponese e, del tutto ignari dei fatti, furono impegnati a sorpresa in una serie di combattimenti aerei contro i caccia nipponici.\nI primi a entrare in contatto con il nemico furono gli SBD guidati dal capitano di corvetta Young e dal tenente di vascello Vogt; il primo, dopo una serie di peripezie, riusc\u00ec ad atterrare sano e salvo su Ford Island mentre l'aereo di Vogt entr\u00f2 in collisione con uno Zero e cadde a sud-est di Ewa, provocando la morte dei due aviatori. Subito dopo arrivarono su Ewa i due SBD dei tenenti di vascello Dickinson e McCarthy, che furono attaccati e abbattuti in mare da un gruppo di cinque Zero della portaerei \"Kaga\", mentre alle ore 08:25 giunsero da nord-ovest gli SBD dei piloti Patriarca e Willis, che incapparono negli Zero della \"Kaga\" e della \"Soryu\"; Patriarca riusc\u00ec a trovare scampo sull'isola di Kauai, mentre l'aereo di Willis scomparve dal cielo, vittima dei caccia giapponesi.\nNei minuti successivi anche le altre coppie di SBD arrivarono separatamente sui cieli delle Hawaii e dovettero battersi duramente per evitare i caccia nemici ed anche il fuoco della contraerea statunitense; andarono persi ancora i Dauntless dei guardiamarina Gonzalez e Deacon, mentre gli SBD dei piloti Weber, Gallaher, West, Roberts, Hilton e Kroeger riuscirono ad atterrare in salvo dopo molte difficolt\u00e0. In totale gli statunitensi persero quindi sei SBD, mentre gli Zero giapponesi rivendicarono sette vittorie aeree, di cui tre assegnate al pilota Isao Doikawa della \"Kaga\" e due al pilota Shinishi Suzuki della \"Soryu\".\nAlle ore 08:10 anche i dodici bombardieri pesanti B-17 del 38th e 88th Reconnaissance Squadron, provenienti dalla California e destinati a trasferirsi dopo lo scalo alle Hawaii nelle Filippine, arrivarono nei cieli sopra Hickam Field e finirono in mezzo alle formazioni giapponesi. Gli Zero della portaerei \"Kaga\" li attaccarono subito: il B-17 del tenente Robert Richard sub\u00ec danni, ma riusc\u00ec ad atterrare con tre feriti a bordo sul campo di Bellows Field, mentre gli altri velivoli riuscirono, quasi tutti danneggiati, a posarsi su Hickam Field o su Haleiwa. Il B-17 del capitano Raymond Swenson venne colpito al suolo dal fuoco delle mitragliatrici dei caccia giapponesi e rimase distrutto dalle esplosioni.\nInfine nella tarda serata un ultimo tragico incidente concluse la giornata in modo disastroso per gli statunitensi: sei caccia F4F Wildcat della portaerei \"Enterprise\", impegnati in una missione di ricerca del nemico al comando del tenente di vascello Hebel, si portarono, dopo varie indecisioni, sull'isola di Oahu per atterrare, dopo aver informato le autorit\u00e0 a terra. Il contrammiraglio Bellinger in effetti preavvert\u00ec le postazioni difensive statunitensi dell'arrivo di questi caccia, tuttavia la contraerea apr\u00ec ugualmente il fuoco, bersagliando i caccia F4F in fase di atterraggio. Quattro caccia furono abbattuti, il tenente Hebel ed i piloti Menges e Allen rimasero uccisi; anche gli altri due velivoli subirono seri danni.\nLa rinuncia della terza ondata.\nNonostante le insistenze di numerosi giovani ufficiali, fra i quali gli ideatori dell'attacco, Mitsuo Fuchida e Minoru Genda, l'ammiraglio Nagumo decise di rinunciare a lanciare una terza ondata per bombardare i serbatoi di carburante ed i depositi di siluri a terra e alle ore 13:30 la flotta giapponese, dopo aver recuperato tutti i suoi aerei, invert\u00ec la rotta. L'ammiraglio Nagumo addusse una serie di motivi per la sua rinuncia ad una terza ondata:\nIl tentativo di inseguimento.\nL\"Enterprise\", scortata dall'incrociatore , si mise alla ricerca della squadra giapponese, lanciando i suoi aerei a sud-ovest di Oahu durante la giornata del 7; dopo essere rientrata nella notte a Pearl per rifornirsi, l'8 dicembre pattugli\u00f2 ancora la zona a sud-ovest delle isole come deterrente ad altri attacchi. In questa data al gruppo si un\u00ec la Task Force 12, composta dalla \"Lexington\" e dalla sua scorta, che aveva interrotto la sua missione di rinforzo verso Midway facendo rotta verso sud-sudest. Nel prosieguo della caccia ad est, gli aerei della \"Enterprise\" il 10 dicembre 1941 rilevarono ed affondarono il sommergibile giapponese \"I-70\" alle coordinate , ma non trovarono traccia della squadra nipponica dell'ammiraglio Nagumo, che fino al 12 dicembre mantenne rotta a nord-nordovest fino quasi al 40\u00ba parallelo, per poi dirigersi verso Tokyo dove arriv\u00f2 il 23 dicembre, tranne le navi della 2\u00aa Divisione portaerei, \"Hiryu\" e \"Soryu\", e dell'8\u00aa Divisione incrociatori (\"Tone\" e \"Chikuma\") che, al comando del contrammiraglio Hiroaki Abe, si diressero il 16 dicembre verso Wake, dove parteciparono con successo alla conquista della piccola isola, la cui guarnigione aveva respinto il primo attacco giapponese.\nConseguenze.\nL'attacco di Pearl Harbor comport\u00f2 importanti vantaggi per il Giappone. Neutralizzata temporaneamente la flotta del Pacifico, i giapponesi poterono portare avanti le operazioni nel Pacifico sud-occidentale senza serie interferenze navali, mentre la stessa forza d'attacco delle portaerei si rese disponibile per svolgere un ruolo di appoggio e copertura a Wake, nelle Indie olandesi e nell'Oceano Indiano. Durante l'attacco non fu possibile colpire le portaerei statunitensi, che invece costituivano l'obiettivo principale e che ebbero un ruolo decisivo nelle successive battaglie.\nL'attacco non aveva inoltre colpito i serbatoi di petrolio e le installazioni, la cui distruzione avrebbe molto ridotto la capacit\u00e0 statunitense di riorganizzarsi, in quanto Pearl Harbor era l'unica base nel Pacifico occidentale dotata delle strutture logistiche idonee ad ospitare l'intera flotta; in particolare, i due grandi bacini di carenaggio N.1 e N.2 (in grado di ospitare anche le pi\u00f9 grosse corazzate in servizio nella US Navy) erano intatti, cos\u00ec come i due minori a loro vicini ed il bacino galleggiante YFD-2, il primo avendo resistito ai tentativi giapponesi di sfondare le paratie con la USS \"Pennsylvania\" e i due cacciatorpediniere \"Cassin\" e \"Downes\" dentro e il secondo essendo vuoto e allagato al momento dell'attacco; nel Dry-Dock N.2 subito dopo verr\u00e0 ricoverata l'incrociatore \"Helena\", silurato durante l'attacco. Infine l'attacco, essendo stato sferrato di sorpresa, prima di una dichiarazione ufficiale, suscit\u00f2 negli Stati Uniti un'ondata di indignazione e l'opinione pubblica si schier\u00f2 unanimemente al fianco del presidente Roosevelt, animata da una violenta collera nei confronti del Giappone.\nI risultati conseguiti dai giapponesi furono comunque notevoli. Tutte le corazzate furono gravemente danneggiate, altre navi furono colpite. I piloti della \"Akagi\" riferirono di aver colpito con bombe quattro corazzate, di aver messo a segno undici siluri e di aver danneggiato un incrociatore; molti aerei statunitensi erano stati distrutti a Hickham ed a Ewa. I piloti della \"Kaga\" riferirono di otto siluri andati a segno contro tre corazzate, i suoi bombardieri d'alta quota danneggiarono a poppa l\"Arizona\", colpirono due volte la \"West Virginia\" e una volta la \"Tennessee\". Gli aerosiluranti colpirono la \"West Virginia\", l\"Oklahoma\" e la \"Nevada\", i bombardieri in picchiata mandarono a segno colpi sulla \"West Virginia\" e la \"Maryland\" e colpirono per otto volte la \"Nevada\".\nI piloti della \"Hiryu\" e della \"Soryu\" riferirono di sei siluri andati a segno contro una corazzata con albero a gabbia, di altri tre contro una corazzata e di uno contro un incrociatore. Sei colpi centrarono l'incrociatore pesante \"Helena\" e i bombardieri colpirono anche degli incrociatori leggeri e un cacciatorpediniere. A Wheeler Field furono incendiati venti velivoli e distrutti quattro hangar; a Ewa furono distrutti sessanta velivoli, mentre a Kaneohe dieci. Gli aerei della \"Shokaku\" e della \"Zuikaku\" riferirono di aver distrutto due hangar per idrovolanti e uno per bombardieri a Ford Island. A Kaneohe avevano colpito circa cinquanta idrovolanti e il loro hangar, avevano dato alle fiamme l'80% degli hangar di Wheeler Field, distrutto tre aerei a Bellows e incendiato sette hangar a Hickam.\nLa confusione causata dall'attacco e le alte nubi di fumo, che si alzavano dalle navi e dalle strutture incendiate, fecero s\u00ec che spesso i comandanti giapponesi riportassero notizie esagerate, ma nel complesso gli attacchi avevano avuto successo.\nI giapponesi sopravvalutarono le difese dell'isola e, dopo la seconda ondata, non vollero rischiare un terzo attacco aereo, cosa della quale Yamamoto si pent\u00ec col tempo, nonostante avesse appoggiato inizialmente Nagumo.\nAlle 5:05 (ora del Giappone), l'ammiraglio Nagumo conferm\u00f2 alle supreme autorit\u00e0 militari il \"kishu-seiko\", il successo dell'attacco di sorpresa. Sette ore pi\u00f9 tardi il Mikado appose il sigillo imperiale al rescritto che proclam\u00f2 lo stato di guerra con gli Stati Uniti d'America.\nL'8 dicembre del 1941 il Congresso degli Stati Uniti dichiar\u00f2 guerra al Giappone, con il solo voto contrario di Jeannette Rankin. Il presidente Roosevelt comunic\u00f2 la decisione di entrare in guerra, pronunciando un famoso discorso che inizi\u00f2 con la frase:\nL'attacco a Pearl Harbor e le operazioni concomitanti nel sud est asiatico e in Melanesia fecero entrare in guerra il Giappone con gli Stati Uniti, l'Impero britannico, il Regno dei Paesi Bassi e i loro numerosi alleati; un conflitto molto impegnativo per le risorse, tutto sommato limitate e gi\u00e0 logorate nella guerra con la Cina, dell'Impero nipponico. Grazie alla determinazione ed al coraggio fanatico le forze giapponesi, sfruttando anche la carenza di mezzi Alleati a causa degli impegni della guerra in Europa, riuscirono ad effettuare una grande espansione territoriale nel 1941-1942, ma non poterono comunque evitare la sconfitta finale. Un'altra conseguenza dell'attacco di Pearl Harbor fu che i giapponesi residenti negli Stati Uniti, o con cittadinanza statunitense, vennero obbligati a lasciare le loro abitazioni e a trasferirsi nei vicini campi di internamento: gi\u00e0 poche ore dopo l'attacco le personalit\u00e0 nippo-statunitensi pi\u00f9 in vista vennero prelevate e portate in campi di massima sicurezza, come quello dell'Isola Sand, situato all'ingresso del porto di Honolulu, o quello di Kilauea, nell'Isola di Hawaii. In seguito all'Executive Order 9066, firmato dal presidente Roosevelt il 19 febbraio 1942, pi\u00f9 di 110.000 nippo-statunitensi vennero ricollocati in campi di internamento costruiti in California, Idaho, Utah, Arizona, Wyoming, Colorado e Arkansas.\nPerdite statunitensi.\nSu 96 navi statunitensi, tre corazzate furono distrutte o capovolte in maniera irrimediabile (\"Arizona\" e \"Oklahoma\", l'ex-corazzata poi nave bersaglio \"Utah\"), 6 navi furono affondate, rovesciate o arenate seppur recuperabili (le corazzate \"California\", \"West Virginia\" e \"Nevada\", il posamine \"Oglala\", i cacciatorpediniere \"Cassin\" e \"Shaw\"), 7 navi furono gravemente danneggiate (la corazzata \"Pennsylvania\", la nave officina \"Vestal\", la nave appoggio idrovolanti \"Curtiss\", gli incrociatori \"Raleigh\", \"Helena\" e \"Honolulu\" e il cacciatorpediniere \"Downes\"), 2 mediamente danneggiate (le corazzate \"Tennessee\" e \"Maryland\") e 4 danneggiate lievemente (3 incrociatori e il cacciatorpediniere \"Helm\").\nSui campi d'aviazione di Oahu furono distrutti 151 aerei; in volo gli statunitensi persero dieci aerei (sei SBD Dauntless, due P-40, un P-36 e un B-17) abbattuti dai caccia giapponesi. Le perdite umane ammontarono a morti statunitensi ( della marina, 109 dei Marines, 218 dell'esercito, 68 civili) e feriti.\nPerdite giapponesi.\nSecondo i calcoli di Tokyo i giapponesi persero 29 aerei (9 caccia, 15 bombardieri e 5 aerosiluranti): dieci di questi aerei furono distrutti dai caccia statunitensi (sette Val e tre Zero); inoltre i nipponici persero anche un grande sommergibile e tutti e cinque i sommergibili tascabili. I morti da parte nipponica furono: 59 aviatori, 121 marinai del grande sommergibile e 9 marinai degli equipaggi dei sommergibili tascabili.\nRicerca delle responsabilit\u00e0 e teorie cospiratorie.\nSubito dopo l'attacco di Pearl Harbor sorsero polemiche e dubbi sullo svolgimento dei fatti e sulle responsabilit\u00e0 politiche e militari dell'accaduto; sul momento la commissione Roberts (la prima delle otto che nel corso degli anni si sono occupate dei fatti di Pearl Harbor) ritenne gravemente negligenti e colpevoli di scarsa preparazione soprattutto gli ammiragli Stark e Kimmel e il generale Short che vennero tutti sostituiti. Peraltro il successore di Kimmel, ammiraglio Chester Nimitz, difese in parte il collega affermando che era stata una fortuna per gli USA il mancato intervento della flotta contro la forza d'attacco giapponese che, essendo nettamente superiore, avrebbe potuto distruggere tutte le navi statunitensi in alto mare.\nIl Congresso istitu\u00ec una commissione di inchiesta nel 1946 che tenne una serie di approfondite sedute che si conclusero con la conferma delle responsabilit\u00e0 militari dei comandanti sul posto, ma anche dei dirigenti a Washington, in particolare Knox, Stark, Marshall e lo stesso Roosevelt, colpevoli di aver sottovalutato la minaccia. Un'altra corrente di pensiero ritenne molto dubbio l'andamento della vicenda e non accett\u00f2 la versione ufficiale; guidata dal contrammiraglio Robert Theobald, accus\u00f2 soprattutto Roosevelt di aver favorito l'attacco nemico, negando, pur essendo informato dettagliatamente dei progetti giapponesi tramite il sistema Magic, notizie dell'attacco all'ammiraglio Kimmel. Tale tesi sembr\u00f2 in parte confermata dalla politica intransigente verso il Giappone portata avanti da Roosevelt e Hull e dall'atteggiamento di calma e serenit\u00e0 del Presidente alla notizia dell'attacco, che in pratica risolveva i suoi problemi con l'opinione pubblica statunitense e rendeva inevitabile l'entrata in guerra degli Stati Uniti. La tesi cospirazionista del contrammiraglio Theobald venne respinta negli anni sessanta e settanta da vari studiosi che confermarono piuttosto le conclusioni della commissione congressuale e ritornarono alla teoria della mancanza di vigilanza e dell'eccessivo ottimismo degli statunitensi. Inoltre venne sottolineato come i documenti decodificati da Magic non facevano riferimento a Pearl Harbor, che i codici navali della flotta giapponese non erano ancora stati decifrati nel dicembre 1941 e che le portaerei, essendo avanzate in totale silenzio radio, non erano state identificate dal servizio informazioni statunitense.\nNel 2000 il fotografo Robert Stinnett, dopo un lungo lavoro di ricerca, ha riproposto la teoria della cospirazione architettata da Roosevelt e i suoi collaboratori per indurre i giapponesi ad attaccare Pearl Harbor; le tesi di Stinnett in sintesi sono che Roosevelt avrebbe applicato un piano per provocare l'attacco giapponese contro gli Stati Uniti e che all'ammiraglio Kimmel sarebbe stato impedito di condurre esercitazioni che avrebbero fatto scoprire la flotta giapponese in arrivo, flotta che in realt\u00e0, secondo Stinnett, non avrebbe mantenuto il silenzio radio e, anzi, i suoi messaggi sarebbero stati intercettati e decifrati dai servizi statunitensi. Il lavoro di Stinnett \u00e8 stato tuttavia fortemente criticato da altri studiosi, che lo hanno smentito in vari modi, e le sue deduzioni sono state ritenute non esatte.\nSi tenga comunque conto che i servizi segreti britannici e dell'FBI avevano delle informative su possibili attacchi a quasi tutte le installazioni militari statunitensi (sabotaggi, attacchi aerei o navali, spionaggio) attribuite alle potenze dell'Asse o all'URSS (percepita gi\u00e0 dai servizi informativi dell'FBI come la maggiore minaccia). La possibilit\u00e0 di un attacco a Pearl Harbor arriv\u00f2 a J. Edgar Hoover, l'allora direttore dell'FBI, attraverso dei contatti informali con i servizi segreti britannici, che passarono agli USA il loro agente Du\u0161an Popov, al servizio dei tedeschi ma in realt\u00e0 doppiogiochista schierato con gli Alleati. Popov inform\u00f2 i suoi superiori sull'attenzione mostrata dai giapponesi verso l'attacco di Taranto e le installazioni militari alle Hawaii. In ogni caso l'FBI non ritenne Popov affidabile e non prese in considerazione le sue soffiate, ostinandosi inoltre a non collaborare con i servizi segreti britannici. Subito dopo l'attacco Hoover si accorse di aver commesso un grave errore, diventando uno dei registi occulti delle teorie cospirative contro Roosevelt in modo da creare una cortina di nebbia attorno alla propria negligenza.\nL'attacco nella cultura di massa.\nMemorialistica.\nIl ricordo dell'attacco giapponese del 7 dicembre 1941 \u00e8 rappresentato dal monumento denominato \"USS Arizona Memorial\"; esso \u00e8 costituito dal relitto della corazzata, immerso in pochi metri d'acqua, sormontato da una struttura fissa che ne permette la visione. Subito dopo l'affondamento le torri corazzate della nave vennero rimosse, insieme ai torrioni di comando e a parte della sovrastruttura, e il relitto debitamente segnalato; questo, nel 1962, venne reso visibile mediante la costruzione di un pontile coperto che attraversa trasversalmente lo scafo, e il monumento, accessibile solo con battelli, \u00e8 visitato in media da un milione di ospiti all'anno.\nSulla terraferma, sempre nella baia, si trova l'edificio dell'USS Arizona Memorial Visitor Center, un monumento inaugurato nel 1980 e contenente lapidi con i nomi dei marinai che persero la vita sulla nave durante l'attacco. Il 7 dicembre \u00e8 ricordato come \"il giorno dell'infamia\" e le scuole ed istituzioni statunitensi issano la bandiera a mezz'asta, anche se il giorno non \u00e8 considerato festa nazionale."}
