{"id": "351292", "revid": "481349", "url": "https://it.wikipedia.org/wiki?curid=351292", "title": "Razione K", "text": "La razione K (ingl. K-Ration) \u00e8 un pasto militare giornaliero introdotto negli Stati Uniti d'America nel 1942 nel corso della seconda guerra mondiale. Era inizialmente intesa come razione da utilizzarsi per brevi periodi da parte di unit\u00e0 mobili (truppe aviotrasportate, corpi motorizzati, ecc...) ed era suddivisa in tre moduli separati per colazione, pranzo e cena.\nStoria.\nNel 1941 il fisiologo statunitense Ancel Keys, divenuto poi famoso per i suoi studi sugli effetti della deprivazione alimentare e sugli effetti fisiologici derivanti da particolari regimi alimentari (come la dieta mediterranea), fu assunto presso il Dipartimento della guerra degli Stati Uniti con l'incarico di studiare un nuovo tipo di razione individuale, non deperibile e pronta per il consumo, che potesse facilmente essere trasportata nelle tasche dei soldati nel corso di operazioni di combattimento di breve durata. Keys svolse un'indagine presso diversi supermercati per trovare del cibo economico ma che potesse fornire l'energia necessaria a sostenere il fisico di un soldato impegnato nelle stressanti condizioni di combattimento.\nEgli selezion\u00f2 gallette, insaccati di suino, caramelle e barrette di cioccolata componendo una razione pesante 28 once (870 grammi) e in grado di fornire 3.200 calorie (13.400 kJ). Keys test\u00f2 successivamente la sua combinazione su di un gruppo di sei militari di una base militare delle vicinanze scoprendo che, nonostante i soldati l'avessero reputata solo \"commestibile\" e \"meglio che nulla\", essa si era rivelata in grado di sfamarli e di fornire loro l'apporto nutritivo necessario.\nIl primo vero prototipo della razione K fu sviluppato subito dopo l'inizio della guerra dal \"Subsistence Research Laboratory\", facente parte del \"Quartermaster Corps\" (il servizio di commissariato dell'esercito americano), per rispondere ad una richiesta dell\"'U.S. Army Air Forces\" (USAAF), che necessitava di una razione leggera e compatta da fornire alle truppe aviotrasportate. Inizialmente si svolsero esperimenti su due diverse ipotesi: la prima conteneva biscotti di pemmican, una barretta alle arachidi, uva passa e pasta in brodo; la seconda era composta da pemmican, una barretta di cioccolato uguale a quelle fornite nella razione D, carne in scatola ed una bevanda al limone in polvere.\nQueste due ipotesi vennero in seguito abbandonate in favore di un'unica confezione basata sui tre moduli colazione, pranzo e cena successivamente adottata come standard. Il servizio di sussistenza del \"Quartermaster Corps \"oper\u00f2 a sua volta ulteriori modifiche alla composizione fino a portare la razione ad un totale di 2.830 calorie giornaliere e la rinomin\u00f2 ufficialmente come \"Field Ration, Type K\", mettendo in atto la prima produzione nel maggio 1942. Nonostante alcune dicerie affermino che la lettera \"K\" derivi dal cognome di Keys o, in alternativa, dall'abbreviazione di \"Kommando\" (dalle truppe di \u00e9lite che per prime utilizzarono la razione), la vera motivazione risiede nel fatto che essa era foneticamente ben distinta dalle lettere che identificavano altri tipi di razione americana del periodo (razione A, razione B, razione D, razione J, ecc...).\nLa razione K vide il suo primo impiego nel 1942 quando venne fornita, su base sperimentale, alle truppe aviotrasportate; i primi rapporti furono incoraggianti, e venne lodata sia la variet\u00e0 dei cibi proposti sia la leggerezza nel trasporto. Tuttavia la verifica in ambienti climatici ed operativi estremi risult\u00f2 molto limitata, tanto da falsare completamente i risultati. Ad esempio il test della razione in clima tropicale fu condotta a Panama da un plotone di paracadutisti, ma l'esperimento dur\u00f2 solo tre giorni. In questo periodo il plotone marci\u00f2 non attraverso la giungla, come ci si sarebbe aspettato, ma su strade poco impegnative e per una media giornaliera di solo 11 miglia (17 chilometri). I soldati erano equipaggiati in modo molto leggero trasportando solo l'arma, una razione K, un poncho, un telo da tenda e una borraccia contenente un litro d'acqua; non fu fatto alcuno sforzo per simulare le reali condizioni operative, contraddistinte da lunghi periodi, marce faticose ed un carico di equipaggiamento ben superiore.\nTerminati i tre giorni di test gli uomini furono pesati e si scopr\u00ec che nessuno aveva subito perdite di peso preoccupanti; questo bast\u00f2 a dichiarare la razione K un successo. I risultati di tale lacunosa sperimentazione vennero utilizzati nel 1943 a sostegno della decisione di sospendere la produzione della razione da jungla e di quella da montagna allora in produzione. Entrambe queste razioni specializzate erano invise al servizio di sussistenza del \"Quartermaster Corps\" perch\u00e9 pi\u00f9 costose e logisticamente difficili da gestire, essendo necessari ulteriori contratti di approvvigionamento ed appositi impianti di stoccaggio.\nAnche se la razione K era stata specificatamente progettata come razione di emergenza da usarsi per periodi non superiori ai 15 giorni consecutivi, gli ufficiali del \"Quartermaster Corps\" continuarono ad insistere fino alla fine del conflitto che la razione K era perfettamente adeguata al fabbisogno giornaliero di un soldato in ragione di una razione per soldato al giorno. A sostegno di tale tesi si utilizzarono ancora una volta i risultati degli esperimenti condotti dalle truppe aviotrasportate. La principale critica mossa alla razione K fu l'inadeguatezza del contenuto calorico e vitaminico, che venne giudicato insufficiente \u2013 in condizioni di utilizzo reali \u2013 in una serie di studi condotti durante e dopo la Seconda guerra mondiale.\nLa razione, inoltre, diventava rapidamente monotona e poco gradita ai soldati vista la scarsit\u00e0 di men\u00f9 a disposizione e la somiglianza tra i tre moduli che la componevano. Un altro grave difetto era la rigidit\u00e0 di distribuzione da parte dei pianificatori, che prevedevano una singola razione per un singolo uomo al giorno: essi non avevano compreso che un uomo sottoposto allo stress e alle fatiche del combattimento necessitava di apporto calorico ben superiore a quello previsto in origine. Nonostante questo e le critiche mosse, fino al termine del conflitto la razione K rimase alla base dell'alimentazione dei soldati sul campo, anche per quelli impegnati in ambienti climatici estremi come le truppe da montagna o quelli impiegati nelle jungle della Birmania.\nCaratteristiche.\nAll'interno vi si trovano inoltre pastiglie per disinfettare l'acqua, fibra da assumere in pillole, un supporto per cuocere le pietanze, tavolette combustibili, fiammiferi, sali minerali in polvere e una confezione monouso per l'igiene dentale. Ovviamente, date le necessit\u00e0 di conservazione, non vi \u00e8 rappresentata la verdura, mentre la frutta \u00e8 presente in diverse componenti, secca o in barrette, sottovuoto o sciroppata, etc. Per gli stessi motivi di conservazione, il latte \u00e8 sempre condensato.\nComposizione di una Razione K della Seconda guerra mondiale.\nIl cartone esterno.\nLa confezione esterna era realizzata con un cartone reso impermeabile da una specifica cera sintetica che, tra le altre cose, proteggeva gli alimenti da qualsiasi tipo di gas. Le singole unit\u00e0 di razione K erano contrassegnate dalla scritta \"\"U.S. RAZIONE K DA CAMPO\", con sotto una dicitura pi\u00f9 specifica, a seconda che si trattasse di colazione, pranzo o cena. Su una delle facce del cartone era poi stampato il nome dell'azienda produttrice della Razione K, con annesso indirizzo.\nA partire dal 1943 furono anche inserite, sulla faccia posteriore del cartone, due scritte. La prima era una lista delle componenti presenti all'interno della Razione K. La seconda invece recitava: \"Per ragioni di sicurezza, non buttare la carta e la latta presente nella Razione in punti visibili dal cielo. Se possibile, copri i rifiuti con foglie, sabbia o terra\"\"\nLa Razione K.\nI biscotti.\nI biscotti erano di forma rettangolare ed erano composti da una miscela di grano, semi di soia, mais, avena e latte scremato. Il mix era stato appositamente pensato per assicurare il massimo apporto nutritivo possibile, e molte aziende produttrici affermarono che questo tipo di biscotto richiesto dai militari fu tra i pi\u00f9 difficili da dover realizzare all'interno degli stabilimenti. \nI biscotti, quattro in tutto, erano confezionati all'interno del cellophane e dovevano essere mangiati crudi o ammollati per qualche secondo in acqua calda o latte. Bisogna considerare che i biscotti erano tra le componenti pi\u00f9 importanti all'interno della Razione.\nA partire dal 1944 il pacco di biscotti venne tuttavia sostituito con un mix di cereali in forma di blocchetto pressato, a cui durante la fase di pressatura era stato aggiunto latte e zucchero. Questo blocchetto doveva essere lasciato in ammollo in acqua o latte per qualche secondo, prima di poter essere mangiato. Il motivo della sostituzione dei biscotti fu la necessit\u00e0 di aggiungere la carta igienica all'interno della Razione. Il blocchetto di cereali infatti, a parit\u00e0 di apporto nutrizionale, occupava la met\u00e0 dello spazio dei biscotti. \nLe bevande.\nI tre tipi di razione (Colazione, Pranzo e Cena) prevedevano ognuna una specifica bevanda. In quella della colazione si trovavano due bustine di caff\u00e8 solubile; in quella del pranzo un estratto di limone idrosolubile ed in quello della cena un brodo in polvere da doversi sciogliere in acqua. Il caff\u00e8 (5 grammi in tutto) della colazione era contenuto all'interno di due bustine, mentre il brodo e la limonata erano confezionati con del cellophane, con le rispettive istruzioni di utilizzo stampate sulla faccia posteriore delle bustine.\nIn un primo momento, a seguito del malcontento presente tra i soldati per la cattiva qualit\u00e0 del caff\u00e8 solubile, si era pensato di sostituirlo con una bevanda al cioccolato. Tuttavia il caff\u00e8 continu\u00f2 ad essere presente all'interno della razione durante tutto il conflitto bellico, grazie all'intervento della Nestl\u00e9 che inizi\u00f2 a fornire il proprio Nescaf\u00e8 in formato solubile, questa volta con alti tassi di gradimento da parte delle Forze Armate. A partire dalla fine del 1944, una seconda bustina di caff\u00e8 fu addirittura aggiunta nella razione serale.\nLa limonata era invece contenuta in una bustina da 7 grammi ed era composta da cristalli idrosolubili. Anche per questa seconda bevanda i commenti non furono mai entusiasmanti, ed alcuni soldati canzonavano il prodotto asserendo come pi\u00f9 che da bere, la limonata era utilissima per scrostare lo sporco dagli stivali e dalle stoviglie da campo. Si pens\u00f2 quindi anche in questo caso di sostituirla con una bevanda al cioccolato, ma i medici militari furono assolutamente contrari a questa ipotesi, in quanto la limonata apportava il giusto quantitativo giornaliero di Vitamina C all'interno dell'organismo. Sul finire del 1943 si opt\u00f2 dunque per una sostituzione della fragranza e si pass\u00f2 ad utilizzare cristalli al sapore di arancia. \nInfine, nella razione della sera era presente una bustina con 10 grammi di brodo in polvere idrosolubile. In questo caso le aziende produttrici del brodo furono incoraggiate dalle Forze Armate a creare una propria ricetta di brodo, al fine di rendere leggermente meno monotono il pasto serale dei propri soldati.\nIn Italia.\nLe razioni K si sono largamente diffuse e sono usate anche dall'Esercito Italiano a partire dal 1952. La razione si presenta come un sacchetto sottovuoto verde scuro, contrassegnato da diversi colori per stabilirne le differenti versioni, in cui cambiano gli alimenti. Ne esistono in sette colori, uno per ogni giorno della settimana.\nTra gli alimenti, trova spesso posto il cioccolato fondente, anch'esso prodotto appositamente per le forze armate italiane.\nIl quotidiano inglese \"The Guardian\" ha riportato, nel novembre 2014, i risultati di una cena di beneficenza a Kabul a favore delle scuole in Afghanistan, i cui concorrenti erano le razioni da combattimento che sono state chieste ad ogni contingente (ad eccezione di quello statunitense per il divieto di donare le razioni) e successivamente valutate da una commissione composta da diplomatici, funzionari e operatori umanitari. La razione Italiana si \u00e8 dimostrata la migliore per completezza e qualit\u00e0 del cibo. Secondo e terzo posto ebbero la razione francese e quella tedesca."}
{"id": "351294", "revid": "2163589", "url": "https://it.wikipedia.org/wiki?curid=351294", "title": "Ravello", "text": "Ravello (\"Ravi\u00e8llo\" in dialetto campano) \u00e8 una citt\u00e0 italiana di abitanti della provincia di Salerno in Campania.\nAppartiene geograficamente alla Costiera amalfitana (iscritta dal 1997 al patrimonio mondiale UNESCO), della quale costituisce un rinomato centro turistico e culturale. Conosciuta con l'appellativo di \"Citt\u00e0 della musica\", \u00e8 sede del Ravello Festival che si tiene nei giardini di Villa Rufolo e nell'auditorium Oscar Niemeyer.\nGeografia fisica.\nTerritorio.\nRavello \u00e8 situata su una ripida rupe all'altitudine di 350\u00a0m s.l.m., sovrasta Maiori e Minori e gode di un'ampia vista panoramica sul Mar Tirreno e sul golfo di Salerno.\nLa cittadina \u00e8 posta sul pianoro che divide la vallata del torrente Dragone da quella dove scorre il torrente Reginna.\nClima.\nData la particolare orografia, Ravello \u00e8 abbastanza ventilata nelle calde estati del Sud Italia. In epoca fascista fu pubblicizzata come \"stazione di cura e soggiorno\"; proprio queste caratteristiche la lanciarono turisticamente nella prima met\u00e0 del XX secolo.\nStoria.\nRavello fu fondata nel V secolo come luogo di rifugio dalle scorrerie dei barbari che segnarono la caduta dell'Impero romano d'Occidente ma, secondo la leggenda, vi immigrarono alcuni patrizi amalfitani in seguito ad uno scontro tra pi\u00f9 fazioni della classe alta amalfitana, che sfoci\u00f2 quasi in una guerra civile.\nLa tradizione riporta che la fondazione di Ravello, come per tutti gli altri centri della Costiera Amalfitana, risalga all\u2019arrivo di un gruppo di nobili romani, giunti qui in seguito al naufragio della propria nave lungo le coste della Dalmazia, avvenuto mentre si recavano a Costantinopoli. Le tracce archeologiche, anche se molto limitate, fanno pensare peraltro ad una frequentazione gi\u00e0 in epoca classica con qualche villa, come se ne contano sulla costa.\nLa storia di Ravello acquista maggiore consistenza documentaria a partire dalla creazione della Repubblica marinara di Amalfi il 1\u00ba settembre 839, quando tutto il territorio intorno al centro costiero si riun\u00ec in Ducato.\nLa cittadina crebbe in popolazione, prosperando con l'arte della lana e con il commercio verso il Mediterraneo e Bisanzio, e raggiunse il suo massimo splendore dal IX secolo, sotto la Repubblica marinara di Amalfi ed il Principato di Salerno.\nLa situazione mut\u00f2 quando inizi\u00f2 la semindipendenza del Ducato di Amalfi dal Regno Normanno (1073-1131), durante la quale i Normanni fornirono un continuo sostegno alle famiglie ravellesi pi\u00f9 influenti per assicurarsi un maggior controllo sulla nobilt\u00e0 amalfitana.\nProprio in questo periodo, al governo fu preposto uno stratigoto autonomo per la citt\u00e0 di Ravello e per volere del normanno Ruggero, figlio di Roberto il Guiscardo, Ravello divenne sede vescovile nel 1086, direttamente dipendente dalla Santa Sede, ancora per contrastare la potente Amalfi.\nAl volgere del XII secolo la citt\u00e0 giunse a contare una popolazione di oltre 25.000 abitanti ma, durante il periodo normanno, due episodi interessarono l\u2019intero Ducato e rappresentarono un momento di crisi, entrambi a causa dell'attacco dei Pisani: nel 1135 essi furono tuttavia bloccati dalla poderosa costruzione difensiva di Fratte sul Monte Brusara e dall'arrivo dell'aiuto militare di Ruggiero; nel 1137 invece, entrati nella citt\u00e0 come alleati, a tradimento i Pisani misero di notte Ravello a ferro e fuoco.\nL'epoca Sveva (1194-1266) vide l'appoggio delle maggiori famiglie locali (i Rogadeo, i Frezza, i Bove e i Rufolo) a Federico II, ricevendone esse in cambio incarichi prestigiosi presso la corte. L'epoca angioina (1266-1398: infeudazione del Ducato amalfitano) registr\u00f2 la crisi pi\u00f9 dura per l\u2019intero territorio: la guerra del Vespro che, scoppiata nel 1282 dur\u00f2 20 anni, influenz\u00f2 negativamente l'economia del Ducato, basata soprattutto sui commerci marittimi.\nDa questo momento in poi cominci\u00f2 per Ravello il declino economico e demografico: alcune famiglie locali trasferirono i loro interessi commerciali verso la Puglia e, soprattutto durante la prima parte del periodo dell'infeudazione, la citt\u00e0 fu funestata da lotte interne e pi\u00f9 tardi anche con la vicina Scala.\nA partire dal XIV secolo molte delle famiglie pi\u00f9 importanti si trasferirono definitivamente a Napoli e dintorni, dove continuarono ad esercitare i commerci e gli incarichi presso la corte aragonese, anche se nel 1400 i patrizi ravellesi erano ancora molto attivi. Esempio ne erano i Rufolo, banchieri del Regno di Napoli, all'epoca potentissimi (vedi Ladislao di Durazzo, Re di Napoli).\nIl feudo amalfitano pass\u00f2 dalle mani dei Sanseverino fino a quelle dei Piccolomini di Siena nel 1583 ma non tutti gli abitanti lasciarono la natia Ravello. Nel 1583, infatti, anche numerosi nobili Ravellesi parteciparono all'azione di riscatto del territorio amalfitano dal dominio feudale, pagando a Maria d'Avalos (vedova di Giovanni Piccolomini), che mise in vendita il Ducato, i 216 ducati aurei richiesti: la popolazione della Costa acquist\u00f2 il possesso facendo divenire questa parte del territorio demanio reale.\nGli storici locali tacciono sui periodi posteriori al riscatto del territorio da parte degli abitanti, quasi che si fosse esaurito il ruolo della cittadina nelle vicende storiche ma, anche se si assistette ad un periodo di crisi, determinata dall'allontanamento di molte famiglie da questi luoghi, essi continuarono a vivere e a partecipare alla storia dei secoli successivi. \nIl decennio francese, per esempio, produsse anche a Ravello ricadute positive e negative. Tra queste ultime, la riduzione dei siti religiosi e la soppressione di alcuni cenacoli monastici pi\u00f9 antichi e attivi del territorio; tra le positive, la messa in attuazione di opere pubbliche che, tuttavia, non progredivano per mancanza di fondi pubblici: le avrebbero poi completate, dopo il congresso di Vienna, le autorit\u00e0 monarchiche dei Borbone, che godevano di ricchissime finanze, ed anche le autorit\u00e0 municipali con il finanziamento dei nobili locali, rientrati dall'esilio. Dal municipio furono ristrutturate le rovine della fontana pubblica, con l'acquedotto dell'Acqua Sambucana; dai Francesi furono fatti lavori all'alveo del fiume Dragone per diminuirne l'impetuosit\u00e0 e proteggere dunque la sottostante Atrani dalle piene; dai Borbone fu costruita la strada costiera da Vietri verso Amalfi, che apr\u00ec al territorio un nuovo momento di fortuna, permettendo che venisse scoperto cos\u00ec dai viaggiatori europei.\nLe vicende che accompagnarono l'unificazione dell'Italia videro anche il territorio di Ravello, sebbene marginalmente, interessato dal fenomeno del brigantaggio. Si registr\u00f2 la presenza di qualche oppositore al potere politico, soprattutto sulle montagne al confine con Scala. Tuttavia, riscoperta da intellettuali e artisti, Ravello riacquist\u00f2 la sua importanza come luogo turistico culturalmente elitario, dedicato all'ozio creativo. Oltre i vari nobili locali, la vita di Ravello vide lo stabilirsi nella cittadina di nobili stranieri, come il filantropo sir Francis Neville Reid dalla Scozia, e la visita di Richard Wagner che a Ravello compose il Parsifal. \nSul finire della seconda guerra mondiale, Ravello divenne addirittura la corte di re Vittorio Emanuele III, arrivato da Brindisi. Egli risiedeva in Villa Episcopio, ospite del Principe di Sangro, e girava abitualmente nel paese senza scorta con Benedetto Croce. Avvennero in questo luogo la firma del passaggio di luogotenenza da Vittorio Emanuele III al figlio Umberto il 12 aprile del 1944, poi notificata a Napoli, ed il giuramento del Governo provvisorio, con sede a Salerno, che traghett\u00f2 l'Italia verso la repubblica.\nDall'inizio del periodo repubblicano, infine, Ravello \u00e8 sede del Festival della musica classica, inaugurato inizialmente per onorare la presenza del Re, e si \u00e8 sviluppata come uno dei maggiori poli di attrattiva turistica della zona. \nMonumenti e luoghi d'interesse.\nArchitetture religiose.\nA Ravello vi sono ben 100 chiese, di cui attualmente solo una quarantina restano consacrate.\nLe principali sono:\nPalazzi e conventi.\nI palazzi fondaco delle antiche famiglie ravellesi nella maggior parte dei casi sono divenuti alberghi nell'ultimo secolo e mezzo. \nLa maggior parte sono siti nel rione Toro, seguendo lo sviluppo dell'abitato da Piazza Fontana verso sud, fino a Piazza Duomo. Nell'ordine si susseguono:\nAlcuni sono siti invece a ovest del Toro, nel rione Gradillo, parallelo al Toro ma pi\u00f9 basso. \nNello stesso ordine:\nAltri invece sono siti a sud di piazza Duomo, nel rione Trinit\u00e0:\nAltri monumenti.\nAltri monumenti e siti importanti sono:\nSociet\u00e0.\nEtnie e minoranze straniere.\nAl 31 dicembre 2020, a Ravello risultavano residenti 90 cittadini stranieri (circa il 3,6% della popolazione). Le due nazionalit\u00e0 principali sono a tale data quella bulgara (21) e quella ucraina (18).\nReligione.\nLa maggioranza della popolazione \u00e8 di religione cristiana di rito cattolico appartenente all'arcidiocesi di Amalfi-Cava de' Tirreni.\nIn precedenza, la citt\u00e0 di Ravello era sede vescovile direttamente dipendente dalla Santa Sede (contrapposta con le altri sedi della Costiera, che dipendevano invece dall'arcivescovo di Amalfi). Anche la presenza monastica nel territorio \u00e8 stata storicamente fiorente, ma attualmente rimangono in funzione due soli monasteri, quello dei Francescani e quello delle Clarisse. \nTra l'VIII e il XI secolo i monaci benedettini provenienti dal monastero di San Trifone di Ravello, edificarono a Sant'Egidio del Monte Albino il primo nucleo della futura abbazia di Santa Maria Maddalena in Armillis. La cittadina, posta presso il Valico di Chiunzi, \u00e8 stata sotto la giurisdizione dell'abbazia ravellese fino al 1438. \n\u00c8 presente la confessione cristiana evangelica, della comunit\u00e0 Metodista (Unione delle Chiese Valdesi e Metodiste), con sede nell'agro nocerino.\n\u00c8 presente la confessione Calvinista.\nCultura.\nEventi.\nRavello ospita ogni anno il famoso Ravello Festival, dedicato a Richard Wagner. Bench\u00e9 la leggenda dica che la visita a Ravello ispir\u00f2 Wagner per la creazione del \"Parsifal\", in realt\u00e0 quando visit\u00f2 la citt\u00e0 Wagner aveva gi\u00e0 completato la partitura e si stava dedicando in quel periodo all'orchestrazione e alla ricerca di riferimenti per l'allestimento scenico. A Villa Rufolo Wagner e i suoi collaboratori trovarono un ambiente spettacolare e in particolare rimasero cos\u00ec meravigliati dalla bellezza dei giardini che decisero di ispirarvisi per le scenografie dell'opera. Questo legame fra la villa e il compositore ha portato prima alla creazione dei Concerti Wagneriani a villa Cimbrone, che ora non si tengono pi\u00f9, e poi alla creazione del Ravello Festival nel 1953 a Villa Rufolo.\nAltri concerti vengono promossi dalla Ravello Concert Society.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse. Si distinguono l'arte della ceramica e dell'intreccio.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "351297", "revid": "1534511", "url": "https://it.wikipedia.org/wiki?curid=351297", "title": "Formula integrale di Cauchy", "text": "In matematica, la formula integrale di Cauchy \u00e8 uno strumento fondamentale dell'analisi complessa. Il teorema mette in relazione il valore di una funzione olomorfa in un punto con il suo integrale di contorno lungo una curva semplice chiusa.\nDalla formula di Cauchy dipendono numerose propriet\u00e0 delle funzioni olomorfe.\nEnunciato.\nSia formula_1 una funzione olomorfa definita su un insieme formula_2 aperto del piano complesso formula_3. Sia formula_4 una curva semplice chiusa contenuta in formula_2. Sia formula_6 la regione racchiusa da formula_4 percorsa in senso antiorario e sia formula_8 un punto qualsiasi interno ad formula_6 dove la funzione \u00e8 definita, che non sia sulla curva formula_4, allora vale la relazione: \nLa formula di Cauchy esprime quindi il valore di una funzione in ogni punto del dominio formula_6 mediante i valori che essa assume sul contorno di tale dominio, tramite un integrale di contorno.\nDimostrazione.\nSi consideri un cerchio formula_13 centrato in formula_8 di raggio formula_15 che sia interamente contenuto in formula_6. Per il teorema integrale di Cauchy sono uguali i due integrali\nIl secondo integrale pu\u00f2 essere calcolato con la sostituzione formula_18, ottenendo\nMa per il teorema integrale di Cauchy l'integrale sul cerchio \u00e8 indipendente dal raggio, pertanto si pu\u00f2 calcolare per qualunque formula_15, in particolare si pu\u00f2 far tendere formula_15 a formula_22, e siccome formula_23 \u00e8 continua si ottiene\ne quindi in definitiva\nGeneralizzazione.\nSia formula_1 una funzione olomorfa definita su un insieme formula_2 aperto del piano complesso formula_3. Sia formula_4 una curva chiusa contenuta in formula_2. Sia formula_6 la regione racchiusa da formula_4 percorsa in senso antiorario e sia formula_8 un punto qualsiasi interno a formula_6 dove la funzione \u00e8 definita, che non sia sulla curva formula_4, allora vale la relazione:\nDimostrazione.\nConsideriamo la funzione\nla quale \u00e8 olomorfa in formula_38, inoltre vale formula_39. Quindi, per il teorema integrale di Cauchy, si ha\nIn altre parole si ottiene che\nInfine, dalla definizione di indice rispetto a una curva, si ottiene la tesi.\nApplicazioni.\nDerivate.\nDalla formula di Cauchy segue che ogni funzione olomorfa \u00e8 derivabile infinite volte. Le derivate della funzione sono calcolabili tramite una formula analoga, valida nelle stesse ipotesi descritte sopra:\nDimostrazione.\nSi consideri un incremento formula_43 in modo che formula_44. Utilizzando la rappresentazione integrale si ha:\nQuindi:\npassando al limite per formula_47 si ottiene:\nPer ottenere questo risultato si poteva pensare di derivare direttamente sotto il segno di integrale, ma la giustificazione di questo approccio \u00e8 contenuta nell'analisi precedente.\nOra per\u00f2 per calcolare le successive derivate si pu\u00f2 derivare direttamente sotto il segno di integrale. Abbiamo gi\u00e0 dimostrato che la formula di derivazione \u00e8 vera per formula_49, pertanto procediamo per induzione: dimostriamo che se \u00e8 vera per formula_50, allora \u00e8 vera anche per formula_51:\nTeorema della media.\nIl valore di una funzione analitica formula_23 in un punto coincide con la media dei valori assunti dalla funzione sui punti di un cerchio di raggio arbitrario formula_54 centrato in formula_8, ossia \nIl raggio deve essere scelto in modo che il cerchio sia interamente contenuto nel dominio di analiticit\u00e0 della formula_23 e non contenga punti singolari.\nDimostrazione.\nBasta utilizzare il teorema di rappresentazione integrale sul cerchio di raggio formula_54 centrato in formula_8 e usare la sostituzione formula_60 ottenendo\nStime.\nSia formula_23 una funzione limitata formula_63, formula_4 una curva chiusa contenuta nella regione di analiticit\u00e0 di formula_23, formula_66 la lunghezza della curva e formula_67 la distanza minima tra un punto formula_8 e formula_4. Valgono allora le seguenti disuguaglianze:\nDimostrazione.\nPer la dimostrazione basta osservare le seguenti disuguaglianze nelle quali si \u00e8 usata la disuguaglianza di Darboux considerando che formula_63 e che formula_72\nInverso del teorema di rappresentazione integrale.\nSe una funzione formula_23 pu\u00f2 essere scritta nella forma\ned \u00e8 una funzione continua, allora formula_23 \u00e8 una funzione analitica all'interno del dominio formula_6 delimitato dalla curva formula_4.\nDimostrazione.\nSi calcoli\nPer ipotesi formula_23 \u00e8 continua, quindi anche limitata (quindi esiste l'integrale), quindi\nquindi esiste la derivata di formula_23:\nMa se la derivata esiste, allora valgono le condizioni di Cauchy-Riemann, perci\u00f2 formula_23 \u00e8 analitica."}
{"id": "351299", "revid": "1516566", "url": "https://it.wikipedia.org/wiki?curid=351299", "title": "Martirano Lombardo", "text": "Martirano Lombardo (\"Martur\u00e0nu Lombardu\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nL'abitato di Martirano Lombardo \u00e8 posto sulle pendici del Molinara, un monte del Reventino, in pendio, in prossimit\u00e0 della bassa Valle del Savuto. Il territorio, disabitato prima di allora, venne scelto nel 1905 per accogliere gli abitanti di Martirano, un vicino paese distrutto da un terremoto. La progettazione del nuovo centro abitato, opera degli ingegneri milanesi Mario Fiazza, Augusto Broggi e Cesare Nava, prevedeva l'attuazione di un razionale piano regolatore che minimizzasse il rischio sismico in un contesto urbano esteticamente gradevole.\nL'abitato, disposto secondo linee simmetriche, \u00e8 posto fra i 500 e i 600 metri di altezza: il municipio \u00e8 posto a 520 metri, mentre la chiesa parrocchiale del \"Sacro Cuore di Ges\u00f9\" \u00e8 posta all'altezza di 543 m s.l.m. Ogni abitazione civile, rinforzata da una ossatura in legno e da catene di ferro, \u00e8 dotata di giardino ed \u00e8 posta a distanza di sicurezza dalle abitazioni vicine.\nSolo una piccolissima parte del territorio \u00e8 pianeggiante. L'escursione altimetrica del territorio comunale \u00e8 di ben 1.182 metri: da un'altezza minima 97 metri a quella massima di 1279 metri s.l.m. La gran parte del territorio comunale, collinare o montuosa, \u00e8 ricoperta da boschi, e il centro abitato, per la presenza di numerosi giardini e di viali, si integra con l'ambiente naturale circostante.\nStoria.\nLa storia di Martirano Lombardo \u00e8 intimamente legata a quella di Martirano Antico, un'antica citt\u00e0, gi\u00e0 sede vescovile, che si vuole corrisponda all'antica \"Mamertum\".\nIl terremoto dell'8 settembre 1905 colp\u00ec duramente Martirano e determin\u00f2 la morte di 17 persone e gravissimi danni alle abitazioni. Con l'aiuto di un \"Comitato milanese\" di soccorso, presieduto dal sindaco di Milano Ettore Ponti, vennero prospettati l'abbandono del vecchio centro abitato e la costruzione un nuovo centro urbano che avrebbe dovuto accogliere la popolazione superstite. La sede pi\u00f9 idonea per il nuovo centro abitato fu identificata nella localit\u00e0 \"Piano delle Sorbe\" e il 23 ottobre 1907, appena due anni dopo il disastroso terremoto di Martirano, venne inaugurato un \"Martirano Nuovo\" con abitazioni in grado di ospitare 206 famiglie, oltre ad un asilo infantile e a un piccolo ospedale finanziati dai cittadini di Busto Arsizio. Nel 1929 il comune assunse la denominazione di \"Martirano Lombardo\", in segno di riconoscenza per gli abitanti della Lombardia che cos\u00ec generosamente avevano curato la creazione del nuovo centro abitato.\nIl cambio del nome e lo spostamento della sede comunale da Martirano Antico a Martirano Nuovo provocarono, nell'antico centro urbano, una rivolta popolare che culmin\u00f2 nell'incendio del municipio (17 novembre 1929). I dissidi con Martirano Antico furono risolti nel dopoguerra allorch\u00e9, con legge n. 1348 del 13 dicembre 1956, Martirano Antico ridivenne comune autonomo assumendo il precedente nome di \"Martirano\".\nSimboli.\nLo stemma e il gonfalone del comune di Martirano Lombardo sono stati concessi con decreto del presidente della Repubblica del 10 marzo 1978.\nIl gonfalone municipale \u00e8 un drappo di giallo.\nMonumenti e luoghi d'interesse.\nImportante innanzitutto \u00e8 l'assetto urbanistico di Martirano Lombardo, esempio di localit\u00e0 costruita secondo i criteri, estetici (Art Nouveau) e scientifici antisismici, ritenuti validi all'inizio del XX secolo. Il territorio, per la gran parte collinare o montuoso, \u00e8 ricoperto da boschi. Il centro abitato si integra perfettamente con l'ambiente naturale circostante per il verde dei numerosi giardini e dei viali alberati, e per la ridottissima presenza di traffico automobilistico.\nPer chi giunge a Martirano Lombardo, si suggerisce di visitare i seguenti luoghi:\nGeografia antropica.\nRioni (rughe) di Martirano Lombardo.\nIn questa sezione si possono leggere i nomi dei rioni, in dialetto locale detti \"Rughe\", partendo dalla parte alta del paese (SUD-EST) fino quella bassa (NORD-OVEST), con prima la denominazione locale e poi quella tradotta:\nInfrastrutture e trasporti.\nIl paese \u00e8 collegato alle localit\u00e0 pi\u00f9 vicine (Martirano, Lamezia Terme, San Mango d'Aquino) soltanto per mezzo di strade provinciali.\nCatanzaro, il capoluogo di regione e di provincia, dista circa 70\u00a0km ed \u00e8 raggiungibile attraverso la Strada statale 280 dei Due Mari a cui si giunge per mezzo della Strada Provinciale 73 che collega Martirano Lombardo a Lamezia Terme.\nMartirano Lombardo ha accesso all'Autostrada A2 Napoli-Salerno-Reggio Calabria attraverso gli svincoli di Altilia-Grimaldi e San Mango d'Aquino. Si raggiunge lo svincolo di Altilia-Grimaldi per mezzo della Strada statale 616 di Pedivigliano, a cui si accede a sua volta per mezzo della Strada Provinciale 93, che attraversa Martirano. Si raggiunge lo svincolo di San Mango d'Aquino attraverso la Strada Provinciale 95. Per mezzo dell'A3, Martirano Lombardo dista 45\u00a0km da Cosenza e 175\u00a0km da Reggio Calabria.\nSport.\nLa squadra di calcio cittadina \u00e8 l'A.S.D. Martirano Lombardo rifondata, dopo molti anni di assenza, nel 2010. Dopo quattro anni di militanza nel campionato di terza categoria nel girone della provincia di Catanzaro, nella stagione 2013/14 \u00e8 promossa, come prima classificata, nella seconda categoria Catanzarese.\nTelevisione.\nIl 25 febbraio 2016 l'A.S.D Martirano Lombardo partecipa nello show televisivo Squadre da Incubo dove a Gianluca Vialli e Lorenzo Amoruso viene affidato il compito di rialzare moralmente e tecnicamente la squadra."}
{"id": "351302", "revid": "729019", "url": "https://it.wikipedia.org/wiki?curid=351302", "title": "Sojuz 25", "text": "Sojuz 25 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del ventiquattresimo volo equipaggiato di questa capsula, del quarantatreesimo volo nell'ambito del programma Sojuz sovietico nonch\u00e9 del primo volo equipaggiato verso la predetta stazione spaziale, anche se non riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa. Per l'ennesima volta l'insuccesso della missione era dovuto al disfunzionamento del congegno d'aggancio.\nMissione.\nCon la missione della Sojuz 25 si voleva dar inizio all'operativit\u00e0 della stazione spaziale Saljut 6. Dopo il lancio da manuale e la correzione di traiettoria eseguita analogamente con successo, il 10 ottobre la capsula Sojuz si avvicin\u00f2 alla stazione spaziale fino a 240\u00a0m senza incontrare problemi particolari. Raggiunta la distanza di 120\u00a0m venne avviata la procedura d'aggancio diretta, la quale per\u00f2 non riusc\u00ec dato che effettivamente vi furono delle deviazioni dai dati di traiettoria previsti e calcolati. Pertanto si dovette procedere con l'interruzione della missione, proprio mentre la navicella spaziale stava sorvolando il Mare Mediterraneo. La ragione per la deviazione di traiettoria venne individuata in un errore del sistema automatico di avvicinamento e d'aggancio del quale la capsula Sojuz era dotata. Chiarire definitivamente e con assoluta certezza i problemi dovuti a questo meccanismo difettoso fu comunque appena possibile durante la successiva missione Sojuz 26 grazie ad un controllo del secondo adattatore d'aggancio effettuato durante un'apposita attivit\u00e0 extraveicolare.\nSiccome la navicella spaziale Sojuz usata per questa missione (con la denominazione di costruzione Sojuz 7K-T) non era dotata di pannelli solari per l'alimentazione con energia, le riserve a disposizione garantivano esclusivamente l'alimentazione della capsula per due ulteriori giorni di volo. Per questo motivo dovette essere avviata immediatamente la procedura di rientro in atmosfera e di atterraggio che riusc\u00ec, senza incontrare particolari problemi, nella steppa del Kazakistan a 185\u00a0km a nord-ovest di Zeliinograd (ora Astana).\nQuesto ennesimo insuccesso ebbe quale ulteriore conseguenza la modifica della prassi in uso presso l'Agenzia Spaziale Russa, cio\u00e8 di equipaggiare le navicelle spaziali esclusivamente con cosmonauti al loro primo impegno nello spazio. Per future missione venne deciso che almeno uno dei componenti d'equipaggio doveva essere esperto.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto.\nPer esempio la traiettoria dopo la 5. orbita terrestre corrispondeva a:"}
{"id": "351303", "revid": "260676", "url": "https://it.wikipedia.org/wiki?curid=351303", "title": "Erezione", "text": "L'erezione \u00e8 un processo fisiologico umano che, a seguito dell'interazione di reazioni psicologiche, neurologiche, vascolari e ormonali, provoca l'inturgidimento e l'aumento di dimensioni del pene nell'uomo, del clitoride nella donna o del capezzolo in entrambi.\nErezione del pene.\nSi tratta di un turgore con indurimento, aumento di volume ed elevazione dell'organo sessuale maschile: il fenomeno dell'erezione consiste nell'aumento di apporto di sangue arterioso ai corpi cavernosi del pene che - per effetto della guaina fibrosa che li avvolge detta albuginea - tendono progressivamente a inturgidirsi comprimendo le vene e riducendo cos\u00ec il deflusso di sangue, causando quindi gli effetti sopra citati. Essa, a seconda della portata del flusso sanguigno che affluisce nel pene, per cause stesse legate alla pratica sessuale che pu\u00f2 portare all'orgasmo e pu\u00f2 essere totale o parziale (in quest'ultimo caso non si parla di erezione vera e propria).\nGeneralmente, in soggetti non circoncisi, durante l'erezione avviene la fuoriuscita del glande. Questo dipende nello specifico da due fattori. In primis, con l'erezione aumenta la lunghezza del pene mentre, al contrario, non cambia l'estensione del prepuzio che perci\u00f2, grazie anche alla trazione esercitata dal frenulo, tende infine a lasciare esposto il glande. Inoltre, va ricordato che quest'ultimo, a causa dell'afflusso di sangue, oltre ad assumere una tipica colorazione intensa, aumenta notevolmente di volume.\nTuttavia, poich\u00e9 il prepuzio maschile ha lunghezza molto variabile e, soprattutto, pu\u00f2 essere pi\u00f9 o meno elastico, ci\u00f2 non \u00e8 sempre cos\u00ec: in presenza ad esempio di un prepuzio eccessivamente lungo e poco elastico, quando il pene \u00e8 eretto, il glande potrebbe non scoprirsi completamente o del tutto da solo e dovr\u00e0 essere esposto manualmente. In ogni caso, \u00e8 importante che il prepuzio possa essere sempre ritratto senza difficolt\u00e0 al di sotto della corona del glande.\nL'erezione \u00e8 poi soggetta a patologie che ne condizionano la durata e la qualit\u00e0. Tra di esse si ricordano il priapismo, ovvero un'erezione prolungata, persistente e dolorosa non connessa a eccitazione o desiderio sessuale, e le patologie note con il termine di disfunzione erettile che determinano la mancanza, o la riduzione di durata o intensit\u00e0 dell'erezione; le cause possono essere sia di natura fisica sia di natura psicologica. In entrambi i casi la medicina ha raggiunto notevoli traguardi e la disfunzione erettile \u00e8 spesso risolvibile.\nFisiologia dell'erezione del pene.\nIl sistema nervoso parasimpatico determina un rilascio delle cellule monocitiche lisce dei vasi arteriosi (arterie elicine), espandendo lo spazio (le trabecole) di alcuni corpi cavernosi e, in particolare, del glande. L'ingresso di sangue aumenta di 40 volte rispetto alle condizioni normali. Le venule vengono cos\u00ec compresse dal sangue contro una parete duro-elastica (tonaca albuginea) che avvolge tutta la struttura del pene e ha spessore sufficiente per resistere alla dilatazione senza fuoriuscita di sangue venoso. La tonaca a sua volta comprime le vene bloccando il ritorno venoso di sangue. Quindi, le cellule rilassano i vasi arteriosi che si riempiono e comprimono il mantello penico che chiude i vasi venosi e mantiene la rigidit\u00e0 del membro virile.\nMeccanismo opposto si verifica nel ritorno alla fase detta \"flaccida\" del pene. Questa \u00e8 attivata dal sistema nervoso simpatico con contrazione della muscolatura liscia del pene, una riduzione del flusso di sangue arterioso, e la decompressione delle vene poste sotto l'albuginea, con il ritorno al libero deflusso del sangue venoso.\nL'ossido nitrico \u00e8 necessario per l'avvio dell'erezione e della risposta vaginale, ed \u00e8 rilasciato attraverso il neurotrasmettitore NO-sintasi (nNOS) prodotto nei tessuti nervosi del pene. Ricercatori coordinati dalla \"Johns Hopkins University School of Medicine\" hanno rivelato l'intera catena biochimica che presiede il processo di erezione e scoperto che l'ossido nitrico \u00e8 il mediatore pi\u00f9 importante, coinvolto nell'intero processo erettile tramite la fosforilazione del nNOS che \u00e8 bloccata dai PKA inibitori, e non nella sola fase di avvio dell'afflusso di sangue al pene come ritenuto negli ultimi 20 anni.\nErezione del clitoride.\nL'erezione clitoridea \u00e8 un fenomeno per molti versi simile a quello legato al pene maschile, e dunque conseguente all'eccitazione sessuale nella donna. L'anatomia del clitoride, sia pure in scala ridotta, \u00e8 simile a quella del pene maschile, sicch\u00e9 l'aumento di dimensioni del clitoride e la sua erezione, che ne provoca l'esposizione al di fuori del piccolo cappuccio di pelle che lo ricopre, consegue all'aumentato afflusso di sangue all'interno dello stesso. \u00c8 tuttavia maggiormente difficile osservare l'erezione del clitoride, perch\u00e9 la maggior parte di esso si trova in realt\u00e0 all'interno del corpo della donna; ci\u00f2 che resta visibile \u00e8 soltanto l'estremit\u00e0 del clitoride, il quale, pi\u00f9 che allungarsi, diventa maggiormente turgido e sensibile.\nErezione del capezzolo.\nL'erezione del capezzolo dipende generalmente da fattori diversi, eventualmente combinati fra loro: nella donna con l'allattamento materno, che comporta una stimolazione diretta del capezzolo e la produzione di ossitocina, che ne provoca l'estensione, nell'uomo e nella donna con la stimolazione diretta della mammella e della zona del capezzolo, che comporta eccitazione sessuale, con una forte emozione e con il freddo. A differenza dell'erezione del clitoride e del pene, l'erezione del capezzolo non dipende da uno stimolo nervoso dovuto a una reazione del sistema nervoso ma solo dall'aumentato afflusso di sangue nella pelle inoltre pu\u00f2 essere la causa dell'infatuazione del calore dell'areola che causa l'erezione del capezzolo."}
{"id": "351307", "revid": "125839917", "url": "https://it.wikipedia.org/wiki?curid=351307", "title": "Model-view-controller", "text": "Model-view-controller (MVC, talvolta tradotto in italiano con la dicitura modello-vista-controllo), in informatica, \u00e8 un pattern architetturale molto diffuso nello sviluppo di sistemi software, in particolare nell'ambito della programmazione orientata agli oggetti e in applicazioni web, in grado di separare la logica di presentazione dei dati dalla logica di business. Questo pattern si posiziona nel livello logico o di business e di presentazione in una architettura multi-tier.\nDescrizione.\nComponenti.\nIl componente centrale del MVC, il modello, cattura il comportamento dell'applicazione in termini di dominio del problema, indipendentemente dall'interfaccia utente.\nIl modello gestisce direttamente i dati, la logica e le regole dell'applicazione. Una vista pu\u00f2 essere una qualsiasi rappresentazione in output di informazioni, come un grafico o un diagramma. Sono possibili viste multiple delle stesse informazioni, come ad esempio un grafico a barre per la gestione e la vista tabellare per l'amministrazione. La terza parte, il controller, accetta l'input e lo converte in comandi per il modello e/o la vista.\nStruttura.\nIl pattern \u00e8 basato sulla separazione dei compiti fra i componenti software che interpretano tre ruoli principali:\nQuesto schema, fra l'altro, implica anche la tradizionale separazione fra la logica applicativa (in questo contesto spesso chiamata \"logica di business\"), a carico del \"controller\" e del \"model\", e l'interfaccia utente a carico della \"view\".\nI dettagli delle interazioni fra questi tre oggetti software dipendono molto dalle tecnologie usate (linguaggio di programmazione, eventuali librerie, middleware e via dicendo) e dal tipo di applicazione (per esempio se si tratta di un'applicazione web, o di un'applicazione desktop). Quasi sempre la relazione fra \"view\" e \"model\" \u00e8 descrivibile anche come istanza del pattern Observer. A volte, quando \u00e8 necessario cambiare il comportamento standard dell'applicazione a seconda delle circostanze, il \"controller\" implementa anche il pattern Strategy.\nUtilizzo.\nStoricamente il pattern MVC \u00e8 stato implementato lato server. Recentemente, con lo sviluppo e la parziale standardizzazione di JavaScript sono nate le prime implementazioni lato client.\nLato server.\nOriginariamente impiegato dal linguaggio Smalltalk, il pattern \u00e8 stato esplicitamente o implicitamente sposato da numerose tecnologie moderne, come framework basati su PHP (Symfony, Laravel, Zend Framework, CakePHP, Yii framework, CodeIgniter), su Ruby (Ruby on Rails), su Python (Django, TurboGears, Pylons, Web2py, Zope), su Java (Spring, JSF e Struts), su Objective C o su .NET.\nA causa della crescente diffusione di tecnologie basate su MVC nel contesto di framework o piattaforma middleware per applicazioni web, l'espressione framework MVC o sistema MVC sta entrando nell'uso anche per indicare specificamente questa categoria di sistemi (che comprende per esempio Ruby on Rails, Struts, Spring, Tapestry e Catalyst).\nLato client.\nNegli ultimi anni \u00e8 aumentata la richiesta di Rich Internet application che facciano chiamate asincrone al server (AJAX), senza fare redirect per visualizzare i risultati delle elaborazioni. Col crescere della quantit\u00e0 di codice JavaScript eseguito sul client, si \u00e8 sentita l'esigenza di creare i primi framework che implementassero MVC in puro JavaScript. Uno dei primi \u00e8 stato Backbone.js, seguito da una serie interminabile di altri framework, tra cui JavaScriptMVC, Ember ed AngularJS.\nEsempio.\nIn J2EE un esempio tipico \u00e8 quello della suddivisione dell'applicazione in JSP (per il front-end o view), Servlet per il controller e un File Java per la logica di business di interfacciamento o model con un DB. Quando ci\u00f2 non \u00e8 presente un framework MVC sta implementando la stessa logica/schema semplificando il tutto."}
{"id": "351308", "revid": "1226", "url": "https://it.wikipedia.org/wiki?curid=351308", "title": "Pattern architetturale", "text": ""}
{"id": "351312", "revid": "174925", "url": "https://it.wikipedia.org/wiki?curid=351312", "title": "Derivazione complessa", "text": "In matematica la definizione di derivata trova l'ambientazione pi\u00f9 naturale nel campo complesso, dove l'operazione di derivazione viene detta derivazione complessa.\nLa derivata di una funzione di variabile complessa \u00e8 definita grazie all'esistenza di una struttura di campo topologico sui numeri complessi. I risultati che si possono ottenere con la definizione di derivata nel campo formula_1 sono pi\u00f9 interessanti rispetto al caso di formula_2 (dove si ha la definizione pi\u00f9 semplice di derivazione): si vedano ad esempio la formula integrale di Cauchy e il teorema di Liouville.\nDefinizione.\nDetto formula_3 un sottoinsieme aperto del piano complesso formula_4, una funzione complessa formula_5 \u00e8 \"derivabile in senso complesso\" in un punto formula_6 se esiste il limite:\nTale limite va inteso in relazione alla topologia del piano. In altre parole, per ogni successione di numeri complessi che convergono a formula_8 il rapporto incrementale deve tendere allo stesso numero, indicato con formula_9. Se formula_10 \u00e8 derivabile in senso complesso in ogni punto formula_11 essa \u00e8 una funzione olomorfa su formula_12.\nChiamando formula_13 l'incremento della funzione formula_14 corrispondente all'incremento della variabile indipendente formula_15 si ha:\nVale il teorema secondo cui l'esistenza della derivata di una funzione in un punto implica la continuit\u00e0 della funzione in quel punto, ma non \u00e8 vero il contrario.\nDifferenziabilit\u00e0.\nUna funzione formula_17 \u00e8 differenziabile in formula_8 se \u00e8 derivabile e:\nLa relazione tra la differenziabilit\u00e0 di funzioni reali e funzioni complesse \u00e8 data dal fatto che se una funzione complessa:\n\u00e8 olomorfa allora formula_21 e formula_22 possiedono derivata parziale prima rispetto a formula_23 e formula_24 e soddisfano le equazioni di Cauchy-Riemann:\nIn modo equivalente, la derivata di Wirtinger formula_26 di formula_14 rispetto al complesso coniugato formula_28 di formula_29 \u00e8 nulla.\nRegole di derivazione.\nSfruttando la definizione si dimostra che valgono tutte le regole di derivazione che caratterizzano la derivata di funzioni reali. Innanzitutto:\nInoltre, la derivata complessa \u00e8 lineare:\ne valgono la regola del prodotto:\ne del rapporto:\nSe inoltre formula_34, si ha la regola della catena:\nCondizioni di Cauchy-Riemann.\nLe funzioni olomorfe definite su un aperto sono funzioni analitiche o \"regolari\". Si tratta quindi di funzioni complesse definite in un insieme aperto formula_36 per le quali esiste la derivata, continua, in ogni punto di questo insieme e le derivate parziali soddisfano le equazioni di Cauchy-Riemann.\nCondizione necessaria.\nSupposto che esista la derivata di una funzione nel punto formula_37 allora le derivate parziali del primo ordine di formula_38 esistono, sono differenziabili e verificano le equazioni di Cauchy-Riemann.\nPer dimostrare che esistono le derivate parziali della funzione, e che la parte reale ed immaginaria convergono rispettivamente alla parte reale ed immaginaria del limite (e che soddisfano le equazioni di Cauchy-Riemann), si sviluppa la definizione di derivata di una funzione complessa nella sua parte reale ed immaginaria nell'intorno del punto formula_39, da cui otterremo le due relazioni fondamentali note come equazioni di Cauchy-Riemann:\ndove il rapporto si pu\u00f2 scrivere:\nFacendo tendere a zero la parte reale ed immaginaria solo orizzontalmente come formula_42, si ottiene:\nFacendo tendere a zero la parte reale ed immaginaria solo verticalmente come formula_45, si ottiene:\nIn questo modo si vede che uguagliando parti reali e parti immaginarie dalle equazioni precedenti, cosa permessaci dall'ipotesi di olomorfia sulla funzione, si ottengono le equazioni di Cauchy-Riemann:\nResta da dimostrare che formula_49 e formula_50 sono differenziabili. Dalla definizione di differenziabilit\u00e0 della funzione:\nQuesto limite afferma che per:\nla differenza a numeratore tende a zero. Sviluppando in parte reale ed immaginaria questo equivale:\nQuesto limite esiste se e solo se sia la parte reale che immaginaria tendono allo stesso limite, cio\u00e8 \u00e8 zero se e solo se:\ndalle quali si vede che formula_49 e formula_50 sono differenziabili in formula_8.\nCondizione sufficiente.\nSi consideri la funzione formula_60, definita in un intorno del punto formula_37. Si supponga che esistano le derivate parziali: formula_62, formula_63, formula_64 e formula_65, siano \"continue\" e soddisfino le equazioni di Cauchy-Riemann. Allora formula_66 \u00e8 derivabile in questo punto.\nPer mostrare che:\nsi pu\u00f2 sviluppare questo limite nella parte reale e immaginaria e sfruttare la continuit\u00e0 delle derivate parziali:\nda cui:\ndove formula_70 e formula_71 per formula_72.\nPoich\u00e9 per ipotesi valgono le equazioni di Cauchy-Riemann, si pu\u00f2 scrivere il rapporto incrementale come:\nMa:\nquindi l'ultima frazione al secondo membro \u00e8 1; mentre formula_75 per formula_72. Per cui il limite del rapporto scritto sopra \u00e8 la derivata.\nLe forme con cui si pu\u00f2 scrivere la derivata sono le seguenti:\nEsempi.\nEsempio 1.\nLa formula_78 (coniugio) non \u00e8 formula_79-derivabile: dovrebbe esistere il\nSe questo limite esistesse, lungo l'asse formula_81 dovrebbe essere:\nmentre lungo l'asse formula_83:\ndunque la formula_78 non \u00e8 derivabile.\nEsempio 2.\nLa formula_86 \u00e8 invece derivabile. Si ha:\ne questo limite \u00e8 lo stesso lungo ogni restrizione."}
{"id": "351313", "revid": "1932035", "url": "https://it.wikipedia.org/wiki?curid=351313", "title": "Alarico II", "text": "Origine.\nFiglio del Re dei Visigoti, Eurico e di Ragnilde.\nBiografia.\nNel 484 Alarico successe al padre Eurico, mostrandosi di carattere debole e poco dotato per le armi, tutto l'opposto del padre, ereditando il regno visigoto che era arrivato a estendersi dalla Spagna alle regioni galliche (francesi) comprese tra la Loira e i Pirenei (con capitale Tolosa). \nNel 486, per paura di un eventuale attacco, cedette alla richiesta del re dei Franchi, Clodoveo di consegnargli Siagrio, governatore romano del nord della Gallia, che si atteggiava a re e rifugiatosi a Tolosa, dopo la Battaglia di Soissons (486). Questo rimand\u00f2 di poco l'inevitabile guerra che puntualmente inizi\u00f2 nel 494.\nLa guerra, con alterne vicende, acuita dal 496 dalla conversione al cattolicesimo di Clodoveo e del popolo Franco (Alarico essendo di fede ariana aveva proseguito la politica anti-cattolica) dur\u00f2 alcuni anni, e nel 502, con la mediazione del re degli Ostrogoti, Teodorico il Grande, si arriv\u00f2 ad una pace basata sull\"'uti possidetis\"\nProsegu\u00ec anche con la politica paterna di espansionismo in Spagna (sconfisse i ribelli Bagaudi di Tarragona, giustiziando a Tolosa il loro capo, Burdurello), indebolendo il suo esercito in Gallia. \nIn seguito, per\u00f2, si mostr\u00f2 pi\u00f9 conciliante con i sudditi romani (cattolici) di Gallia e Spagna, promulgando, nel febbraio del 506, il codice legislativo conosciuto come Breviario alariciano, redatto dal cancelliere Aniano che riconobbe la posizione della chiesa cattolica e destinato alla popolazione cattolica di origine romana, mentre penalizzava la popolazione di origine ebraica. \nPer opporsi all'influsso e alle pressioni esercitate sul suo regno dai franchi, ormai di fede cattolica, strinse un'alleanza dinastica con il sovrano degli Ostrogoti Teodorico, di cui spos\u00f2 la figlia Teodegota.\nNel 507, Clodoveo, riuniti tutti i Franchi \"Salii\", con un contingente fornito dai Franchi Ripuari, ed alleato dei Burgundi, mise insieme un notevole esercito che in primavera attravers\u00f2 la Loira e marci\u00f2 su Poitiers. Alarico era attestato nei pressi di Vouill\u00e9 e cerc\u00f2 di rinviare lo scontro, in attesa degli alleati, gli Ostrogoti, che impegnati in Italia da una flotta bizantina (anche i Bizantini appoggiavano Clodoveo), stavano ritardando.\nAlla fine, anzich\u00e9 ritirarsi decise di combattere e fu sconfitto e ucciso personalmente dal re franco Clodoveo nella battaglia di Vouill\u00e9 (507). Ci\u00f2 segn\u00f2 la fine della dominazione visigota in Gallia.\nLa successione fu tribolata, perch\u00e9 Teodorico appoggiava il nipotino Amalarico, mentre i nobili Visigoti elessero un figlio illegittimo di Alarico, Gesalico.\nDiscendenza.\nAlarico dalla moglie Teodegota ebbe un figlio:\nAlarico, in precedenza, aveva avuto un altro figlio, da una concubina:"}
{"id": "351314", "revid": "125913635", "url": "https://it.wikipedia.org/wiki?curid=351314", "title": "Marina Militare (Italia)", "text": "La Marina Militare costituisce una delle quattro forze armate della Repubblica Italiana, insieme a Esercito Italiano, Aeronautica Militare e Arma dei Carabinieri: a essa sono affidati il controllo e la condotta delle operazioni navali nelle acque territoriali e internazionali.\nLa sua storia inizia nel 1946 dopo la Seconda guerra mondiale con la nascita della Repubblica, ereditando la struttura della Regia Marina e quelle unit\u00e0 navali che le condizioni armistiziali e del trattato di pace lasciavano all'Italia. Dopo un'espansione dovuta anche alla cessione da parte degli Stati Uniti d'America di alcune unit\u00e0 navali e a un programma di costruzioni noto come \"legge navale\", necessario per far fronte alla minaccia proveniente dal Patto di Varsavia, a partire dalla fine del XX secolo \u00e8 stato attuato un programma di ridimensionamento dovuto alla rivalutazione dei compiti della forza armata.\nLa sua missione, inizialmente all'interno della NATO e successivamente anche dell'Unione europea, consiste nel mantenimento di una continua e credibile presenza nell'area mediterranea, nel controllo dei mari italiani con dispositivi aeronavali e relativo supporto terrestre, nella cooperazione con le forze navali alleate, nel mantenimento di una forza di superficie e di una forza subacquea in grado di operare autonomamente garantendosi una protezione da offese aeree, di superficie e subacquee, cui affiancare una componente anfibia in grado di svolgere limitate operazioni.\nStoria.\nL'unit\u00e0 d'Italia e la prima guerra mondiale.\nLa marina militare italiana nacque il 17 novembre 1860 con l'unificazione della Marina del Regno di Sardegna con le marine del Regno Delle due Sicilie, toscana e pontificia e successivamente assunse la denominazione di \"Regia Marina\" il 17 marzo 1861, a seguito della proclamazione del Regno d'Italia da parte del parlamento di Torino.\nDopo la battaglia di Lissa, essa fu impegnata prima nella guerra italo-turca e poi nella prima guerra mondiale; in quest'ultima, essa non partecip\u00f2 mai ad alcuna vera e propria \"battaglia navale\" con la flotta austro-ungarica, ma famose sono rimaste le azioni di quella che divent\u00f2 in seguito la X\u00aa Flottiglia MAS.\nLa seconda guerra mondiale.\nVerso la fine della seconda guerra mondiale, l'Italia si presentava come uno Stato devastato da cinque anni di conflitto; nonostante l'importante contributo delle forze navali italiane durante il periodo di cobelligeranza, successivo all'armistizio proclamato l'8 settembre 1943 e all'accordo di cooperazione con gli Alleati siglato a Taranto il 23 settembre dello stesso anno, la Marina versava in pessime condizioni, con infrastrutture e installazioni in gran parte inutilizzabili e con i porti minati o ingombri di relitti affondati.\nNel secondo dopoguerra venne avviato un grande progetto di ammodernamento e ampliamento della flotta. Dal 1946, in seguito alla proclamazione della Repubblica, la Regia Marina assunse la nuova denominazione di \"Marina Militare\".\nIl dopoguerra e l'adesione alla NATO.\nIl trattato di Parigi fra l'Italia e le potenze alleate firmato il 10 febbraio 1947 a Parigi, si rivel\u00f2 inoltre particolarmente gravoso per la Marina, ponendo una serie di restrizioni operative e tecnologiche. Oltre alle cessioni territoriali e materiali imposte all'Italia in generale, vi furono anche:\nInfine il totale del naviglio militare dislocato, fatta eccezione per le navi da guerra, non doveva superare le 67.500 tonnellate, mentre il personale effettivo non poteva superare le 25.000 unit\u00e0.\nI grossi mutamenti in atto nella situazione politica internazionale convinsero Gran Bretagna e Stati Uniti a rinunciare alle loro aliquote di naviglio, pretendendone per\u00f2 la demolizione; in ci\u00f2 furono imitati in piccola parte anche dalla Francia. L'Unione Sovietica pretese la consegna di gran parte delle unit\u00e0 a essa attribuite (tra cui la corazzata \"Giulio Cesare\" e la nave scuola \"Cristoforo Colombo\"), a eccezione del cacciatorpediniere \"Riboty\" e di alcune unit\u00e0 (motosiluranti e rimorchiatori) completamente inefficienti.\nLa crescente attenzione rivolta dall'Unione Sovietica verso i paesi del mar Mediterraneo, con i conseguenti tentativi da parte degli Stati Uniti di contrastare l'aumento dell'influenza sovietica nell'area, trasform\u00f2 i mari italiani in uno dei principali luoghi di confronto tra le grandi potenze internazionali, contribuendo alla riaffermazione dell'importanza dell'Italia e dei suoi porti, grazie alla loro posizione geografica strategica.\nIl 4 aprile 1949, l'Italia sottoscrisse il Trattato Nord Atlantico (NATO), ribadendo la sua impossibilit\u00e0 a contribuire attivamente all'interno dell'organizzazione e questo port\u00f2 diplomaticamente, sul finire del 1951, alla revoca definitiva dei vincoli del trattato di pace con il consenso di tutte le nazioni occidentali. Con l'adesione alla NATO, alla Marina fu assegnato il controllo del mare Adriatico e del Canale d'Otranto, nonch\u00e9 la difesa delle linee di comunicazione marittime nel mar Tirreno. Per assolvere a questi compiti, fu realizzato gi\u00e0 nel novembre del 1949 uno \"Studio sul potenziamento della Marina italiana in relazione al Patto Atlantico\", con il quale si individuavano le strutture e le modalit\u00e0 di potenziamento della Marina Militare stessa.\nGli anni cinquanta.\nVenute meno le clausole del trattato di pace che vietavano all'Italia il possesso di sommergibili, e con l'ingresso di essa nella NATO, nell'ambito del programma di potenziamento navale avviato nel 1950 venne anche avviata la ricostituzione della componente subacquea. Anche grazie al programma \"MDAP\" (\"Mutual Defence Assistance Program\") giunsero dagli USA due cacciatorpediniere del tipo classe Benson e altre tre unit\u00e0 di scorta che, utilizzate come fregate, costituirono la classe Aldebaran. Vennero avviati nello stesso periodo anche i lavori di ricostruzione/trasformazione di due incrociatori leggeri della classe Capitani Romani, trasformati nei cacciatorpediniere \"San Giorgio\" (D 562) e \"San Marco\" (D 563) entrando in servizio tra il 1955 e il 1956. Furono poi realizzate quattro corvette della classe Alcione, prime unit\u00e0 di scorta costruite in Italia nel dopoguerra, e due cacciatorpediniere della classe Indomito, oltre a quattro fregate classe Centauro.\nNella seconda met\u00e0 degli anni cinquanta vennero emanate da parte dello stato maggiore della Marina le direttive per un nuovo programma di potenziamento noto come \"Programma 1958\", il quale prevedeva la realizzazione di:\nIn quegli anni, precisamente nel 1956 (anno di nascita dell'Aviazione Navale), la Marina inizi\u00f2 a sperimentare i primi elicotteri, inizialmente degli AB47-G decisamente insufficienti come capacit\u00e0 operative, ma che servirono a effettuare indispensabili prove sulle fregate della classe Bergamini, che nel 1958 furono le prime unit\u00e0 di scorta al mondo a imbarcare elicotteri. Gli elicotteri vennero presto sostituiti dalla versione potenziata AB47-J, che grazie ai pattini pi\u00f9 alti poteva ospitare un siluro, e nel 1959, sempre grazie al \"MDAP\", arrivarono due elicotteri SH-34 Seabat.\nGli anni sessanta.\nLa scadenza degli obiettivi del \"Programma 1958\" venne rispettata a rilento per le difficolt\u00e0 finanziarie derivate dall'inevitabile aumento dei costi iniziali.\nIntanto proseguiva il potenziamento della flotta attraverso l'arrivo di unit\u00e0 provenienti dagli Stati Uniti, con l'acquisizione di tre sommergibili della classe Balao: \"Evangelista Torricelli\", \"Francesco Morosini\" e \"Alfredo Cappellini\". A questi si aggiunsero le unit\u00e0 di supporto logistico e anfibio \"Etna\", \"Anteo\", \"Andrea Bafile\" e \"Pietro Cavezzale\". Nel 1964 venne ricostituito il Battaglione San Marco, dopo che i fucilieri di marina nel 1951 erano stati inquadrati in un'unit\u00e0 interforze (\"Settore Forze Lagunari\") sciolta nel 1956.\nNel 1963 venne avviata la costruzione della classe Enrico Toti, prime unit\u00e0 sommergibili costruite in Italia nel dopoguerra, che sarebbero entrate in servizio nel 1968. A questi si aggiunsero le fregate portaelicotteri classe Alpino e, alla fine del decennio, nel 1968, vennero impostate le due unit\u00e0 missilistiche della classe Audace. La realizzazione pi\u00f9 significativa del decennio fu, per\u00f2, la costruzione dell'incrociatore lanciamissili portaelicotteri \"Vittorio Veneto\" entrato in servizio nel 1969 come nuova nave ammiraglia della flotta. Ancora nel 1969 giunsero dagli Stati Uniti tre cacciatorpediniere della classe Fletcher: \"Fante,\"\"Lanciere\" e \"Geniere.\"\nGli anni settanta e la \"legge navale\".\nGli anni settanta si aprirono con la crescente minaccia sovietica costituita dalla squadra del Mediterraneo e da una consistente forza aerea che aveva le sue basi sul litorale nordafricano, che imponevano la necessit\u00e0 di adeguare lo strumento navale nazionale. Nel 1970, dei 1.510 miliardi di lire destinati alla Difesa l'aliquota destinata alla Marina fu di 200 miliardi, a causa di concezioni strategiche che privilegiavano le esigenze delle forze aeree e di terra che operavano lungo il confine nord-orientale.\nUn parziale incremento della forza operativa si ebbe tra il 1972 e il 1974 con l'entrata in servizio delle unit\u00e0 della classe Audace e con l'arrivo dagli Stati Uniti di quattro sommergibili, due navi da sbarco classe Grado e tre cacciatorpediniere.\nLa progressiva radiazione del naviglio pi\u00f9 anziano non compensata dall'entrata in servizio di nuove unit\u00e0 e il lento processo di ammodernamento in un'area sempre pi\u00f9 difficile come il bacino del Mediterraneo, rendeva il compito della Marina Militare sempre pi\u00f9 complesso, specie alla luce della situazione internazionale che con il riaccendersi, nel 1973, nella regione medio orientale, del conflitto arabo-israeliano, acuiva le tensioni sullo sfondo della guerra fredda. D'altra parte pi\u00f9 vicino all'Italia la Libia diventava sempre pi\u00f9 minacciosa, soprattutto dopo l'attacco condotto nel settembre del 1972 da un Mirage libico contro la corvetta \"Pietro De Cristofaro\", impegnata in una missione di vigilanza pesca, che rispose all'attacco con le armi di bordo riportando per\u00f2 un morto e due feriti.\nLe esigenze della Marina vennero dunque raccolte in un documento intitolato \"Prospettive e orientamenti di massima della Marina Militare per il periodo 1974-84\", noto come \"Libro Bianco della Marina\", nel quale si evidenziava come una volta completato il programma costruttivo ordinario, tenendo conto delle unit\u00e0 che si sarebbero dovute ritirare dal servizio entro la met\u00e0 degli anni ottanta era indispensabile il ricorso a uno stanziamento straordinario di fondi per consentire, nell'arco di un decennio, la realizzazione di ulteriori unit\u00e0 indispensabili per mantenere un ragionevole livello di efficienza e credibilit\u00e0. Si richiedeva quindi l'acquisizione di nuove unit\u00e0 cos\u00ec ripartite:\nLa \"legge navale\" che dava attuazione al programma venne approvata dal Parlamento il 22 marzo 1975 con un'ampia maggioranza e si rivel\u00f2 di grande importanza anche per l'industria cantieristica nazionale.\nIl programma a medio termine da portare avanti con la maggior parte degli stanziamenti ordinari prevedeva la realizzazione di quattro fregate lanciamissili classe Lupo, due sottomarini classe Nazario Sauro, otto aliscafi classe Sparviero una rifornitrice di squadra classe Stromboli, una nave idrografica e altro naviglio d'uso locale impegnando cos\u00ec 735 miliardi di lire delle 1.000 totali previste dalla legge navale. Con i restanti 235 miliardi di fondi lo stato maggiore prefer\u00ec concentrare le risorse disponibili sulle costruzione di nuove unit\u00e0 navali come il nuovo incrociatore portaeromobili \"Garibaldi\" e un gruppo di quattro cacciamine di nuova concezione, limitando al massimo i lavori di ammodernamento sul naviglio in servizio. All'epoca il \"Garibaldi\" veniva definito \"incrociatore tuttoponte\", anche a causa del regio decreto n. 645 del 28 marzo 1923, atto costitutivo della Regia Aeronautica, che in forza a esso veniva a comprendere \"tutte le Forze Aeree Militari del Regno e delle colonie dell'Esercito e della Marina\", pertanto Esercito e Marina non potevano possedere propri velivoli. L'avvento degli elicotteri, non esistenti all'epoca del decreto in questione, permise alla Marina di dotarsi comunque di una propria componente ad ala rotante, mentre per gli aerei antisommergibile (comunque in forza all'Aeronautica Militare) si ricorreva a equipaggi misti Aeronautica/Marina. Solo successivamente verr\u00e0 rinominato \"portaerei\".\nLa fine del decennio vide la Marina Militare impegnata, nell'estate del 1979, in un'azione umanitaria lontano dalle acque italiane in favore dei \"Boat people\" del Vietnam, quando un gruppo navale formato dagli incrociatori \"Vittorio Veneto\" e \"Andrea Doria\" e dal rifornitore di squadra \"Stromboli\" si rese protagonista del salvataggio di quasi mille naufraghi nel Mar Cinese meridionale. In questa occasione alla bandiera della Marina Militare venne conferita la medaglia d'oro per i benemeriti della salute pubblica, prima decorazione ottenuta dopo la seconda guerra mondiale.\nGli anni ottanta e gli impegni internazionali.\nDopo dieci anni dall'approvazione della legge navale del 1975, erano entrati in servizio la portaerei \"Garibaldi\", due sommergibili Sauro, le otto fregate Maestrale, sei aliscafi Sparviero, i primi quattro cacciamine della classe Lerici, il secondo rifornitore di squadra tipo Stromboli e la nave salvataggio \"Anteo\", mentre non era ancora iniziata la costruzione dei due cacciatorpediniere lanciamissili e del secondo gruppo di sei cacciamine. I programmi a breve termine dello stato maggiore intanto prevedevano l'ammodernamento dei due Audace, e la costruzione di una terza serie di due sommergibili Sauro, di un terzo rifornitore di squadra, e di quattro corvette classe Minerva.\nLa fine del decennio, vedeva l'entrata in servizio nella prima parte del 1988 delle navi da sbarco \"San Giorgio\" e \"San Marco\" in sostituzione delle unit\u00e0 della classe Grado e sancire con la Legge 26 gennaio 1989, ratificata dal presidente Cossiga il successivo 1\u00ba febbraio, la costituzione di un'aviazione navale imbarcata, con la scelta del velivolo che cadde sull'AV-8B Harrier. Entrarono poi in servizio le corvette della 1\u00aa serie della classe Minerva e prese il via la costruzione della 2\u00aa serie, cos\u00ec come venne avviata la costruzione dei pattugliatori d'altura della classe Cassiopea, la cui prima unit\u00e0 entr\u00f2 gi\u00e0 in servizio nel 1989, anno in cui venne avviata la costruzione dei cacciatorpediniere lanciamissili \"Animoso\" e \"Ardimentoso\" destinati a sostituire i due \"Impavido\" e vennero completati i lavori di ammodernamento, iniziati nel 1987, delle imbarcazioni \"Audace\" e \"Ardito\".\nFurono questi gli anni che videro i primi impegni della Marina Militare in missioni internazionali, con l'invio nell'aprile del 1982 di un gruppo navale di pattugliamento, a Sharm el-Sheikh nel golfo di Aqaba, nell'ambito della Forza Multinazionale e di Osservatori delle Nazioni Unite per il rispetto degli accordi di Camp David. Successivamente la Marina Militare partecip\u00f2 alla missione in Libano dal settembre 1982 al marzo 1984 in operazioni di pattugliamento davanti alle coste libanesi e di scorta al naviglio mercantile e militare impiegato per il trasporto dall'Italia dei reparti dell'Esercito e del Battaglione San Marco. Nell'agosto 1984 poi, dopo che alcune esplosioni di mine navali nel Mar Rosso nella zona immediatamente a sud del Canale di Suez provocarono l'interruzione della navigazione commerciale, la Marina Militare partecip\u00f2 alle operazioni di bonifica con l'invio di un gruppo navale formato da tre dragamine della classe Legni che erano stati trasformati in cacciamine e dalla nave appoggio \"Cavezzale\" con funzioni di nave comando in un'operazione denominata \"Missione Mar Rosso\".\nLa seconda met\u00e0 del decennio vide per la marina impegni sempre pi\u00f9 gravosi nei nuovi scenari che andavano profilandosi. Se nel 1985, con l'irrompere sulla scena internazionale di Michail Gorba\u010d\u00ebv, tra est e ovest iniziava un periodo di distensione, il Mediterraneo rimaneva sempre un'area di confronto fra le due superpotenze e la diffusione dell'integralismo islamico fortemente antioccidentale e antiamericano era causa di forti tensioni e instabilit\u00e0. Con il sequestro dell\"'Achille Lauro\" avvenuto il 7 ottobre 1985 a opera di un gruppo terroristico palestinese, la mobilitazione che ne segu\u00ec, denominata \"operazione Margherita\", vide un'ampia partecipazione della Marina, e la circostanza evidenzi\u00f2 la necessit\u00e0 di una pi\u00f9 efficace componente aerea per il pattugliamento marittimo a largo raggio. Successivamente, in seguito alle tensioni e alla crisi tra Stati Uniti e Libia, il 15 aprile 1986 vi fu un attacco missilistico contro la stazione LORAN gestita dagli Stati Uniti sull'isola di Lampedusa: l'attacco evidenzi\u00f2 la scarsa efficacia delle rete di allarme radar e la mancanza di una qualsiasi forma di difesa contro attacchi missilistici. Scatt\u00f2 quindi un'operazione di dispiegamento nel Canale di Sicilia di naviglio d'altura con funzioni di controllo radar denominata \"operazione Girasole\" che aveva come scopo quello di estendere quanto pi\u00f9 possibile verso sud la sorveglianza antiaerea e antimissile. Ma un altro impegno attendeva le unit\u00e0 italiane e questa volta in uno scenario operativo ben pi\u00f9 distante dalla madrepatria.\nDopo anni di guerra in cui il conflitto Iran-Iraq era in situazione di stallo, il Golfo Persico era balzato alla ribalta dell'opinione pubblica mondiale quando Iran e Iraq estesero le ostilit\u00e0 al traffico marittimo commerciale coinvolgendo anche navi appartenenti a nazioni neutrali. Tra queste venne anche coinvolta la motonave italiana \"Jolly Rubino\", attaccata dai \"Guardiani della rivoluzione\" iraniani, e la cosa spinse la Marina Militare a inviare un contingente nell'area denominato \"18\u00ba Gruppo Navale\", formato da fregate, unit\u00e0 logistiche e cacciamine impegnate in operazioni di scorta al naviglio mercantile e di bonifica da mine navali. Al termine della missione, denominata Golfo 1, la bandiera della Marina Militare venne decorata con la croce di cavaliere dell'Ordine militare d'Italia.\nGli anni novanta.\nGli anni novanta iniziarono per la Marina Militare con un ritorno nel Golfo Persico. Dopo che era terminata nel settembre 1988 la guerra Iran-Iraq, il 2 agosto 1990 il \"Ra\u02be\u012bs\" iracheno Saddam Hussein invase il vicino stato del Kuwait in nome di un'antica pretesa di Baghdad di recuperare un territorio che era stato in et\u00e0 pi\u00f9 antiche dipendente dal Governatorato iracheno di Bassora in et\u00e0 ottomana. L'invasione provoc\u00f2 le immediate sanzioni da parte dell'ONU che lanci\u00f2 un ultimatum, imponendo il ritiro delle truppe irachene. La richiesta non consegu\u00ec risultati e il 17 gennaio 1991 inizi\u00f2 la Guerra del Golfo e le navi della Marina Militare si trovarono a far parte della coalizione internazionale. Dislocate nelle acque del Golfo Persico, le unit\u00e0 italiane assicurarono, in concorso con le altre forze multinazionali, l'applicazione delle risoluzioni del Consiglio di sicurezza delle Nazioni Unite, partecipando al controllo dell'embargo, conducendo azioni di controllo del naviglio sospetto e potenzialmente ostile. Successivamente, durante la fase delle operazioni militari, le unit\u00e0 italiane in concorso con altre forze navali contribuirono alla protezione diretta delle principali unit\u00e0 della forza multinazionale. Al termine delle operazioni militari poi, ripresero l'attivit\u00e0 di embargo, partecipando allo stesso tempo alla bonifica delle acque del Golfo dai campi minati. Per questa missione, durata esattamente un anno e terminata nell'agosto del 1991, la bandiera della Marina Militare venne nuovamente decorata con la croce di cavaliere dell'Ordine militare d'Italia. La missione nel suo complesso ha comportato 385 giornate di navigazione e 1.200 ore di volo da parte dei 12 elicotteri imbarcati.\nSuccessivamente la Marina Militare prese parte insieme all'Esercito e all'Aeronautica con l'invio del Battaglione San Marco alla missione \"Ibis\" svolta tra il maggio 1993 e il marzo 1994 nell'ambito della missione delle Nazioni Unite UNOSOM II, che a sua volta era parte dell'operazione Restore Hope il cui compito era quella di fornire, facilitare e proteggere gli aiuti umanitari in Somalia e il monitoraggio del cessate il fuoco ottenuto con la mediazione ONU nel conflitto civile somalo nei primi anni novanta.\nAltro fronte in cui le unit\u00e0 della Marina Militare sono state impegnate \u00e8 quello della lotta all'immigrazione clandestina in Adriatico e nel canale di Sicilia. Nell'ambito della lotta all'immigrazione selvaggia e in seguito alla crisi scoppiata in Albania, nel 1997 si svolse l'operazione Alba che vide la partecipazione in varia misura di undici nazioni, con lo sbarco di truppe e mezzi oltre che di aiuti umanitari alla popolazione albanese. Questa fu la prima missione internazionale a guida italiana e la Marina vi partecip\u00f2 con le proprie unit\u00e0 e con unit\u00e0 della Guardia Costiera per la parte marittima e contribuendo con il Battaglione San Marco alle operazioni terrestri. Al termine della missione, svoltasi dal 3 marzo al 12 agosto 1997, la bandiera della Marina Militare venne ancora una volta decorata con la croce di cavaliere dell'Ordine militare d'Italia.\nIl Battaglione San Marco \u00e8 stato presente anche in Kosovo e in Eritrea come deterrente durante la guerra con l'Etiopia, mentre nel 1999 un gruppo di incursori del COMSUBIN trasportato dalla nave \"San Giusto\" \u00e8 stato inviato nella zona della crisi di Timor Est.\nPer quanto riguarda le unit\u00e0 in servizio l'inizio del decennio vide l'entrata in scena della 2\u00aa serie della classe Minerva e della 2\u00aa serie della classe Cassiopea e l'uscita di scena dei Doria e dei due Impavido. Nel 1993 entrarono in servizio i due cacciatorpediniere De la Penne; nel 1991 veniva avviata la costruzione di una terza unit\u00e0 anfibia, il \"San Giusto\", entrato in servizio nell'aprile del 1994. Nel 1995 inizi\u00f2 la costruzione del terzo rifornitore di squadra, battezzato \"Etna\" ed entrato in servizio nel 1998, mentre tra il 1994 e il 1996 sono entrate in servizio quattro unit\u00e0 della classe Soldati.\nPer quanto riguarda i sommergibili, la Marina procedette alla realizzazione di una 4\u00aa serie della classe Nazario Sauro.\nGli anni 2000.\nIn seguito allo scoppio della guerra in Afghanistan nel 2001, principale base dell'organizzazione terroristica al-Qaida, che ha portato all'abbattimento del regime dei talebani, l'Italia \u00e8 presente in Afghanistan nell'ambito dell'ISAF, la forza internazionale per il mantenimento della pace con base a Kabul, con reparti dell'Esercito e per la Marina Militare del Battaglione San Marco. Nel corso del 2005 l'Italia si \u00e8 trovata al comando di quattro missioni multinazionali: in Afghanistan, in Bosnia ed Erzegovina, in Kosovo e in Albania.\nLa Marina dispone di una flotta d'alto mare. Ha partecipato ampiamente alla lotta al terrorismo prendendo parte, oltre che con il battaglione San Marco, con le sue unit\u00e0 navali alle operazioni Active Endeavour nel Mediterraneo, Antica Babilonia nel Golfo Persico, Enduring Freedom nel Golfo Persico e nell'oceano Indiano e partecipando alla lotta alla pirateria e in difesa dei traffici marittimi e della libert\u00e0 di navigazione nella zona del corno d'Africa e del Golfo di Aden contro le incursioni dei pirati somali, fornendo anche i nuclei militari di protezione da imbarcare nelle navi civili italiane per garantirne la sicurezza. Tutte le principali unit\u00e0 della Marina Militare hanno preso parte a queste missioni, svolte sotto l'egida della UE come l'operazione Atalanta o come l'operazione Ocean Shield della NATO, e tuttora vengono dispiegate unit\u00e0 navali a questo scopo.\nNell'estate 2006 la Marina Militare \u00e8 stata una delle prime marine militari a intervenire nella crisi del Libano. Il cacciatorpediniere \"Luigi Durand de la Penne,\" in esercitazione in Grecia, \u00e8 stata tra le prime unit\u00e0 neutrali a entrare nel porto di Beirut per l'evacuazione dei connazionali e altri europei verso l'isola di Cipro con due viaggi. A settembre, sotto l'egida dell'ONU all'interno della missione UNIFIL 2, le navi \"Garibaldi\", \"San Giusto\", \"San Marco\" e \"San Giorgio\", in pratica l'intera flotta tuttoponte, scortate dalla corvetta \"Fenice\", hanno sbarcato sulla spiaggia di Tiro la forza d'ingresso, cio\u00e8 le truppe anfibie della nuova \"Forza di Proiezione dal Mare\" (FPM) composte dal Battaglione San Marco e dai Lagunari dell'Esercito.\nRinnovamento della flotta.\nNuove sono le navi della classe Orizzonte denominate \"Andrea Doria\" e \"Caio Duilio\", varate a Riva Trigoso rispettivamente il 14 ottobre 2005 e 23 ottobre 2007. La prima unit\u00e0 \u00e8 stata consegnata il 22 dicembre 2007 e dopo le prove in mare \u00e8 pienamente operativa da giugno 2008, mentre la seconda unit\u00e0 \u00e8 stata consegnata il 3 aprile 2009 diventando pienamente operativa nel 2010. Con l'ingresso nella flotta di queste due unit\u00e0 \u00e8 andato in disarmo Il \"Vittorio Veneto\" nel 2006.\nIl 10 giugno 2009 \u00e8 entrata in servizio la nuova portaerei \"Cavour\", che si affianca alla portaeromobili \"Garibaldi\". L'Aviazione navale ha ordinato 15 caccia F-35B in versione STOVL (\"Short Take Off and Vertical Landing\") da impiegare su queste due unit\u00e0.\nPer quanto riguarda l'ammodernamento della flotta il progetto pi\u00f9 importante \u00e8 quello sviluppato in cooperazione con la Francia con il programma per le fregate multiruolo \"FREMM\"; nel 2012 \u00e8 stata consegnata la prima fregata in versione \"General Purpose\" \"Carlo Bergamini\", alla quale sono seguite quattro in versione antisommergibile nel 2013-14-15 e 16 e una ancora in versione \"General Purpose\" nel 2017. Altre quattro FREMM sono in costruzione presso i cantieri navali di Riva Trigoso.\nPer quel che concerne l'arma subacquea, due nuovi sommergibili della classe U-212 sono stati consegnati nel 2016 e 2017. I sottomarini \"Enrico Toti\" e \"Dandolo\" usciti dalla flotta sono invece diventati due sommergibili-museo.\nNel 2016 sono iniziati i lavori di costruzione della LSS nave da supporto logistico \"Vulcano\" mentre nel 2017 quelli della LHD \"Trieste\" nave tutto ponte da sbarco anfibio che andr\u00e0 a sostituire il \"Garibaldi\".\nIl 15 febbraio 2017 \u00e8 avvenuto presso il cantiere navale di Muggiano il taglio della prima lamiera della prima di 7 (+3 in opzione) nuove unit\u00e0 denominate \"Pattugliatori Polivalenti d'Altura\" (PPA), navi di 143 metri di lunghezza, 16,5 di larghezza e 6.200 t di dislocamento.\nAl processo di ammodernamento si \u00e8 comunque affiancata una revisione dello strumento militare per far fronte alla carenza di fondi dovuta alla crisi economica iniziata nel 2008: \u00e8 previsto uno snellimento dello stato maggiore trasferendo tutti i compiti operativi al comando della squadra navale (CINCNAV), l'addestramento di tutto il personale \u00e8 centralizzato in Ancona nel Comando scuole (MARICOMSCUOLE), mentre tutto ci\u00f2 che concerne la logistica spetter\u00e0 al Comando logistico di Napoli, gi\u00e0 Ispettorato per il supporto logistico e dei fari, NAVISPELOG, a cui andr\u00e0 anche la cura dei fari e del segnalamento marittimo; entro il 2018 inoltre la Marina Militare prevede di avere ventidue unit\u00e0 navali in meno.\nLe navi poste in disarmo fra il 2001 e il 2021 sono elencate nella seguente tabella:\nStruttura e organizzazione.\nOrganizzazione centrale.\nLa Marina Militare dipende, gerarchicamente, come le altre forze armate, dal presidente della Repubblica Italiana, che \u00e8, sulla base della Costituzione, comandante in capo delle forze armate, e, operativamente, dal Ministero della difesa, attraverso lo stato maggiore della difesa. La marina possiede poi un proprio autonomo stato maggiore con relativo capo di stato maggiore, dal quale dipendono la Squadra navale, il Raggruppamento subacquei e incursori \"Teseo Tesei\", il Comando logistico, il Comando scuole e l'Istituto idrografico della Marina. Inoltre, anche il Corpo delle capitanerie di porto - Guardia costiera dipende dalla Marina Militare. Di seguito ne viene riportato l'organigramma, limitato alle sole aree di vertice, cos\u00ec come riportato nel sito della Marina Militare.\nOrganizzazione territoriale periferica.\nHanno giurisdizione sul litorale dello Stato, per i servizi della Marina militare, i seguenti Comandi Logistici che hanno preso il posto dei precedenti dipartimenti marittimi:\nI Corpi.\nLa Marina Militare \u00e8 divisa in sei Corpi (sette fino al 2017, quando il Corpo delle armi navali \u00e8 stato accorpato a quello del genio) elencati per ordine gerarchico:\nIl \"Servizio Fari\".\nIl \"Servizio dei fari e del segnalamento marittimo\" secondo la sua denominazione completa, indica la gestione dei fari disposti lungo le coste italiane. Opera al servizio dei naviganti civili e militari, in dipendenza dalla Marina Militare dal 1910, anno in cui la competenza pass\u00f2 all'allora Regia Marina dal Ministero dei trasporti. Il servizio \u00e8 gestito con personale civile e militare, ed \u00e8 diviso in cinque zone, La Spezia, Venezia, Taranto (con sezione distaccata a Napoli), La Maddalena e Messina, con un ulteriore ufficio tecnico dei fari a La Spezia e un ispettorato per il supporto logistico e dei fari a Roma, da cui dipendono tutti i comandi di zona (a loro volta dipendenti anche dai vari comandi e dipartimenti militari marittimi) e il gi\u00e0 citato ufficio tecnico. Il Servizio dispone di 157 fari e 667 fanali (comprese mede e boe). Una nave di rilevanza storica fu la \"Rampino\", che serv\u00ec sotto tre marine militari e venne dismessa nel 1976.\nPersonale.\nSelezione, reclutamento e formazione.\nDopo la sospensione del servizio militare di leva in Italia, disposta ai sensi della legge 23 agosto 2004, n. 226 l'arruolamento nel corpo - in tempo di pace - \u00e8 previsto solo in modo volontario; \u00e8 richiesta altres\u00ec un'et\u00e0 compresa tra i 17 e i 38 anni.\nTuttavia, in base alle nuove esigenze di bilancio imposte dalla riforma del servizio di leva e alla revisione della spesa pubblica cominciata per far fronte alla crisi economica iniziata nel 2008, la Marina Militare sta procedendo a una riduzione del personale che, dai 32.000 effettivi del 2013, si stima diminuir\u00e0 a 24.000 nel 2024.\nLa forza armata dispone, per la selezione, il reclutamento e la formazione del personale, dei seguenti centri dedicati,\n che sono alle dipendenze dell'Ispettorato scuole della Marina Militare.\nGradi e qualifiche.\nCome per le altre forze armate il personale \u00e8 diviso in ufficiali, sottufficiali, graduati e truppa. Sulla divisa invernale ordinaria, sulla grande uniforme invernale, sulla uniforme di sera invernale e sul cappotto, sia maschili che femminili, gli ufficiali indossano il distintivo di grado sul paramano, i sottufficiali marescialli sulla controspallina, mentre gli altri gradi indossano il distintivo sulla manica tra gomito e spalla. Sull'uniforme di servizio estiva bianca e sull'uniforme da lavoro di mezza stagione il distintivo di grado \u00e8 indossato sulla controspallina. Sottufficiali e truppa mostrano, assieme al distintivo di grado, anche un distintivo di categoria.\nCategorie e specialit\u00e0.\nLe categorie e le specialit\u00e0 e delle abilitazioni sono ripartite come segue: \nRipartizione delle forze operative.\nTutte le unit\u00e0 navali e le forze operative tranne le forze speciali dipendono dal Comando in capo della squadra navale (CINCNAV), a sua volta sottoposto al capo di stato maggiore della Marina Militare.\nLa flotta.\nNel 2021 la flotta della Marina Militare in attivit\u00e0 si compone di:\nIl resto della flotta comprende 2 Nave comando e supporto logistico, 2 navi rifornimento di squadra, 1 unit\u00e0 supporto polivalente Elettra (A 5340), 8 navi scuola, 5 unit\u00e0 appoggio COMSUBIN, 3 navi da trasporto acqua, 4 navi da trasporto gasolio, 2 navi per esperimenti e test di nuove attrezzature, 2 navi idrografiche e oceanografiche, 3 navi idrografiche costiere, 5 navi servizio fari, 6 navi da trasporto costiero, 41 rimorchiatori portuali, costieri e d'altura.\nGli arsenali.\nLa Marina Militare possiede tre arsenali per il ricovero e la manutenzione della flotta:\n\u00c8 invece dismessa la funzione di arsenale militare per l'Arsenale di Venezia, mentre la gestione dell'Arsenale di Messina \u00e8 passata all'Agenzia industrie difesa.\nL'aviazione navale.\nL'aviazione navale italiana nasce ufficialmente il 1\u00ba agosto 1956 con la costituzione del 1\u00ba Gruppo elicotteri dotato di AB-47G, affiancati nel tempo dagli AB-47J-3. La nave \"Luigi Rizzo\" della classe Carlo Bergamini serv\u00ec da test operativi e divenne cos\u00ec la prima nave al mondo a poter imbarcare e ricoverare un elicottero. Nel marzo 1959 arrivarono dei SH-34 tramite il \"Mutual Defense Assistance Program\" (MDAP) stipulato con gli Stati Uniti.\nLo stesso programma fece arrivare in Italia ventiquattro bombardieri Curtiss S2C-5 Helldiver equipaggiati con apparecchiature per la lotta antisommergibile; gli Stati Uniti si offrirono di addestrare i piloti della Marina, ma l'Aeronautica Militare si oppose. I primi Helldiver italiani tuttavia vennero lanciati dalla portaerei ; questi velivoli giunti in Italia nel settembre del 1950 vennero presi in carico dall'Aeronautica Militare e inquadrati nell'86\u00ba Gruppo Antisom presso l'aeroporto di Grottaglie. Da allora i piloti della Marina Militare hanno utilizzato vari mezzi ad ala rotante dapprima, per una legge del periodo fascista che impediva alla Marina di possedere aerei, e poi ad ala fissa con l'acquisizione degli AV-8 B Harrier Plus in forza al GRUPAER (Gruppo aerei imbarcati) di MARISTAER-Grottaglie e imbarcati inizialmente sulla portaerei \"Garibaldi\" e in seguito anche sulla \"Cavour.\" Altri aeromobili in uso, basati oltre che a Grottaglie anche a Luni e a Catania, sono il Piaggio P180 Avanti, il Agusta-Bell AB 212 ASW, il Sikorsky SH-3D Sea King e l'AgustaWestland AW101. L'ultima acquisizione della Marina Militare vede l'ingresso dell'Lockheed Martin F-35 Lightning II in graduale sostituzione agli ormai datati Harrier. La gestione delle basi aeree e dei gruppi di volo dipendenti, l'addestramento degli equipaggi e del personale specialistico e il supporto tecnico-logistico sono di competenza del COMFORAER di Roma-Santa Rosa.\nLe forze da sbarco.\nIl Reggimento \"San Marco\" con il Reggimento \"Carlotto\" e il Gruppo mezzi da sbarco, hanno costituito fino al 1\u00ba marzo 2013 la forza da sbarco della Marina, che, insieme al Reggimento lagunari \"Serenissima\" in forza all'Esercito Italiano, formano la componente anfibia delle forze armate italiane. Da quella data \u00e8 stata costituita la Brigata marina \"San Marco\", basata su tre reggimenti di fanteria di marina e dal Gruppo mezzi da sbarco, integrata nella Forza di proiezione dal mare.\nLe origini risalgono al Reggimento Real Navi del Regno di Sardegna. Una brigata di fanteria di marina venne schierata durante la prima guerra mondiale nei ranghi della 3\u00aa Armata del duca d'Aosta e varie batterie costiere appoggiarono la fanteria dell'esercito; la brigata non era costituita come reparto ufficiale, tanto che la fanteria di marina verr\u00e0 riformata solo a guerra finita, ma compagnie di \"marinai fucilieri\" (che era il nome della specializzazione dopo la riforma attuata da Benedetto Brin) combatterono a Grado e a Cortellazzo. Quest'ultimo \u00e8 appunto il nome del battaglione logistico dell'attuale reggimento \"Carlotto\", intitolato a Ermanno Carlotto caduto durante la rivolta dei Boxer, che svolge funzioni di scuola e logistica, ed \u00e8 abbinato al \"Reggimento San Marco\" nella \"Forza da sbarco della Marina Militare\". Nel corso dei decenni gli uomini del San Marco sono stati di volta in volta organizzati come battaglione, reggimento o brigata.\nLa \"Brigata Marina San Marco\" \u00e8 forte di tre reggimenti: uno destinato a operare in contesti operativi anfibi e terrestri, un altro specializzato nell'abbordaggio delle navi e del controllo del traffico mercantile, e un terzo con compiti di formazione, di difesa delle installazioni e di rappresentanza.\nLe forze speciali.\nPer quello che riguarda le forze speciali, la Marina si avvale del Raggruppamento subacquei e incursori \"Teseo Tesei\" diviso in Gruppo operativo incursori (GOI) e Gruppo operativo subacquei (GOS). Le loro origini risalgono alla X\u00aa Flottiglia MAS della seconda guerra mondiale che venne riorganizzata a partire dal 1952 con vari nomi, fino ad adottare quello attuale di \"COMSUBIN\" assunto nel 1961 e da cui dipendono i due gruppi operativi.\nMissioni internazionali.\nOltre alla partecipazione di unit\u00e0 navali e aliquote della forza da sbarco a missioni a termine, esistono alcune missioni permanenti in ambiente NATO, UE o bilaterale. Tra queste,\nLe due formazioni SNMCMG partecipano all'operazione Ocean Shield (NATO, ma su mandato ONU), che mette in campo tre \"combined task force\", CTF 150, CTF 151 e CTF 152, per operazioni di contrasto alla pirateria nel Mar Rosso e nel Mare Arabico).\nTradizioni.\nLo stemma e le bandiere della Marina italiana.\nLo stemma della Marina Militare venne ideato nel 1939 dall'ammiraglio, nonch\u00e9 sottosegretario di Stato per la Marina, Domenico Cavagnari, ed \u00e8 composto da uno scudo diviso in quattro quarti, ognuno dei quali occupato dal blasone di un'importante repubblica marinara (Venezia, Genova, Amalfi e Pisa): nel primo quarto, su sfondo rosso, il leone alato giallo simbolo di San Marco (Venezia), nel secondo quarto la croce rossa su fondo bianco di Genova, nel terzo quarto la croce bianca su fondo blu di Amalfi e, nell'ultimo quarto, la croce bianca su fondo rosso simbolo di Pisa, il tutto sormontato da una corona turrita e \"rostrata\" che deriva dall'emblema che il Senato romano conferiva ai comandanti vincitori di battaglie navali.\nLo stemma ricordava cos\u00ec le antiche tradizioni marinare italiane; Cavagnari scelse quattro repubbliche marinare in modo da rappresentare il nord, il centro e il sud del paese. Lo stemma, approvato nell'aprile del 1941 con regio decreto, comprendeva anche lo scudo sabaudo e due fasci littori. In seguito alla proclamazione della Repubblica la bandiera della Marina Militare, privata dello stemma sabaudo, coincideva con la bandiera nazionale che pertanto venne usata come insegna navale fino al 9 novembre 1947, quando con decreto legislativo n. 1305 venne adottata la nuova insegna navale. Il 29 novembre 1947 il capo provvisorio dello Stato Enrico De Nicola approv\u00f2 le modifiche allo stemma, portandolo a una forma rimasta immutata fino al dicembre 2012 quando, in seguito a uno studio, \u00e8 stato adottato uno stemma con i tratti d'origine pi\u00f9 fedeli ai simboli alle repubbliche marinare rappresentate.\nLo stemma viene utilizzato nella bandiera della Marina Militare che, secondo il decreto legislativo n. 275 del 29 novembre 1947, \"\u00e8 costituita dal Tricolore italiano, caricato, al centro della banda bianca, dall'emblema araldico della Marina Militare, rappresentante in quattro parti gli stemmi delle Repubbliche marinare (in ordine da sinistra verso destra: Venezia, Genova, Amalfi e Pisa), e sormontata da una corona turrita e rostrata\".\nSulla prua delle navi \u00e8 collocato lo stellone d'Italia. La Marina mercantile italiana e tutto il naviglio civile utilizzano una bandiera molto simile nel cui stemma, che non \u00e8 sormontato dalla corona, il leone di san Marco regge un libro aperto recante la frase latina \u00ab\u00bb (Pace a te, Marco, mio evangelista) e non una spada. Questa differenza rispecchia quella presente tra gli emblemi utilizzati dalla Repubblica di Venezia per il tempo di guerra e per il tempo di pace, riscontrabile tra l'altro anche nei blasoni concessi alle citt\u00e0 governate dalla Serenissima, nel caso queste fossero state annesse con o senza confronti armati, rispettivamente. La bandiera navale di Stato (inalberata dal naviglio appartenente ad amministrazioni civili dello Stato) \u00e8 stata uguale a quella della Marina mercantile fino al 2003 e da allora \u00e8 invece caricata, al centro della banda bianca, dell'emblema dello Stato.\nBandiera d'arma.\nLa bandiera d'arma della Marina venne concessa alle forze da sbarco della Regia Marina, con regio decreto n\u00ba 708 del 12 maggio 1939. Al termine della seconda guerra mondiale, la bandiera cambi\u00f2 denominazione in \"Bandiera d'Arma della Marina Militare\". Attualmente \u00e8 in consegna allo Stato Maggiore della Marina ed \u00e8 custodita presso l'installazione Santa Rosa di Roma, sede del Comando in capo della squadra navale (CINCNAV).\nLa bandiera ha ricevuto diverse decorazioni. Tra di esse spiccano le due medaglie d'oro al valor militare conferite al Corpo da sbarco della Regia Marina per l'occupazione della Tripolitania e Cirenaica nel 1911 e alla Regia Marina per il contributo dato durante la seconda guerra mondiale.\nL'elenco completo \u00e8 il seguente:\nFesta della Marina Militare.\nLa \"Festa della Marina Militare\" \u00e8 stata formalmente istituita il 13 marzo 1939: il giorno in cui celebrare tale ricorrenza, il 10 giugno, fu scelto in ricordo dell'impresa di Premuda, nella quale il comandante Luigi Rizzo con due MAS affond\u00f2 la corazzata austriaca \"Szent Istv\u00e1n.\"\nPrima di tale data (e anche fra il 1950 e il 1963 compresi) la festa della Marina era celebrata il 4 dicembre, nel giorno dedicato alla patrona della Marina Militare, Barbara di Nicomedia. Fu l'allora capo di stato maggiore della Marina Ernesto Giuriati a convincere il ministro della Difesa Giulio Andreotti a riportare la giornata celebrativa alla pi\u00f9 significativa data del 10 giugno. Dal 1945 al 1949 la festa non \u00e8 stata commemorata.\nPer quanto riguarda la patrona Santa Barbara, questa fu confermata patrona della Marina da Pio XII con il breve pontificio del 4 dicembre 1951. La santa fu scelta in particolare perch\u00e9 simboleggiante la serenit\u00e0 del sacrificio di fronte a un pericolo inevitabile.\nLa preghiera del marinaio.\nNella tradizione della Marina Militare la preghiera del marinaio \u00e8 il testo che viene letto a bordo delle navi in navigazione, sia nel corso della cerimonia dell'ammaina bandiera che al termine delle messe; la preghiera \u00e8 letta dall'ufficiale pi\u00f9 giovane a bordo; a terra il testo viene letto al termine delle funzioni religiose celebrate in suffragio dei marinai deceduti.\nIl testo della preghiera fu composto dallo scrittore Antonio Fogazzaro nel 1901 dietro sollecitazione del vescovo di Cremona Geremia Bonomelli e venne recitato per la prima volta nel marzo dello stesso anno sulla nave \"Giuseppe Garibaldi\", in quel momento ai comandi del capitano di vascello Cesari Agnelli; la lettura della preghiera fu resa obbligatoria a partire dal 1909 in seguito al rapido diffondersi della tradizione.\nBanda della Marina Militare.\nIl Corpo musicale della Marina Militare \u00e8 stato costituito nel 1870 a La Spezia ed \u00e8 uno dei pi\u00f9 antichi complessi bandistici militari italiani. A partire dal 1965 \u00e8 stato trasferito a Taranto e infine a Roma dove si trova tuttora.\nI suoi 102 musicisti, con al vertice un capitano di fregata, svolgono i loro compiti sia nel territorio nazionale che all'estero.\nPubblicazioni della Marina Militare.\nRivista Marittima\nPubblicazione mensile (11 numeri annuali) fondata nel 1868; \u00e8 lo specchio della Marina Militare e lo scopo della rivista, tramite articoli di attualit\u00e0, geopolitica, tecnico scientifici e di storia militare, \u00e8 quello di promuovere e diffondere la cultura marittima all'interno e all'esterno della Marina Militare, coinvolgendo il mondo accademico, scientifico, diplomatico e istituzionale. Disponibile per abbonamento a personale militare e a privati.\nNotiziario della Marina\nPubblicazione mensile (11 numeri annuali) fondata nel 1954. Organo informativo interno (\"giornale aziendale\") alla forza armata, ha lo scopo di informare il personale dipendente e le rispettive famiglie sulle attivit\u00e0 della Marina Militare. Disponibile per abbonamento a personale militare e a privati. I suoi numeri riportano uno spaccato della storia della Marina e sono oggetto anche di discussioni sui forum di appassionati\nBollettino d'Archivio dell'Ufficio Storico della Marina Militare\nPubblicazione trimestrale storico/archivistica dal 1987 per collaborazione alle attivit\u00e0 editoriali e di ricerca con l\u2019Ufficio Storico della Marina Militare.\nPubblicazioni dell'Ufficio Storico\nL'Ufficio Storico della Marina Militare, fondato nel 1913, ha il compito di conservare e divulgare il patrimonio storico della Marina Militare finalizzato allo sviluppo e alla diffusione della cultura navale nell\u2019ambito della collettivit\u00e0 nazionale.\n L'Ufficio Storico della Marina svolge un'attivit\u00e0 editoriale nella pubblicazione di numerosi volumi, sia prodotti dallo stesso Ufficio sia tradotti. L'attuale produzione, di oltre 100 volumi, \u00e8 articolata nelle seguenti collane omogenee con catalogo disponibile in formato pdf:\nMusei.\nLa Marina possiede due musei navali, oltre ad altre due strutture museali: \nLa Marina Militare ha un inoltre un canale ufficiale su YouTube in cui sono attualmente presenti 624 video autoprodotti e caricati."}
{"id": "351316", "revid": "1305772", "url": "https://it.wikipedia.org/wiki?curid=351316", "title": "Alfredo Bai", "text": "Biografia.\nA Torino conosce Rosina, qui emigrata da Piombino (LI), si sposano \u00e8 danno alla luce prima Annibale nel 1934 e poi Luigi detto Gigi nel 1941. Lavorano entrambi all'Arsenale di Torino sino all'inizio della Seconda guerra mondiale.\nAntifascista, si arruola nei partigiani operando nelle Valli di Lanzo sino alla Liberazione e alla conseguente fine della guerra.\nMuore a Borgata Durando di Trana nel giugno 1980.\nLa scultura e le opere principali.\n\u00c8 negli anni '50 che scopre la sua vera vocazione: la scultura. Sono molte le sue opere in Piemonte;\nIl Cristo delle vette.\nLa sua opera pi\u00f9 significativa \u00e8 senz'altro il Cristo delle Vette; statua in bronzo composta in varie parti alta 3,60 m e posta in cima al Balmenhorn (Monte Rosa) a 4167\u00a0m.\nLa genesi di quest'opera \u00e8 legata a un voto di Bai. Combattente partigiano, Bai avrebbe eretto su qualche montagna, nel caso fosse sopravvissuto alla guerra, una statua a ricordo di tutti i caduti.\nNon esistendo allora mezzi aerei adeguati per trasportare parti di statua pesanti fino a 125\u00a0kg, furono selezionati Alpini da ogni parte d'Italia per compiere questa impresa. Impresa che all'epoca ebbe molta risonanza e fu seguita con grande interesse dai media.\nAlla Messa di benedizione dell'opera, celebrata dall'allora Cardinale di Torino Mons. Maurilio Fossati, nella Piazza di fronte alla Consolata, parteciparono migliaia di persone e l'evento fu seguito dal Cinegiornale di informazione, la Settimana Incom.\nIl 4 settembre 1955 l'opera venne poi inaugurata sulla vetta del Balmenhorn.\nIl Cristo delle vette fu eretto a perenne ricordo di tutte le guerre e monito contro di esse; in un periodo cos\u00ec devastato dai conflitti deve ancora rappresentare ci\u00f2 che Alfredo Bai comunic\u00f2 al mondo: \nCon Deliberazione n.69 del 29 marzo 2007 il Consiglio regionale della Valle d'Aosta ha formalizzato la custodia morale dell'opera come da donazione decisa ed effettuata dagli eredi di Bai Alfredo al Consiglio regionale stesso."}
{"id": "351319", "revid": "46291", "url": "https://it.wikipedia.org/wiki?curid=351319", "title": "Specie di Trifolium", "text": ""}
{"id": "351320", "revid": "767487", "url": "https://it.wikipedia.org/wiki?curid=351320", "title": "Acholi", "text": "Gli Acholi sono un popolo appartenente al ceppo etnico dei Nilotici e sono originari dell'area chiamata \"Bahr el Ghazal\", nel Sudan del Sud. Sono presenti principalmente nella zona di confine tra Uganda e Sudan del Sud e parlano una lingua del gruppo \"luo\", anche se con leggere differenze tra le varie aree.\nSistema familiare.\nIl sistema familiare \u00e8 tipico dei clan con una concezione della famiglia molto allargata. \nA capo vi \u00e8 sempre il \"Rwot\" (ossia capo), sposato con una moglie o pi\u00f9 mogli. \nLa religione cristiana ha influenzato questo costume spingendoli ad avere una sola moglie, anche se continua ad essere presente la poligamia. Vi \u00e8 anche una poligamia acquisita dovuta all'usanza di accogliere nella famiglia immediata la moglie e i figli dei fratelli deceduti.\nLa famiglia allargata comprende anche figli dei fratelli ancora in vita, perch\u00e9 per tradizione chi si prende cura dei bambini \u00e8 considerato padre dei bambini.\nL'abitazione.\nLa casa tradizionale degli Acholi \u00e8 una capanna circolare con muratura composta da fango e bamboo. Il tetto \u00e8 in paglia, a volte sostenuto da un palo al centro della capanna.\nL'arredamento \u00e8 molto spartano e generalmente non c'\u00e8 il letto, che viene sostituito da una stuoia, l'immancabile brocca dell'acqua (chiamata \"Agulu Pii\"), arco e frecce, una o pi\u00f9 lance e altri oggetti di uso quotidiano.\nAll'esterno della capanna vi si trovano generalmente un posto per il fuoco e gli animali (capre, pecore e mucche)."}
{"id": "351321", "revid": "729019", "url": "https://it.wikipedia.org/wiki?curid=351321", "title": "Aeroporto di Parma", "text": "L'Aeroporto di Parma \u00e8 un aeroporto italiano situato a circa 3\u00a0km a nord-ovest dal centro della citt\u00e0 di Parma lungo la Strada statale 9 Via Emilia nel territorio del quartiere Golese. La struttura, intitolata al celebre compositore parmense Giuseppe Verdi, \u00e8 dotata di una pista in asfalto lunga 2\u00a0124 m e larga 45 m. L'aeroporto \u00e8 gestito dalla societ\u00e0 SO.GE.A.P. S.p.A.\nStoria.\nGli inizi.\nIl primo nucleo dell'attuale aeroporto di Parma fu progettato e costruito dalla Regia Marina dopo la prima guerra mondiale con lo scopo di essere base per i dirigibili. Ultimato nel 1923 ed intitolato all'aviatore medaglia d'oro al valor militare Natale Palli (1895-1919), venne ceduto alla Regia Aeronautica.\nDopo il secondo conflitto mondiale l'aeroporto era stato completamente distrutto ed il Ministero della difesa ne aveva deciso la soppressione.\nL'Aero Club.\nUn gruppo di aviatori parmensi, sotto la presidenza dell'asso parmigiano Adriano Mantelli, fond\u00f2 il 10 giugno 1945 un Aero Club con il nome di \"Gruppo Sportivo Volovelistico Parmense\" sulle ceneri della precedente RUNA (Reale Unione Nazionale Aeronautica), intitolato alla memoria di Gaspare Bolla.\nDal 1946 riprese l'attivit\u00e0 di volo a motore anche grazie agli aerei leggeri AM progettati e costruiti dallo stesso Mantelli e per l'avvenuta revoca della decisione di soppressione.\nGrazie ai soci, dal 1947 fu riaperta la scuola di pilotaggio e dalla prima aviorimessa le strutture dell'aero club crebbero nel tempo con officine per la manutenzione degli aerei, la torre di controllo, il circolo per i soci con un ristorante e un bar e l'aula didattica per la scuola dotata di un simulatore di volo strumentale.\nIl 10 maggio 1961 venne presentato alla Direzione Generale Aviazione Civile e Traffico Aereo (Civilavia) di Roma, l'organo competente del tempo prima dell'odierna ENAC, il progetto per la l'autorizzazione alla costruzione di una nuova pista di asfalto di 900 metri di lunghezza e 30 di larghezza. Realizzato con il contributo delle amministrazioni della provincia di Parma e del comune di Parma, il progetto fu tuttavia respinto il 24 maggio 1962 a motivo della direzione dei venti dominanti della zona che contrastavano con l'orientamento da nord a sud della pista progettata.\nNel 1980 il progetto fu ripresentato e questa volta l'autorizzazione fu concessa.\nLa modernizzazione.\nNel 1991 fu aperto ufficialmente l'aeroporto \"Giuseppe Verdi\", realizzato tramite una societ\u00e0, la SO.GE.A.P. S.p.A., appositamente costituita nel 1983 ed avente come soci gli enti locali, alcuni privati e l'aero club; la gestione dell'aerostazione venne assunta dalla medesima societ\u00e0.\nNel 2008, acquisita l'autorizzazione da parte di ENAC e del Ministero dell'economia e delle finanze, \u00e8 stato avviato e concluso con successo un processo di privatizzazione della societ\u00e0 di gestione che ha portato un fondo austriaco, a cui fa capo la Meinl Bank, a controllarne il 67,95 per cento del capitale.\nNel gennaio 2014, dopo oltre 15 anni di attesa, la SO.GE.A.P. ha ricevuto la concessione ventennale dell'aeroporto dal Ministero delle Infrastrutture e dei Trasporti.\nTraffico.\nPasseggeri in transito.\nRiepilogo annuo dei passeggeri:\nDati di traffico.\nRiepilogo annuo del traffico aeroportuale:"}
{"id": "351326", "revid": "640277", "url": "https://it.wikipedia.org/wiki?curid=351326", "title": "Telescopio Subaru", "text": "Il telescopio Subaru (\u3059\u3070\u308b\u671b\u9060\u93e1 in giapponese) \u00e8 uno dei telescopi dell'Osservatorio di Mauna Kea, nelle Hawaii.\nOsserva alle lunghezze d'onda ottiche e infrarosse, ha uno specchio con un diametro di 8,2\u00a0m, una lunghezza focale di 15\u00a0m e una montatura altazimutale.\n\u00c8 stato costruito dall'Osservatorio Astronomico Nazionale del Giappone sulla cima del monte Mauna Kea (4139\u00a0m), nell'Isola di Hawaii, per studiare un vasto numero di fenomeni astronomici, dalla nascita delle stelle all'evoluzione delle galassie.\nStrumentazione.\nSul Subaru possono essere montate diverse telecamere e spettrografi in quattro punti focali per osservazioni a lunghezze d'onda nel visibile e nell'infrarosso."}
{"id": "351328", "revid": "765341", "url": "https://it.wikipedia.org/wiki?curid=351328", "title": "Pulp Fiction", "text": "Pulp Fiction \u00e8 un film del 1994 scritto e diretto da Quentin Tarantino e interpretato, tra gli altri, da John Travolta, Samuel L. Jackson, Uma Thurman e Bruce Willis.\nTarantino scrisse Pulp Fiction tra il 1992 e il 1993, incorporando scene che il suo amico e collaboratore Roger Avary aveva originariamente scritto per \"Una vita al massimo\". Il film \u00e8 noto per la particolare presentazione della sua trama, che viene mostrata senza rispettare l'ordine cronologico degli eventi. Il film \u00e8 autoreferenziale fin dai suoi momenti di apertura, con la schermata del titolo che d\u00e0 due definizioni di dizionario per il vocabolo \"pulp\". Molto tempo \u00e8 dedicato a monologhi e conversazioni casuali con dialoghi eclettici che propongono le idee di ogni personaggio su vari argomenti, e il film presenta una combinazione di umorismo e di grande violenza. Secondo quanto riferito, la casa di produzione TriStar Pictures rifiut\u00f2 la sceneggiatura giudicandola \"troppo fuori di testa\". In seguito, il copresidente della Miramax Harvey Weinstein ne rimase affascinato e il film divenne il primo che la Miramax finanzi\u00f2 per intero.\nLa pellicola rilanci\u00f2 John Travolta, ormai in ombra da anni, e consacr\u00f2 la giovane e gi\u00e0 quotata Uma Thurman. Le interpretazioni di entrambi meritarono una candidatura all'Oscar rispettivamente per miglior attore protagonista e miglior attrice non protagonista. Anche Samuel L. Jackson ricevette la candidatura come miglior attore non protagonista.\nIl film si aggiudic\u00f2 inoltre la Palma d'oro al festival di Cannes del 1994 e permise a Tarantino e Roger Avary di ottenere il premio per la miglior sceneggiatura originale agli Oscar del 1995, su ben 7 candidature, tra cui oltre a quelle gi\u00e0 citate, quelle a miglior film, miglior regista e miglior montaggio.\nNel 1998 l'American Film Institute l'ha inserito al novantacinquesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al novantaquattresimo posto. Lo stesso istituto l'ha inserito al settimo posto nella categoria gangster. La pellicola \u00e8 inoltre collocata al nono posto della lista dei 500 migliori film della storia secondo Empire, redatta nel 2008.\n\u00c8 stato il primo film marcato Miramax a diventare un blockbuster.\nTrama.\nA colazione - Parte 1.\nUna giovane coppia di rapinatori e amanti, \"Zucchino\" (Ringo) e \"Coniglietta\" (Yolanda), stanno architettando il loro prossimo colpo, quando, su iniziativa di lui, decidono di operare proprio nello stesso locale in cui si trovano. Si alzano annunciando a gran voce l'inizio della rapina e puntando le pistole, quindi appaiono la \"title card\" e i titoli di testa del film.\nPreludio a \"Vincent Vega e la moglie di Marsellus Wallace\".\nLa scena si sposta a bordo di un'auto, dove due gangster in abito scuro, Vincent Vega e Jules Winnfield, si dirigono di buon'ora verso un condominio popolare a recuperare una misteriosa valigetta del loro capo Marsellus Wallace, sottratta da alcuni giovanotti. La sequenza \u00e8 piena di conversazioni di eccezionale banalit\u00e0, ma che la pellicola tratta con grandissima seriet\u00e0, inclusa una sulla moglie di Marsellus, Mia Wallace, che Vincent \u00e8 incaricato di scortare la sera successiva, e su come Marsellus abbia defenestrato un altro tirapiedi dopo che, stando alle voci, ha fatto un massaggio ai piedi della moglie. Entrati nell\u2019appartamento, dopo una conversazione sugli hamburger del (fittizio) locale \"Big Kahuna Burger\", Jules recita un fittizio passo della \"Bibbia\":\nPoi i due fanno strage dei ladri.\n\"Vincent Vega e la moglie di Marsellus Wallace\" (\"Vincent Vega and Marsellus Wallace's Wife\").\nIn seguito i due, adesso per qualche ragione vestiti come se venissero dalla spiaggia, raggiungono quindi il loro capo Marsellus nel locale di quest'ultimo, che nel frattempo sta corrompendo ed istruendo Butch Coolidge, un pugile prossimo al ritiro, a perdere il suo prossimo incontro. Mentre Butch se ne va, Vincent si comporta in modo scortese con Butch, insultandolo deliberatamente.\nPrima dell'appuntamento con Mia Wallace, Vincent Vega acquista eroina di ottima qualit\u00e0 dal suo spacciatore di fiducia, Lance. Cenando presso un centralissimo locale \"kitsch\" a tema anni cinquanta (il \"Jack Rabbit Slim's\"), i due iniziano a conoscersi meglio, spaziando da argomenti banali a temi quasi filosofici, fino a farsi coinvolgere in una gara di \"twist\" scatenandosi sulle note di \"You Never Can Tell\" di Chuck Berry.\nTornati felicemente a casa, Vincent, consapevole delle spiacevoli conseguenze di una mancanza di rispetto nei confronti di Marsellus Wallace, si ritira in un bagno per sottrarsi alle attenzioni di lei, visibilmente interessata. La donna, cercando un accendino nella giacca di Vincent, trova il sacchetto di eroina acquistata da Lance e, ritenendola cocaina, la inala finendo in overdose. Vincent, vistosi spacciato, decide di portarla a casa di Lance, il quale seppur riluttante suggerisce di praticarle una disperata iniezione intra sternale di adrenalina. In una tesissima situazione tragicomica, tra urla e battibecchi, Vincent riesce a praticarle la difficilissima iniezione e salvarle la vita. Conclusa la disavventura, Vincent riaccompagna la ragazza a casa ed entrambi giurano di tacere a Wallace i particolari scabrosi della serata.\nPreludio a \"L'orologio d'oro\".\nIn un flashback negli anni settanta, il capitano Koons, un reduce della guerra in Vietnam si reca a casa del piccolo Butch Coolidge per comunicargli della morte di suo padre (morto durante la prigionia in un campo vietnamita) e consegnargli un orologio da polso d'oro appartenuto alla famiglia di lui per generazioni, gi\u00e0 posseduto dal suo bisnonno nella grande guerra e da suo nonno nella seconda guerra mondiale. La scena \u00e8 quasi interamente un lungo monologo del Capitano al piccolo Butch, destinato a ricordare per sempre la grande importanza affettiva di suo padre verso l'orologio.\n\"L'orologio d'oro\" (\"The Gold Watch\").\nNel presente Butch \u00e8 il pugile destinato a perdere per disposizione di Wallace ma egli fa il doppio gioco, scommettendo a proprio favore e mettendo al tappeto lo sfidante, che addirittura muore nell'incontro. Consapevole della probabile reazione di Marsellus, Butch fugge in taxi guidato dalla colombiana Esmeralda Villalobos (con cui ha un discorso su ci\u00f2 che si provi a sapere di aver ucciso qualcuno) facendosi condurre sino al motel dove lo attende Fabienne, la sua fidanzata.\nLa mattina seguente la coppia sta per partire per la citt\u00e0 natale di Butch, Knoxville in Tennessee, secondo i piani, ma si scopre che la donna ha dimenticato l'orologio d'oro paterno. Butch, dato l'enorme valore affettivo e pur consapevole degli enormi rischi, decide di tornare nel proprio appartamento per recuperarlo.\nL'appartamento appare deserto, e Butch, compiuto il recupero, si concede una breve colazione, ma nota una mitraglietta con silenziatore e la impugna perplesso. Pochi istanti dopo vede uscire dal gabinetto Vincent Vega. I due si ritrovano attoniti faccia a faccia, quando Butch, spaventatosi per un rumore improvviso (lo scatto del tostapane), spara ed uccide il killer.\nDurante la fuga in auto, a un semaforo, Butch s'imbatte proprio in Wallace, investendolo, per poi rimanere coinvolto in un incidente con un'altra auto nell'incrocio, restando tramortito. Rimessisi entrambi faticosamente in piedi, Wallace insegue Butch fino a raggiungerlo in un negozio di pegni gestito da un certo Maynard. Qui Butch sta per uccidere Marsellus, ma Maynard lo ferma, stordisce entrambi e chiama il suo complice Zed, una guardia giurata.\nMaynard e Zed, che si rivelano dei sadici stupratori omosessuali, decidono di violentarli a turno. Scelto Wallace per primo, Butch resta da solo (sorvegliato dallo \"storpio,\" un terzo complice) legato a una sedia, riesce a liberarsi ma fuggendo ritiene pi\u00f9 opportuno salvare Wallace, cos\u00ec si arma di una \"katana\" del negozio, torna nello scantinato ed uccide Maynard, per poi minacciare Zed, ma Marcellus si rialza e spara a quest\u2019ultimo, evirandolo. Il boss, per ricambiare, perdona Butch a patto che questi lasci Los Angeles (viene effettivamente stabilito solo adesso dove si svolga la vicenda) per sempre e non faccia menzione ad alcuno dell'atroce disavventura. Ancora gravemente ferito, Butch fugge infine con Fabienne sul chopper di Zed.\nLa situazione di Bonnie (\"The Bonnie Situation\").\nLa scena torna nell'appartamento della prima parte. Vincent e Jules hanno appena ucciso due dei tre ragazzi quando a sorpresa esce dal bagno un quarto uomo che spara su di loro un intero caricatore senza per\u00f2 neppure sfiorarli. Ucciso costui, i due intraprendono una \"discussione teologica\" sul significato di miracolo e al contempo portano via l'unico superstite, un loro infiltrato, Marvin.\nIn auto Vincent, mentre discute con Jules, si volta verso Marvin chiedendogli la sua opinione, ma negligentemente fa partire un colpo di pistola che prende il povero Marvin in pieno volto, uccidendolo. Con l'interno della vettura interamente ricoperto di sangue i due si ritrovano nei guai fino al collo, sicch\u00e9 si rifugiano fortunosamente nella vicina villa di un amico di Jules, l'isterico Jimmie Dimmick, il quale, pi\u00f9 che inorridirsi del cadavere, si preoccupa delle spiacevoli conseguenze per l'arrivo di sua moglie Bonnie, prossima a rincasare dal turno notturno di infermiera. Jules assicura il padrone di casa di poter risolvere tutto e cos\u00ec telefona a Wallace, il quale gli invia rapidamente sul luogo il cinico e misterioso Mr. Wolf.\nGrazie al sangue freddo e agli efficienti metodi di costui, l'auto viene ripulita e i due killer si ritrovano lindi dopo soli trenta minuti. La vettura viene condotta nel deposito per autodemolizioni di un certo \"Mostro Joe\", sicch\u00e9 Wolf riparte con la figlia del rottamatore, sua amica, lasciando i due a piedi, in tenuta balneare, e con la valigetta, come appaiono nella scena del locale di Wallace.\nA colazione - Parte 2.\nDesiderosi di fare colazione, Jules e Vincent raggiungono l\"'Hawthorne Grill\", riprendendo la discussione sul miracolo e l'intento del primo di abbandonare la malavita, ma ben presto si trovano coinvolti nella rapina di \"Zucchino\" e \"Coniglietta\". Mentre Vincent \u00e8 di nuovo in bagno (come lo si trova sovente durante il film), Jules, pur di salvare la preziosa valigetta, finge di assecondare il rapinatore, per poi metterlo in scacco puntandogli contro la propria arma. \"Zucchino\" non ha scelta: desiste ascoltando il sermone biblico di Jules che significativamente lo invita ad abbandonare la vita criminale e s'accontenta del denaro che Jules gli lascia, ovvero quanto contenuto nel suo portafogli (riconosciuto grazie a una frase ingiuriosa scritta su di esso: \"bad mother fucker\", nel doppiaggio \"brutto figlio di puttana\"). I due rapinatori si congedano e i killer riescono finalmente a terminare il proprio lavoro.\nProduzione.\nRegia.\nScritto da Tarantino e Roger Avary, il film venne diretto solo dal primo: Avary si stava dedicando in quel periodo alla sceneggiatura e alla regia di \"Killing Zoe\", il suo esordio alla regia. Samuel L. Jackson defin\u00ec il lavoro con Quentin Tarantino come \u00abqualcosa di assolutamente straordinario\u00bb, considerando il regista come \u00abun'enciclopedia del cinema vivente\u00bb. Per quel che riguarda lo stile, Tarantino ammise di essersi ispirato a grandi personaggi come Hitchcock, ma anche a registi di spicco del cinema noir come Don Siegel o Jean-Luc Godard. In un'intervista, Tarantino ha dichiarato che secondo lui il motivo del successo di \"Pulp Fiction\" \u00e8 rappresentato dalla scoperta che coglie di sorpresa lo spettatore. Pi\u00f9 tardi affermer\u00e0 infatti che:\nOltre a vestire i panni di regista e sceneggiatore, Tarantino si riserv\u00f2 il ruolo di Jimmie Dimmick, nonostante fosse indeciso sino all'ultimo se interpretare Jimmie o Lance: alla fine opt\u00f2 per Jimmie, perch\u00e9 preferiva trovarsi dietro la macchina da presa durante la scena dell'iniezione di adrenalina. Inoltre, Tarantino si divert\u00ec a \"giocare\" con i personaggi: se Steve Buscemi ne \"Le iene\" interpretava il Mr. Pink, contrario alle mance, stavolta per contrappasso diviene il cameriere Buddy Holly che serve Vincent (John Travolta) e Mia (Uma Thurman). Allo stesso modo Tim Roth, che ne \"Le iene\" interpretava un poliziotto infiltrato, qui prende il ruolo di un rapinatore.\nTarantino ammise che la scena pi\u00f9 difficile da girare fu quella della siringa a casa di Lance (Eric Stoltz). Questa venne infatti girata al contrario, con John Travolta che tirava fuori l'ago dal petto di Uma Thurman. Le scene in cui Tarantino \u00e8 davanti alla macchina da presa vennero girate dall'allora esordiente Robert Rodriguez.\nSceneggiatura.\nDopo l'uscita di \"Le iene\", Quentin Tarantino decise di ritirarsi per breve tempo dal mondo del cinema. Durante questo periodo, egli matur\u00f2 una nuova sceneggiatura, che doveva partire come un cortometraggio sul mondo del crimine, al quale si sarebbero poi aggiunti altri due episodi: l'intenzione iniziale era quella di creare un'antologia di corti sul mondo del crimine. Per creare qualcosa di assolutamente originale e innovativo, Tarantino decise di partire da situazioni classiche: un pugile che deve perdere un incontro truccato ma lo vince e lo scagnozzo del boss che deve portare a cena la moglie del boss senza \"toccarla\"; da qui si doveva generare una serie di errori che avrebbe condotto a situazioni estreme.\nCome aveva gi\u00e0 fatto con \"Le iene\", il regista applic\u00f2 alla storia la cronologia frammentata, uno dei suoi cosiddetti \"marchi di fabbrica\". Nella sceneggiatura, il regista decise di inserire svariati riferimenti al cinema d'exploitation degli anni settanta e ottanta, asserendo \u2013 sulla falsariga dello scrittore Stephen King \u2013 che \u00abprima di apprezzare il latte, dovrai bere un sacco di latte rancido\u00bb. Egli sosteneva, in pratica, che dopo essersi nutrito di film di serie B e noir anni trenta (il \"latte rancido\") per tutta la sua adolescenza, era logico che avrebbe creato qualcosa di molto meglio (il \"latte\").\nPer scrivere la sceneggiatura del film, Tarantino si rec\u00f2 ad Amsterdam, nei Paesi Bassi, dove scrisse i dialoghi iniziali tra Jules e Vincent e s'inform\u00f2 sulla cultura olandese ed europea in generale (nel film, infatti, Vince \u00e8 di ritorno da Amsterdam e discute con Jules vari aspetti della citt\u00e0, come lo status legale delle droghe e il fatto che l'hamburger \"Quarter Pound con formaggio\", \"Quarto di libbra con formaggio\", si chiami \"Royale con formaggio\"). Dopo aver iniziato a caratterizzare i personaggi, Tarantino inizi\u00f2 a pensare che la maniera migliore per descrivere il mondo del crimine, evitando di creare un'antologia, fosse quella di ispirarsi alla struttura del pulp magazine \"Black Mask\" (che infatti era il titolo di lavorazione della pellicola).\nScrisse appositamente il ruolo del signor Wolf per Harvey Keitel, quello di Jules per Samuel L. Jackson e quello di Lance per Eric Stoltz. Anche i personaggi di Zucchino e Coniglietta vennero scritti appositamente per Tim Roth e Amanda Plummer.\nFurono effettuati diversi cambi di sceneggiatura. Per esempio, secondo il copione originale, durante lo stallo alla messicana all'Hawthorne Grill, Jules doveva sparare tre colpi a Ringo e due a Yolanda, mentre un sesto andava a colpire un cliente all'interno del locale; a questo punto Jules riapriva gli occhi, facendo capire che tutto era stato immaginato.\nInsieme all'amico Roger Avary, Tarantino si aggiudic\u00f2 l'Oscar per la miglior sceneggiatura originale.\nCast.\nDegli 8 milioni di dollari messi a disposizione dalla Miramax in fase di pre-produzione, 5 servirono per il cast stellare del film. La pellicola \u00e8 nota per aver ridato linfa alla carriera di John Travolta, nonch\u00e9 per l'aiuto che diede alle figure di Samuel L. Jackson e Uma Thurman.\nMolto diverso era il cast scelto prima delle riprese, che vedeva inizialmente Michael Madsen nel ruolo di Vincent Vega. Per puro caso, al posto di Madsen, subentr\u00f2 Travolta: Madsen aveva scelto di interpretare Virgil Earp nel film \"Wyatt Earp\". In pochi mesi, Travolta ricevette la sua seconda nomination all'Oscar e venne richiesto da registi come Barry Sonnenfeld e John Woo. Considerati per il ruolo di Vincent Vega furono anche Daniel Day-Lewis e James Gandolfini.\nJohnny Depp, Christian Slater e Dave Gahan erano in ballottaggio per quello di Zucchino. Pam Grier, una delle attrici preferite dal regista, doveva avere il ruolo della moglie di Lance, Jody. Pare anche che Tarantino volesse anche che Kurt Cobain e Courtney Love recitassero nei ruoli rispettivamente di Lance e Jody. David Rodriguez avrebbe dovuto avere il ruolo dello storpio.\nDopo aver provinato e scartato Paul Calder\u00f3n per il ruolo di Jules, Tarantino riscrisse la parte per Samuel L. Jackson, che aveva fatto provino nel cast di \"Le iene\" nel ruolo di Mr. Orange e aveva apprezzato molto l'opera prima di Tarantino. Dopo il primo provino, Jackson rischi\u00f2 di perdere la parte, ma un tempestivo intervento di Paul Calderon, amico dell'attore, riusc\u00ec a convincere Tarantino a dare una seconda possibilit\u00e0 a Jackson. L'attore convinse il regista e partecip\u00f2 alla pellicola, che gli frutt\u00f2 una nomination all'Oscar come miglior attore non protagonista.\nTarantino esit\u00f2 circa chi far recitare nel ruolo di Butch Coolidge: indeciso tra Sylvester Stallone, Matt Dillon, Mickey Rourke e Bruce Willis, opt\u00f2 alla fine per quest'ultimo. Nella sceneggiatura originale, Butch \u00e8 un pugile sulla ventina d'anni, ma per adeguare la storia al fisico dell'attore, il personaggio venne trasformato in un pugile ormai alla fine della sua carriera. Nelle intenzioni iniziali di Tarantino, Coolidge doveva ricordare il personaggio di Ralph Meeker in \"Un bacio e una pistola\" di Robert Aldrich, \"\u00abun duro con gli amici e un melenso romanticone con la sua donna\u00bb\".\nPer riuscire a ottenere il ruolo di Mia Wallace, Uma Thurman dovette impegnarsi parecchio, poich\u00e9 per quella parte erano state considerate numerose attrici, tra cui Michelle Pfeiffer, Meg Ryan, Joan Cusack, Isabella Rossellini, Annabella Sciorra, Daryl Hannah, Alfre Woodard, Halle Berry, Julia Louis-Dreyfus e Holly Hunter. Dopo aver ottenuto la parte, il volto di Uma Thurman divenne per certi versi il volto di \"Pulp Fiction\": l'attrice appariva nei manifesti del film su di un letto con una sigaretta in mano, un pulp magazine e una pistola poggiati su di esso. Venne nominata all'Oscar come miglior attrice non protagonista grazie al ruolo della moglie annoiata e cocainomane. Tuttavia, non monetizz\u00f2 questa fama acquisita, perch\u00e9 scelse di non partecipare a film ad alto budget per i successivi tre anni.\nCome aveva gi\u00e0 fatto con \"Le iene\", Tarantino ritagli\u00f2 per s\u00e9 una parte, interpretando Jimmie Dimmick, un ruolo di una certa importanza. Cos\u00ec, anche attraverso l'espediente di entrare a far parte del cast delle pellicole da lui stesso dirette, Tarantino segue le orme di grandi registi come Alfred Hitchcock, famoso per essere apparso in molti suoi film.\nPer risparmiare poi sugli oggetti di scena, vennero usati molti beni appartenenti realmente agli attori: l'automobile guidata da Vincent Vega (John Travolta) nel film, una Chevrolet Chevelle del 1964, apparteneva a Quentin Tarantino, cos\u00ec come il portafogli \"Bad Motherfucker\" di Jules Winnfield (Samuel L. Jackson) e i giochi da tavolo \"Operation\" e \"Life\" di Lance (Eric Stoltz).\nLuoghi delle riprese.\nTutto il film \u00e8 stato girato a Los Angeles, California. Il quartiere base dove ha sede l'organizzazione di Marsellus infatti, \u00e8 Inglewood, non lontano dal centro della citt\u00e0.\nScene eliminate.\nVisto il successo della pellicola, nel 1996 usc\u00ec per il mercato home video, in VHS, una Special Collector's Edition: questa edizione include una scena finale di 11 minuti aggiuntivi in cui il regista presenta due nuovi avvenimenti:\nLa versione canadese del DVD include le due scene inedite gi\u00e0 menzionate, e uno speciale in cui sono visionabili altre scene non presenti nel montaggio finale. Le aggiunte sono le seguenti:\nColonna sonora.\nLa colonna sonora del film comprende brani di diverso genere: si spazia dalla musica surf al rock al funk e al blues e spiccano svariati artisti come i Kool &amp; the Gang, Dick Dale e Al Green. Altra particolarit\u00e0 della colonna sonora \u00e8 la presenza di alcuni dialoghi estratti dal film che si intercalano pi\u00f9 volte tra un brano ed un altro.\nSecondo Stephen Erlewine, la colonna sonora del film riesce a ricreare la violenza, l'humor, lo stile ed il non-sense del film in maniera brillante, concentrandosi sulla musica surf e aggiungendo alcuni classici del rock and roll statunitense e altri del blues, come \"Let's Stay Together\" di Al Green e \"You Never Can Tell\" di Chuck Berry.\nDistribuzione.\nUscito il 14 ottobre 1994 negli Stati Uniti, arriv\u00f2 nelle sale italiane due settimane dopo, il 28 ottobre. In Italia, il film venne inizialmente vietato ai minori di 18 anni, ma dal 1997 il divieto \u00e8 stato abbassato ai minori di 14 anni, consentendo cos\u00ec la trasmissione TV in seconda serata.\nAccoglienza.\n\"Pulp Fiction\" fu accolto immediatamente in maniera positiva, sin dall'anteprima del maggio 1994 al Festival di Cannes, dove ottenne la Palma d'oro. Ancora pi\u00f9 entusiastica l'accoglienza del pubblico, che lo elesse subito a \"cult\". Molti critici, come Siskel ed Ebert, hanno messo a pari livello il successo che Tarantino ottenne con \"Pulp Fiction\" con quello che Orson Welles ottenne dopo la distribuzione di \"Quarto potere\".\nSeppur in maniera moderata, il film venne ritenuto controverso, a causa di alcune scene violente ma anche per le accuse di razzismo. Inoltre venne erroneamente asserito che a subire violenza nel film sono esclusivamente personaggi di colore, citando lo stupro al negozio di pegni, Vincent che spara a Marvin, Butch che investe Marsellus; ma dimenticando l'esecuzione di coloro che avevano trafugato la valigetta di Marsellus (che erano bianchi).\nVisto il successo della pellicola, moltissimi studi cinematografici si affrettarono a realizzare un'orda di pulp o pseudo-pulp movies che tentavano di replicare la formula vincente di dialoghi ironici e insoliti, cronologia frammentata e violenza affrontata con leggerezza. Giunte al botteghino molte di queste pellicole affondarono, mentre alcune come \"Go - Una notte da dimenticare\" e \"Lock &amp; Stock - Pazzi scatenati\" vennero ben accolte; nell'ultimo, in modo particolare, Guy Ritchie riusc\u00ec in maniera egregia a trasferire lo schema di \"Pulp Fiction\" tra i meandri della malavita organizzata di Londra.\nAnche all'estero venne accolto positivamente. In Italia, la famosa scena dell'uccisione di Marvin venne parodiata nel film comico \"Cos\u00ec \u00e8 la vita\" di Aldo, Giovanni e Giacomo: Aldo mangia un hamburger, quando, puntando inavvertitamente la pistola verso il sedile posteriore dove \u00e8 seduto Giovanni, fa partire erroneamente un colpo: il lunotto posteriore viene spruzzato di rosso esattamente come in \"Pulp Fiction\", Giovanni boccheggia come fosse stato colpito e Aldo piange. Finch\u00e9 Giacomo non svela che la vittima non \u00e8 che una confezione di ketchup.\nDopo pi\u00f9 di due decenni dall'uscita nelle sale statunitensi, \"Pulp Fiction\" continua a essere riconosciuto come uno tra i pi\u00f9 grandi capolavori della storia della cinematografia mondiale: nella IMDb Top 250, il film \u00e8 costantemente tra i primi dieci posti della classifica. Per il sito TSPDT (\"They Shoot Pictures, Don't They?\") il film si attesta a livello di recezione critica solo al 175\u00ba posto, posizione dovuta soprattutto ai giudizi contrastanti che vari critici diedero poco dopo l'uscita del film. Nel 2000, i lettori di \"Total Film magazine\" l'hanno collocato al sesto posto nella classifica dei 14 film pi\u00f9 belli nella storia che non abbiano mai vinto un Oscar.\nNell'aprile 2014, in occasione del ventennale dall'uscita della pellicola, il film \u00e8 stato riproposto in alcune sale italiane nelle date del 7-8-9 aprile.\nIncassi.\nA fronte di un budget di otto milioni di dollari, il film ne incass\u00f2 $, di cui $ nel primo weekend di proiezione.\nCritica.\nNonostante diversi giornalisti abbiano accusato Clint Eastwood \u2013 assegnatore della Palma d'oro, nonch\u00e9 presidente della giuria al festival \u2013 di aver tenuto scarsamente in considerazione l'altra pellicola in concorso, \"Tre colori - Film rosso\" di Krzysztof Kie\u015blowski, e di aver invece osannato \"Pulp Fiction\", la pellicola incoron\u00f2 il trentunenne Quentin Tarantino come il nuovo ragazzo prodigio del cinema americano. Non era facile confermarsi dopo il grande successo de \"Le iene\" e l'aver fatto di nuovo centro rafforz\u00f2 il convincimento da parte di tutta la critica che questo apprezzato giovane autore fosse realmente il nome nuovo pi\u00f9 importante di tutta la scena cinematografica mondiale.\nIl critico statunitense Raymond Johnston afferm\u00f2 che il film non sembrava affatto il lavoro di un giovane con parecchie idee, ma pi\u00f9 che altro l'opera di un minuzioso regista. Punti che Johnston ammir\u00f2 particolarmente furono l'accuratezza dei dialoghi surreali e l'occhio di un regista che mirava alla perfezione in ogni sequenza. Inoltre, egli not\u00f2 che nonostante il film fosse lungo 2 ore e 34 minuti, lo spettatore non avvertiva la durata grazie alla fluidit\u00e0 del racconto.\nJames Berardinelli, invece, scrisse che \u00e8 raro che un regista alle prime armi esordisca con un \"cult\" come \"Le iene\" e si confermi con il suo secondo film, perch\u00e9 di solito la seconda pellicola vuole ripetere il successo della prima riproponendo le stesse trame e gli stessi personaggi.\nMa non mancarono le critiche parzialmente negative. Pur essendoci un riconoscimento unanime sul valore tecnico della pellicola o sulla qualit\u00e0 della sceneggiatura, diversi ne evidenziarono dei limiti dal lato artistico. La rivista \"Variety\" lo boll\u00f2 definendolo \"\u00abper spettatori giovani e di sesso maschile\u00bb\" (additando dunque la violenza grafica e le molteplici parolacce ripetute, tra cui \"fuck\", usato 281 volte), mentre in Italia Irene Bignardi, seppure divertitasi, disse d'essere rimasta \"\u00abperplessa di fronte agli eccessi e al vuoto di un brillantissimo metacinema\u00bb\". Per il critico de \"La Repubblica\", questo fu un passo indietro rispetto a \"Le iene\", il cui tratto innovativo fu davvero dirompente, pi\u00f9 di quanto non lo fosse stata questa ricerca insistita di trovate a effetto che possono allietare una prima visione ma che poi lasciano molto poco allo spettatore.\nA distanza di anni dalla sua uscita, si pu\u00f2 per\u00f2 affermare che alcuni dei tratti pi\u00f9 caratterizzanti della pellicola, quali la struttura a storie intrecciate e cronologicamente non sequenziale, i dialoghi iper-realisti, una rappresentazione fumettistica dei personaggi e una violenza esplicita ed eccessiva (qui tesa a suscitare ilarit\u00e0 a differenza di quanto avveniva in \"Le iene\"), hanno forgiato un'intera generazione di cineasti e influenzato in maniera evidente la cinematografia mondiale..\nIl sito Rotten Tomatoes riporta che il 94% delle 79 recensioni professionali ha dato un giudizio positivo sul film, con una media di voto di 9.1 su 10. Su Metacritic il film ha un punteggio del 94 su 100 basato sul parere di 24 critici.\nEspedienti narrativi.\nLa valigetta.\nIl contenuto della valigetta che Vincent e Jules devono recuperare non \u00e8 mostrato sullo schermo, n\u00e9 viene menzionato; si vede solo l'espressione stupita di chi guarda al suo interno, abbagliato da una luce radiosa e quasi mistica (effetto che fu ottenuto con una lampadina arancione). La sua combinazione \u00e8 666, ovvero il numero della Bestia, secondo il capitolo 13 del libro dell'Apocalisse, nel Nuovo Testamento della Bibbia.\nCircolarono diverse ipotesi sul suo contenuto; tuttavia, il regista dichiar\u00f2 trattarsi semplicemente di un \"MacGuffin\", ovvero un espediente narrativo che enfatizza un particolare, al fine di creare curiosit\u00e0 e suspense. Il coautore Avary aggiunse che la valigetta all'inizio doveva contenere semplicemente diamanti, ma la cosa sembrava troppo scontata. Inoltre, nella scena finale all'Hawthorne Grill, si potrebbe dedurre che il contenuto siano dei soldi, oppure della cocaina pura. In ogni caso, il critico Paul Gormley evidenzi\u00f2 analogie di tale tema con pellicole come \"Un bacio e una pistola\", ma anche la \"scatola\" di Barton Fink, o ancora \"I predatori dell'arca perduta\" (in cui, quando l'Arca dell'Alleanza viene aperta, non \u00e8 chiaro cosa vi sia al suo interno, ma il gesto scatena forze divine che massacrano chiunque l'avesse visto o volesse vederlo); l'ultima e azzardata ipotesi fu che la valigetta contenesse il fascino dell'essenza stessa della violenza. La critica Susan Fraiman, invece, ipotizz\u00f2 che contenesse \"un'interiorit\u00e0 maschile [\u2026], chiusa in un duro rivestimento esterno\".\nTema della toilette.\nNel film sono ricorrenti delle scene ambientate in una toilette (questo tema si intravede anche nel film \"Le Iene\"). In questi casi, Tarantino ha voluto esprimere un elemento di rottura, essenzialmente tra la storia prima di entrare in toilette e quella dopo la toilette, attraverso temi quali il cambiamento tra accettabile e inaccettabile, la vita e la morte, o la semplice presa di coscienza. Esse sono:\nTema di \"Ezechiele 25:17\".\nNel dialogo con Brett e nella scena finale all'Hawthorne Grill, Jules spiega che ogni volta che uccide una persona, recita un passaggio dalla Bibbia, Libro di Ezechiele :\nIn realt\u00e0, nella Bibbia questo passaggio \u00e8 del tutto inesistente, in quanto \u00e8 stato ripreso dal film \"Karate Kiba\" (1976) di Simon Nuchtern con Sonny Chiba, quest'ultimo definito da Tarantino come \"\u00ab\"il pi\u00f9 grande attore - dopo Bruce Lee - che abbia mai lavorato nei film di arti marziali\u00bb. Il vero passo scritto da Ezechiele \u00e8: \"Far\u00f2 su di loro terribili vendette, castighi furiosi, e sapranno che io sono il Signore, quando eseguir\u00f2 su di loro la vendetta\".\nMerchandising.\nDopo il successo ottenuto dalle action figures di \"\", la NECA decise \u2013 collaborando con la GEoms \u2013 di distribuire sul mercato dei set riguardanti varie scene di \"Pulp Fiction\". I set erano chiamati \"The Clean-Up\", il quale rappresentava la scena dell'arrivo di Wolf, \"The Gimp\", che raffigurava la scena della tortura, e \"Overdose\", rappresentante la scena dell'overdose di Mia.\nDal 2006, BMFWallets.com ha iniziato a distribuire sul mercato delle perfette copie del portafoglio di Jules Winnfield. sul quale \u00e8 inciso \"Bad Motherfucker\"; esistono 3 varianti del portafoglio: una che lo riproduce fedelmente, una in marrone con la scritta impressa e una in nero con la scritta impressa. Sempre nello stesso anno, su iniziativa di movie-stuff.co.uk, \u00e8 stato messo in vendita il portachiavi usato da Zed (Peter Greene) nel film.\nDal 20 maggio 1998 \u00e8 in vendita il DVD di \"Pulp Fiction\", mentre gi\u00e0 nel settembre 1995 era in vendita la VHS della pellicola.\nNel dicembre 1994, la sceneggiatura del film \u00e8 divenuta un libro edito dalla Miramax Books."}
{"id": "351329", "revid": "729019", "url": "https://it.wikipedia.org/wiki?curid=351329", "title": "Sojuz 26", "text": "Sojuz 26 \u00e8 la denominazione di una missione della navicella spaziale Sojuz verso la stazione spaziale sovietica Saljut 6 (DOS 5). Si tratt\u00f2 del venticinquesimo volo equipaggiato di questa capsula, del quarantaquattresimo volo nell'ambito del programma Sojuz sovietico nonch\u00e9 del secondo volo equipaggiato verso la predetta stazione spaziale (il primo che riusc\u00ec effettivamente a svolgere la manovra di aggancio con conseguente visita e soggiorno all'interno della stazione stessa). Con questa missione ebbe inizio la prassi di far rientrare l'equipaggio di lancio a bordo di un'altra navicella spaziale Sojuz.\nMissione.\nDopo l'aggancio con la stazione spaziale Saljut, questa volta riuscito perfettamente (sulla parte posteriore della stazione!) venne avviata la procedura per consentire e garantire non solo la presenza prolungata, bens\u00ec continua e permanente di cosmonauti nell'orbita terrestre. La Saljut 6 era proprio per questo motivo stata dotata di due congegni d'aggancio per navicelle spaziali. Con una tale costellazione, l'Unione Sovietica era nuovamente in grado di raggiungere importanti primati nell'ambito dell'esplorazione umana dello spazio, come ad esempio l'aggancio contemporaneo di tre velivoli spaziali.\nLa scelta per la data di lancio della missione fu pi\u00f9 che rischiosa. Si tratt\u00f2 infatti della prima possibilit\u00e0 di lancio dopo l'insuccesso della Sojuz 25. Questo signific\u00f2 che un equipaggio sarebbe rimasto a bordo della stazione spaziale per tutta la durata dell'inverno - in Unione Sovietica sicuramente il periodo meno adatto per effettuare un lancio ed un atterraggio di una navicella spaziale. Inoltre l'aggancio dovette assolutamente avvenire presso l'apposito congegno posteriore della stazione spaziale, il quale fino a tale missione non era ancora stato impegnato. Anche questo fatto era condizionato dall'insuccesso della Sojuz 25, la quale non era riuscita ad agganciarsi al congegno posizionato sulla parte anteriore della stazione. Per questo motivo si voleva chiarire mediante un'apposita attivit\u00e0 extraveicolare se questo insuccesso era dovuto alla rottura di componenti del congegno d'aggancio, ad una disfunzione totale oppure ad un semplice malfunzionamento. L'attivit\u00e0 extraveicolare venne svolta il nono giorno di missione. Si tratt\u00f2 della prima passeggiata spaziale dopo l'ultima svoltasi nell'ormai lontano 1969 (Sojuz 5). Per la prima volta venne indossata la nuova tuta spaziale \"Orlan\", la quale viene a tutt'oggi usata nella Stazione Spaziale Internazionale (ISS). In fondo si tratt\u00f2 del superamento concreto dell'esame di maturit\u00e0 della tuta stessa.\nL'attivit\u00e0 extraveicolare venne preparata accuratamente. Per primo i due cosmonauti entrarono nell'apposita chiusa d'aria per vestire le loro tute spaziali. Non si tratt\u00f2 di una chiusa d'aria vera e propria, ma di quella parte anteriore della stazione spaziale la quale veniva appositamente chiamata sezione di passaggio. Infatti questa sezione poteva essere chiusa ermeticamente nei confronti del resto della stazione spaziale stessa fungendo pertanto da chiusa d'aria. Dopo che i due cosmonauti avessero decompresso (cio\u00e8 fatto fuoriuscire l'aria) da questa sezione, Gre\u010dko lasci\u00f2 (come minimo parzialmente) la stazione, mentre Romanenko rimase all'interno di questa sezione. Con una telecamera a colori ed appositi attrezzi venne in seguito analizzato il congegno d'aggancio della stazione. Si accert\u00f2 che lo stesso non present\u00f2 alcun difetto o alcun componente rotto. Pertanto la disfunzione e l'insuccesso della precedente missione era esclusivamente dovuto all'adattatore d'aggancio della Sojuz 25. L'attivit\u00e0 extraveicolare si concluse dopo un'ora e 28 minuti.\nGrazie a questa azione si poteva pensare all'esecuzione della missione Sojuz 27 equipaggiata da Vladimir D\u017eanibekov e Oleg Makarov. Con l'aggancio di questa navicella avvenuto l'11 gennaio 1978 era stato assemblato il primo velivolo spaziale in orbita composto da tre singoli velivoli. Con la collaborazione di questo secondo equipaggio, chiamato equipaggio ospite, si poterono dunque eseguire diversi esperimenti per controllare la stabilit\u00e0 di tutto il complesso cos\u00ec assemblato (creazione di oscillazioni artificiali, misurazione di frequenze di risonanza ecc.). L'equipaggio ospite rimase per cinque giorni a bordo della stazione prima di rientrare a terra a bordo della Sojuz 26. Per la prima volta venne usata questa prassi, cio\u00e8 di sostituire la navicella spaziale di lancio con un'altra per il rientro. Le missioni successive continueranno con ci\u00f2. In questo caso per\u00f2 si voleva semplicemente evitare di dover eseguire una manovra di sgancio della navicella Sojuz 26 dal congegno d'aggancio posteriore per riagganciare la stessa al congegno anteriore. Il congegno posteriore infatti dovette essere libero per la navicella di trasporto e da carico Progress, dato che su questa parte si trovavano inoltre gli agganci per il rifornimento di carburante della stazione stessa. Inoltre fu la volta buona per effettuare una prova ed un collaudo di tutti i lavori necessari per un tale cambio di navicella (per esempio il trasferimento e montaggio dei seggiolini dei cosmonauti fatti su misura da una navicella verso l'altra, il trasferimento delle tute spaziali ecc.). Cos\u00ec la Progress 1 si pot\u00e9 agganciare alla stazione con successo il 20 gennaio 1978. Pure questa missione di rifornimento, eseguita con la navicella priva di equipaggio ma con 1.300\u00a0kg di carico pi\u00f9 i 1.000\u00a0kg di carburante signific\u00f2 un nuovo primato a favore dell'Unione Sovietica. Il rifornimento di carburante avvenne al termine delle operazioni di scarico della navicella Progress nel periodo tra il 27 gennaio ed il 2 febbraio. Il 6 febbraio avvenne lo stacco della navicella Progress, la quale fu fatta precipitare in maniera controllata dopo che la stessa aveva riportato (tramite l'accensione del suo congegno propulsore) la Saljut\u00a0 6 su una traiettoria d'orbita pi\u00f9 alta.\nDal 3 marzo 1978 al 10 marzo 1978 la stazione spaziale venne visitata dal secondo equipaggio ospite lanciato a bordo della Sojuz 28, cio\u00e8 Aleksej Aleksandrovi\u010d Gubarev ed il primo cosmonauta ceco Vladim\u00edr Remek.\nCon l'atterraggio della Sojuz 27 avvenuto il 15 marzo, si concluse, dopo 96 giorni di missione, il primo periodo operativo della stazione spaziale Saljut 6.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto.\nDati di traiettoria dopo l'aggancio:"}
{"id": "351331", "revid": "287204", "url": "https://it.wikipedia.org/wiki?curid=351331", "title": "Tavola rotonda (disambigua)", "text": ""}
{"id": "351333", "revid": "4711", "url": "https://it.wikipedia.org/wiki?curid=351333", "title": "Zul\u00f9", "text": ""}
{"id": "351337", "revid": "709565", "url": "https://it.wikipedia.org/wiki?curid=351337", "title": "Riccardo Zinna", "text": "Biografia.\nSi diplom\u00f2 al Liceo artistico nel 1977 e frequent\u00f2 il primo anno del corso di scultura all'Accademia di belle arti di Napoli sotto la guida del maestro Augusto Perez.\nDal 1975 si occup\u00f2 di musica e teatro. Si diplom\u00f2 in solfeggio, armonia e storia della musica presso il Conservatorio Licinio Refice di Frosinone.\nPartecip\u00f2 come attore a numerosi spettacoli teatrali collaborando tra gli altri con Paolo Bonacelli, Enzo Cannavale, Renato Carpentieri, Victor Cavallo, Marina Confalone e Toni Servillo.\nPer il cinema collabor\u00f2 con molti registi di livello, tra i quali Francesca Archibugi, Matteo Garrone, Daniele Luchetti, Carlo Mazzacurati, Gabriele Salvatores e Carlo Vanzina ed era noto soprattutto per il ruolo del vigile urbano nel film \"Benvenuti al Sud\" di Luca Miniero con Alessandro Siani e Claudio Bisio.\nFu anche compositore, chitarrista e trombettista: suon\u00f2 con l'orchestra \"Nessuno \u00e8 perfetto\" diretta dal maestro Mario Raia, all'Auditorium di Roma nella sala Santa Cecilia.\nCompose le musiche per il racconto \"Vincenzo e Gaudenzio\" di Gabriele Frasca, trasmesso nel programma \"Audiobox\" di Radio1 Rai, nonch\u00e9 le musiche originali per il film \"Poeti\" di Toni D'Angelo.\nMalato da tempo di un tumore al pancreas, \u00e8 morto il 20 settembre 2018 all\u2019et\u00e0 di 60 anni."}
{"id": "351341", "revid": "124352003", "url": "https://it.wikipedia.org/wiki?curid=351341", "title": "Rolando Picchioni", "text": "Biografia.\nLaureato in Lingue e letterature straniere all'Universit\u00e0 di Torino, dal 1970 al 1975 \u00e8 stato assessore alla Provincia di Torino e dal 1972 al 1975 anche presidente del Teatro Stabile di Torino. Deputato nelle file della Democrazia Cristiana dal 1972 al 1983, \u00e8 stato sottosegretario ai beni culturali dal 1979 al 1981, nei governi Cossiga I e II e nel governo Forlani. Nel 1990 \u00e8 stato eletto nel Consiglio regionale del Piemonte, dove ha ricoperto l'incarico di capogruppo della DC.\nCoinvolto nel cosiddetto \"scandalo petroli\", ma assolto.\nNel 1995 \u00e8 stato rieletto nelle file del CDU, ed \u00e8 successivamente divenuto Presidente del Consiglio regionale del Piemonte (1995-98). In seguito \u00e8 entrato nel Partito Popolare Italiano, poi nell'Udeur e quindi nella Margherita. Nel 2004 \u00e8 subentrato in Consiglio Regionale ad Antonio Saitta, eletto presidente della Provincia. Trovandosi in chiara posizione di incompatibilit\u00e0 per i suoi incarichi alla Fiera Internazionale del Libro, i consiglieri regionali radicali Mellano e Palma chiesero al Consiglio Regionale di sancire tale incompatibilit\u00e0; il Consiglio Regionale vot\u00f2 a favore di Picchioni. Allora i radicali promossero una cosiddetta \"azione popolare\" in tribunale e ottennero la decadenza di Picchioni dalla carica di consigliere regionale (vedi ).\n\u00c8 tra gli organizzatori del Salone internazionale del libro di Torino, prima in veste di segretario generale della Fondazione per il libro, la musica e la cultura (dal 1999), e poi di presidente (dal 2005).\nHa organizzato e diretto il programma culturale di Torino Capitale Mondiale del Libro con Roma 2006-2007. Fra le numerose altre iniziative culturali di cui si \u00e8 occupato: le mostre del centenario dell'Esposizione di Arti Applicate di Torino (1902-2002), le manifestazioni per il cinquantenario della televisione italiana (2004), \"Casa Olimpia\" a Sestriere, la \"Biennale del Libro di Viaggio\" di Arona, \"Portici di Carta\" (la pi\u00f9 lunga libreria del mondo sotto i portici del centro di Torino), il programma culturale di \"Alpi365 Expo\" (2007), il coordinamento del primo convegno de Le Citt\u00e0 del Libro, assieme al Centro per il Libro e la Lettura (aprile 2013).\n\u00c8 componente e Direttore Esecutivo dell'Associazione The World Political Forum.\nNel 2007 ha aderito al Partito Democratico, candidato alle primarie per l'assemblea costituente regionale.\n\u00c8 stato membro della P2 con la tessera numero 2095.\nNel maggio 2015 viene indagato dalla procura di Torino per peculato, a causa di presunte fatture false emesse dalla Fondazione a favore del presidente stesso."}
{"id": "351342", "revid": "767487", "url": "https://it.wikipedia.org/wiki?curid=351342", "title": "Garybaldi", "text": "I Garybaldi furono un gruppo musicale genovese degli anni settanta, di genere rock-blues con elementi progressive. Il leader del gruppo, nonch\u00e9 cantante e chitarrista, era Bambi Fossati. I membri dei Garybaldi hanno dato vita ad altre formazioni correlate, quali I Gleemen, Acustico Mediterraneo e Bambibanda &amp; melodie.\nStoria.\nI Gleemen.\nLa prima incarnazione dei Garybaldi si chiamava Gleemen (o I Gleemen). Fondati nel 1965 dal chitarrista Bambi Fossati, erano costituiti da Fossati, Maurizio Cassinelli (batteria e voce), Marco Zoccheddu (chitarre) e Angelo Traverso (basso). Dopo la pubblicazione nel 1967 del primo 45 giri', \"Vieni a Cavareno/Da Paolino\", Zoccheddu abbandona il gruppo, sostituito da un tastierista, Nico Labirinto, e Fossati resta come unico chitarrista. Il gruppo ottiene un contratto con la Ri-Fi e pubblica un secondo 45 giri di discreto successo, \"Lady Madonna/Tutto risplende in te\", con una cover in italiano di \"Lady Madonna\" dei Beatles con il testo di Mogol sul lato A e un pezzo originale scritto da Nico Labirinto sul lato B ma firmato da altri autori. In seguito diedero vita a un'intensa attivit\u00e0 concertistica, sfociata nella pubblicazione dopo il passaggio alla CGD e la sostituzione di Labirinto con Lio Marchi, dell'album omonimo Gleemen (1970).\nNel 1971 i Gleemen cambiarono nome in \"Garybaldi\". Sul primo singolo col nuovo nome, \"Marta Helmuth\" (1971) si legge \"da oggi non ci chiamiamo pi\u00f9 I Gleemen, siamo i Garybaldi\".\nGarybaldi.\nAl singolo \"Marta Helmuth\"/\"Corri corri corri\" segu\u00ec la pubblicazione del primo album del gruppo, \"Nuda\", di chiara ispirazione hendrixiana ma con gi\u00e0 evidenti influssi progressive, in particolare nei 7 minuti del brano \"Moretto da Brescia\". La copertina del vinile originale di \"Nuda\", che fu realizzata da Guido Crepax, si apriva in un grande poster 90x30.\nI Garybaldi furono uno dei gruppi di spicco del primo progressive italiano, nell'epoca dei festival. Suonarono anche come sostenitori di artisti gi\u00e0 affermati come Bee Gees, Santana, Uriah Heep e Van der Graaf Generator. La loro fama giunse anche all'estero, soprattutto in Germania, Svizzera e Giappone.\nNel 1973 partecipano al Festival Pop di Viterbo insieme ad altri artisti come Alan Sorrenti, Mauro Pelosi e molti altri, lo stesso anno Marchi e Traverso abbandonarono; al basso subentr\u00f2 Sandro Serra. Con questa nuova formazione il gruppo incise il secondo album, \"Astrolabio\", di collocazione ancora pi\u00f9 chiaramente progressive (significativa in questo senso gi\u00e0 la struttura del disco, con due soli brani, \"Madre di cose perdute\" e \"Sette?\"). L'album fu comunque accolto in modo pi\u00f9 tiepido rispetto al precedente e poco tempo dopo la pubblicazione il gruppo si sciolse.\nProgetti alternativi.\nNel 1974 Fossati torn\u00f2 sulla scena musicale con un nuovo gruppo, Bambibanda e Melodie, di cui faceva parte anche l'ex-Garybaldi Cassinelli; al basso c'era Roberto Ricci e alle percussioni l'indiano Ramasandiran Somusundaram. Il gruppo ebbe vita breve ma incise un album omonimo, \"Bambibanda e Melodie\".\nIn seguito, Fossati si dedic\u00f2 ad approfondire lo studio della chitarra, e (col nuovo gruppo Acustico Mediterraneo speriment\u00f2 l'uso dello strumento acustico).\nReunion.\nI Garybaldi tornarono insieme nel 1990 con il nuovo album \"Bambi Fossati &amp; Garybaldi\". Della formazione facevano parte, oltre a Fossati e Cassinelli, Marco Mazza (chitarra) e Carlo Milan (basso). Nel 1993 accompagnato dai musicisti genovesi Ricky Barbera al basso e Mario Giovanetti alla batteria, realizzano un album live \"Bambi comes alive\", che include vecchi pezzi dei Gleemen, cover di Hendrix e Astrolabio 2 . Dopo un lungo periodo di silenzio e un ulteriore cambio di formazione con Fabrizio Nuovibri al Basso ed Emanuele Strano alla Batteria, nel 2000 hanno inciso l'ultimo lavoro, \"La ragione e il torto\", un album di blues metal (cos\u00ec definito nel booklet a cura di Giordano Casiraghi) che si allontana in modo piuttosto netto dal progressive dello stile classico del gruppo.\nNel 2011, la formazione si riun\u00ec con Maurizio Cassinelli e Angelo Traverso ma senza Bambi Fossati, indisponibile per problemi di salute, sostituito dal chitarrista Riky Pelle. La formazione, con l'aggiunta di Marco Zoccheddu (Nuova Idea) alla chitarra e alla voce, partecip\u00f2 alla seconda rassegna Prog Exhibition, tenutasi a Roma 21 e il 22 ottobre 2011 insieme a gruppi nazionali (Stereokimono, Oak, Saint Just Again, Balletto di Bronzo, Arti &amp; Mestieri, Il Bacio della Medusa, New Goblin, Toad, Biglietto per l'Inferno.folk), ed internazionali (Maartin Allcock dei Fairport Convention, Richard Sinclair dei Caravan, Mel Collins dei King Crimson, Martin Barre dei Jethro Tull, Steve Hackett dei Genesis).\nNel 2014, Bambi Fossati muore a seguito di una lunga malattia. Nel 2016 esce il disco \"Storie di un'altra citt\u00e0\", in cui l'unico membro della formazione originale resta il batterista Maurizio Cassinelli."}
{"id": "351343", "revid": "287204", "url": "https://it.wikipedia.org/wiki?curid=351343", "title": "Barre des Ecrins", "text": ""}
{"id": "351346", "revid": "124466579", "url": "https://it.wikipedia.org/wiki?curid=351346", "title": "Finanza comportamentale", "text": "La finanza comportamentale e l'economia comportamentale sono campi di studio strettamente legati, che applicano la ricerca scientifica nell'ambito della psicologia cognitiva alla comprensione delle decisioni economiche e come queste si riflettano nei prezzi di mercato e nell'allocazione delle risorse. Entrambe si interessano della razionalit\u00e0, o meglio della sua mancanza, da parte degli agenti economici. I modelli studiati in questi campi tipicamente integrano risultati della psicologia cognitiva con l'economia neoclassica.\nStoria.\nDurante il periodo classico, l'economia aveva uno stretto legame con la psicologia. Ad esempio, Adam Smith scrisse un importante testo che descriveva i principi psicologici del comportamento individuale, \"Teoria dei sentimenti morali\" e Jeremy Bentham scrisse estesamente delle basi psicologiche dell'utilit\u00e0. Gli economisti iniziarono a distanziarsi dalla psicologia durante lo sviluppo dell'economia neoclassica, quando cercarono di riplasmare la disciplina come scienza naturale, con spiegazioni del comportamento economico dedotte da assunti fatti sulla natura degli agenti economici. Venne sviluppato il concetto di \"homo economicus\" e la psicologia di questa entit\u00e0 fu fondamentalmente razionale. Ciononostante, le spiegazioni psicologiche continuarono a far parte dell'analisi di molte figure importanti nello sviluppo dell'economia neoclassica, quali Francis Edgeworth, Vilfredo Pareto, Irving Fisher e John Maynard Keynes.\nLa psicologia era in buona parte scomparsa dalle discussioni economiche per la met\u00e0 del XX secolo. Un numero di fattori contribu\u00ec al risorgere del suo uso e allo sviluppo dell'economia comportamentale. I modelli dell'utilit\u00e0 attesa e dell'utilit\u00e0 scontata iniziarono a guadagnare un'ampia accettazione che gener\u00f2 ipotesi verificabili circa il processo decisionale soggetto rispettivamente a incertezza e a consumo intertemporale, e numerose anomalie osservate e ripetibili sfidarono queste ipotesi. Inoltre, durante gli anni sessanta, la psicologia cognitiva inizi\u00f2 a descrivere la mente come strumento per l'elaborazione di informazioni (in contrasto col modello comportamentista). Gli psicologi di questo campo, quali Ward Edwards, Amos Tversky e Daniel Kahneman iniziarono a paragonare i loro modelli cognitivi del processo decisionale soggetto a rischio o incertezza, con i modelli economici del comportamento razionale.\nForse il lavoro pi\u00f9 importante nello sviluppo dei campi della finanza e dell'economia comportamentale, fu scritto da Kahneman e Tversky nel 1979. Il lavoro \"Prospect theory: Decision Making Under Risk\", usava tecniche di psicologia cognitiva per spiegare una serie di anomalie documentate nel processo decisionale economico razionale. Ulteriori pietre miliari nello sviluppo degli studi di economia comportamentale furono: un'importante conferenza tenuta presso l'Universit\u00e0 di Chicago, che ebbe ampia partecipazione da parte di studiosi dei pi\u00f9 vari orientamenti (si veda al riguardo Hogart e Reder, 1987); un'edizione speciale del 1997 del \"Quarterly Journal of Economics\", una delle principali pubblicazioni nell'ambito dell'economia politica, in memoria di Amos Tversky e interamente dedicata all'economia comportamentale; infine, l'attribuzione del premio Nobel per l'economia a Daniel Kahneman nel 2002 \u00abper avere integrato risultati della ricerca psicologica nella scienza economica, specialmente in merito al giudizio umano e alla teoria delle decisioni in condizioni d'incertezza\u00bb.\nLa \"prospect theory\" \u00e8 un esempio di teoria dell'utilit\u00e0 attesa generalizzata. Sebbene non sempre sia utilizzata nei lavori di economia e finanza comportamentale, la teoria dell'utilit\u00e0 attesa generalizzata \u00e8, cos\u00ec come l'economia comportamentale, motivata da dubbi circa l'accuratezza della descrizione dei comportamenti umani data dalla teoria classica dell'utilit\u00e0 attesa \"\u00e0 la\" Von Neumann-Morgenstern.\nL'economia comportamentale ha inoltre trovato applicazione nei problemi di scelta intertemporale. Un'idea assai popolare allo stato attuale (2006) \u00e8 quella del cosiddetto \"sconto iperbolico\", in base alla quale nella valutazione di un prospetto di scelta intertemporale un decisore utilizzerebbe un tasso di sconto molto elevato per orizzonti temporali ridotti, e un tasso meno elevato per orizzonti temporali tra il futuro prossimo e gli eventi pi\u00f9 distanti nel tempo. Tale comportamento di sconto sarebbe inconsistente in una prospettiva temporale, e di conseguenza in contrasto con i modelli standard di scelta razionale, dove il fattore di sconto di norma \u00e8 una funzione monotona decrescente dell'orizzonte temporale, ossia gli eventi nel futuro prossimo hanno una rilevanza maggiore (dunque ad essi si associa uno sconto minore) rispetto a quelli maggiormente distanti nel tempo.\nMetodologia.\nAll'inizio le teorie dell'economia e della finanza comportamentali vennero sviluppate quasi esclusivamente partendo da osservazioni sperimentali e da risposte a sondaggi, anche se in anni pi\u00f9 recenti i dati del mondo reale hanno assunto una posizione pi\u00f9 importante. Anche la risonanza magnetica funzionale \u00e8 stata usata per determinare quali aree del cervello sono attive durante i vari passi dei processi decisionali economici. Esperimenti che simulano situazioni di mercato come le contrattazioni del mercato azionario e le aste, sono considerate particolarmente utili in quanto possono essere impiegate per isolare gli effetti di una inclinazione a un particolare comportamento. Tipicamente i comportamenti osservati sul mercato possono essere spiegati in diversi modi, esperimenti attentamente pianificati possono aiutare a ridurre l'insieme delle spiegazioni plausibili. Gli esperimenti sono progettati per essere compatibili con gli incentivi, in cui transazioni vincolanti che prevedono l'uso di vero denaro sono la norma.\nOsservazioni chiave.\nCi sono tre temi principali nella finanza e nell'economia comportamentali (Shefrin, 2002):\nLe anomalie a livello di mercato non possono in genere essere spiegate con individui affetti da pregiudizi cognitivi, in quanto un pregiudizio individuale spesso non produce un effetto sufficiente da cambiare i prezzi e i ritorni di mercato. Inoltre, i pregiudizi individuali possono potenzialmente annullarsi l'un l'altro. I pregiudizi cognitivi hanno effetti anomali reali solo se esiste una contaminazione sociale con un forte contenuto emotivo (paura o avidit\u00e0 collettiva), portando a un fenomeno pi\u00f9 diffuso come il comportamento del gregge e il pensiero di gruppo. La finanza e l'economia comportamentali fanno affidamento sulla psicologia sociale quanto sulla psicologia individuale.\nEsistono due eccezioni a questa affermazione generale. Primo, pu\u00f2 darsi il caso che abbastanza individui mostrino comportamenti preconcetti (ovvero, diversi dalle aspettative razionali) che tale comportamento sia la norma e quindi abbia effetti a livello dell'intero mercato. Inoltre, alcuni modelli comportamentali dimostrano esplicitamente che un gruppo anomalo, piccolo ma significativo, pu\u00f2 avere effetti a livello dell'intero mercato (ad esempio, Fehr e Schmidt, 1999).\nArgomenti della finanza comportamentale.\nOsservazioni chiave hanno fatto s\u00ec che la letteratura della finanza comportamentale includesse la mancanza di simmetria tra le decisioni di acquisire e mantenere delle risorse, chiamata colloquialmente \"paradosso dell'uccello nel cespuglio\", e la forte avversione alla perdita o l'angoscia collegata ad ogni decisione in cui alcune risorse emotivamente preziose (ad esempio, la casa) potrebbero venire completamente perse. L'avversione alla perdita appare manifestarsi nel comportamento dell'investitore come una mancanza di volont\u00e0 di vendere azioni o altri titoli, se fare ci\u00f2 costringe l'investitore a realizzare una perdita nominale (Genesove e Mayer, 2001). Pu\u00f2 anche aiutare a spiegare perch\u00e9 i prezzi del mercato delle abitazioni non si aggiustano verso il basso durante periodi di scarsa richiesta.\nApplicando una versione della teoria del prospetto, Benartzi e Thaler (1995) sostengono di aver risolto l'equity premium puzzle (enigma del premio associato alle azioni), qualcosa che i convenzionali modelli finanziari non sono stati in grado di fare.\nModelli di finanza comportamentale.\nAlcuni modelli finanziari usati nella gestione del denaro e nella valutazione degli asset, usano parametri di finanza comportamentale, ad esempio:\nCritiche alla finanza comportamentale.\nI critici della finanza comportamentale, come Eugene Fama, sostengono tipicamente la teoria dell'efficienza di mercato. Essi sostengono che la finanza comportamentale \u00e8 pi\u00f9 un insieme di anomalie che una vera branca della finanza, e che queste anomalie verranno alla fine prezzate fuori dal mercato o spiegate appellandosi ad argomentazioni di microstruttura dei mercati. Comunque, si deve evidenziare una distinzione tra pregiudizi individuali e pregiudizi sociali; i primi possono essere mediati solo dal mercato, mentre gli altri possono creare un ciclo di retroazione che spinge il mercato sempre pi\u00f9 lontano dall'equilibrio del \"giusto prezzo\".\nUn esempio specifico di tale critica si trova in alcune tentate spiegazioni dell'equity premium puzzle. Si \u00e8 sostenuto che il puzzle nasca semplicemente a causa di barriere all'ingresso (sia pratiche che psicologiche) che hanno tradizionalmente impedito l'ingresso nel mercato azionario da parte di singoli individui, e che i ritorni tra azioni e obbligazioni dovrebbero stabilizzarsi grazie alle risorse informatiche che aprono il mercato azionario a un maggior numero di investitori (Si veda, Freeman 2004 per un resoconto). In risposta, altri sostengono che molti dei fondi di investimento personale sono gestiti attraverso fondi pensione, quindi l'effetto di queste presunte barriere all'ingresso sarebbe minimo. Inoltre, gli investitori professionali e i gestori di fondi sembrano detenere pi\u00f9 obbligazioni di quanto ci si aspetterebbe dati i differenziali di ritorno.\nArgomenti di economia comportamentale.\nI modelli di economia comportamentale sono tipicamente indirizzati ad una particolare anomalia di mercato osservata e modificano i modelli neoclassici standard descrivendo i \"decision maker\" come utilizzanti l'euristica e come influenzati da effetti di inquadramento. In generale l'economia comportamentale rientra nell'ambito dell'economia neoclassica, anche se l'assunzione standard del comportamento razionale viene spesso sfidata.\n\"Euristica\"\n\"Inquadramento\"\n\"Anomalie\"\nCritiche all'economia comportamentale.\nI critici dell'economia comportamentale tipicamente evidenziano la razionalit\u00e0 degli agenti economici (si veda Myagkov e Plott (1997) tra gli altri). Essi sostengono che il comportamento osservato sperimentalmente non \u00e8 applicabile alle situazioni di mercato, in quanto le opportunit\u00e0 di apprendimento e la competizione assicurano come minimo una stretta approssimazione del comportamento razionale. Altri notano che le teorie cognitive, come la prospect theory, sono modelli di processo decisionale, non comportamenti economici generalizzati, e sono applicabili sono al tipo di problemi presentati ai partecipanti all'esperimento o a chi risponde ai sondaggi.\nGli economisti tradizionali sono inoltre scettici circa le tecniche sperimentali o basate su sondaggi che sono usate estensivamente nell'economia comportamentale. Gli economisti tipicamente enfatizzano le preferenze rivelate, rispetto alle preferenze dichiarate (dai sondaggi) nella determinazione del valore economico. Esperimenti e sondaggi devono essere progettati attentamente per evitare pregiudizi sistemici, comportamenti strategici e mancanza di incentivi e molti economisti hanno scarsa fiducia nei risultati ottenuti in questo modo, a causa delle difficolt\u00e0 nell'eliminare questi problemi. Rabin (1998) respinge queste critiche, sostenendo che i risultati tipicamente sono riprodotti in diverse situazioni e paesi e possono portare ad una buona comprensione teorica.\nAltri sostenitori dell'economia comportamentale fanno notare che i modelli neoclassici predicono innegabilmente in modo errato i risultati di contesti reali. La comprensione comportamentale pu\u00f2 essere usata per aggiornare le equazioni neoclassiche e gli economisti comportamentali notano che questi modelli rivisti non solo raggiungono le stesse predizioni corrette dei modelli tradizionali, ma inoltre predicono correttamente risultati che i modelli tradizionali falliscono.\nFigure chiave della finanza comportamentale.\nDan Ariely - Colin Camerer - Ernst Fehr - Daniel Kahneman - David Laibson - George Loewenstein - Sarah Lichtenstein - Lola Lopes - Matthew Rabin - Robert Shiller - Richard Thaler - Amos Tversky - Paul Slovic - Andrei Shleifer - Hersh Shefrin - Shlomo Benartzi \nNon-specialisti il cui lavoro \u00e8 collegato alla finanza comportamentale.\nHerbert Simon - Gerd Gigerenzer - Fischer Black - John Tooby - Leda Cosmides - Paul Rubin - Donald Rubin - Ronald Coase"}
{"id": "351359", "revid": "37401", "url": "https://it.wikipedia.org/wiki?curid=351359", "title": "Aci Trezza", "text": "Aci Trezza (IPA: ; \"Trizza\" in siciliano) \u00e8 una frazione di abitanti di Aci Castello, comune italiano della citt\u00e0 metropolitana di Catania in Sicilia.\nCentro di antica tradizione peschereccia, fondato alla fine del Seicento dal nobile palermitano Stefano Riggio come approdo marittimo per il proprio feudo, il paese si affaccia sul mar Ionio dinanzi al piccolo arcipelago delle Isole Ciclopi, sito di interesse naturalistico e geologico; dalla seconda met\u00e0 del Novecento il borgo \u00e8 divenuto anche una destinazione turistica.\nAci Trezza \u00e8 nota inoltre per essere il luogo in cui sono stati ambientati il romanzo \"I Malavoglia\" di Giovanni Verga e il film \"La terra trema\" di Luchino Visconti, a sua volta direttamente ispirato all'opera dello scrittore verista.\nGeografia fisica.\nConfina a nord con Capo Mulini e Baracche, frazioni del Comune di Acireale, dalle quali \u00e8 separata dal torrente \"Peschiera\"; a sud con Aci Castello, separata da quest'ultimo dal torrente \"Vallone grande\"; a ovest con Aci San Filippo, frazione del Comune di Aci Catena, con cui divide amministrativamente il Monte Vampolieri; infine a est \u00e8 bagnata dal Mar Ionio. Il litorale di Aci Trezza \u00e8 interamente compreso nei confini dell'Area marina protetta delle Isole Ciclopi.\nTerritorio.\nIl paese si affaccia sul golfo di Acitrezza nel mar Ionio, e dista circa 9 chilometri da Catania.\n\u00c8 il cuore della Riviera dei Ciclopi, luogo dove hanno avuto inizio le eruzioni etnee prima che i teatri eruttivi si spostassero verso occidente. Queste manifestazioni laviche sono avvenute in fondali argillosi che grazie ad un fenomeno di bradisismo negativo costituiscono le colline alle spalle del centro abitato. Il territorio di Aci Trezza \u00e8 quindi costituito da ampi banchi lavici, come il geosito dei basalti colonnari e delle lave a cuscino e zone argillose.\nIl paese non \u00e8 mai stato coperto da colate laviche grazie all'azione spartilava delle colline.\nGeomorfologia.\nAlle spalle di Aci Trezza si elevano due colline: Monte Fano e Monte Fanello; dietro di esse si trova il Monte Vampolieri, grande formazione argillosa suddivisa amministrativamente fra vari comuni.\nIdrografia.\nLa conformazione e composizione del terreno, impermeabile e facilmente soggetto ad erosione, crea un reticolo idrografico molto articolato. Sono otto i torrenti che dalla collina, scorrendo verso est, raggiungono il litorale trezzoto sfociando nello Ionio: Peschiera, Abramo, Barriera, Ciccuni, Demaniale, Spagnola, Feudo e Vallone Grande. Tutti hanno la sorgente che si colloca tra i 200 e gli 80 metri s.l.m, e una lunghezza inferiore al chilometro.\nSismologia.\nLa frazione \u00e8 classificata come \"zona 2\" di rischio sismico con pericolosit\u00e0 media dove possono verificarsi terremoti anche di forte intensit\u00e0.\nClima.\nIl clima \u00e8 tipicamente mediterraneo. Le temperature subiscono l'influenza mitigatrice del mar Ionio, rendendo il clima particolarmente favorevole e mite. Le colline alle spalle la proteggono dai venti di tramontana. La classificazione climatica colloca Aci Trezza nella \u00abzona B\u00bb.\nOrigine del nome.\nL'origine del nome Trezza \u00e8 incerto: la prima e pi\u00f9 accettata ipotesi lo fa derivare dalle tre cime (in siciliano \"tri pizzi\") dei faraglioni. Invece, secondo l'arciprete De Maria, deriverebbe dalle fabbriche di laterizi che avrebbero dato il nome alla contrada: \"Acis Lateritie\". Un'altra teoria vuole che il nome derivi da uno scoglio che si trova \u00aba venti passi dalla ripa\u00bb chiamato Trizza e per metonimia lo abbia passato all'intera zona, ove successivamente sorse il paese.\nStoria.\nEt\u00e0 antica.\nPrima della fondazione del paese.\nLa zona dove sorge Aci Trezza era il cuore dell'antica citt\u00e0 siceliota di Xiphonia. A nord della stessa, al confine con l'attuale paese di Capo Mulini, sfociava il fiume Aci.\nDurante il periodo romano divenne un luogo di transito e approdo: ne sono testimonianze le diverse ancore e anfore che si trovano nei fondali della Riviera dei Ciclopi e il relitto di nave romana al largo di Aci Trezza.\nEt\u00e0 moderna.\nLa fondazione e l'era dei Principi d'Aci.\nIl paese venne ufficialmente fondato alla fine del XVII secolo da Stefano Riggio. La scelta non fu casuale essendo questi proprietario dal 1672 della citt\u00e0 di Aci Sant'Antonio e Filippo. Inizialmente nacque come approdo marittimo del principato dei Riggio poich\u00e9 il sito denominato \"u locu di la Trizza\" era l'unico sbocco al mare del feudo e se debitamente sistemato sarebbe divenuto un ottimo scalo. Ben presto, grazie agli sforzi del principe Stefano II, divenne centro pulsante della vita commerciale locale: vennero costruiti un riparo per le barche, la chiesa, un emporio e un forno dove era possibile produrre anche la pasta. Infine attorno allo scalo vennero innalzati numerosi magazzini atti a contenere olio, ferro, salumi e formaggi. Il \"carricatore della Trizza\" divenne uno dei porti commerciali pi\u00f9 attivi di Sicilia. La neonata cittadina sub\u00ec il devastante terremoto del Val di Noto del 1693 che fece diciassette vittime, numero ingente se paragonato alla cifra degli abitanti dell'epoca. Le salme vennero sepolte sotto le macerie dell'antica chiesa di San Giuseppe.\nLa comunit\u00e0 venne gestita da Stefano Riggio fino al 1678, dal figlio Luigi Riggio Giuffr\u00e8 fino al 1680, da Stefano Riggio Saladino fino al 1704, da Luigi Riggio Branciforte fino al 1757. Quest'ultimo per\u00f2 risiedette in Spagna dove agli ordini del re Filippo V ricopr\u00ec incarichi di rilievo. Lasci\u00f2 quindi l'amministrazione del feudo allo zio Gioacchino Riggio. Prima di partire per la Spagna, Luigi Riggio Branciforte si dedic\u00f2 ai restauri e alle ricostruzioni degli edifici colpiti dal terremoto e alla risistemazione del molo danneggiato dai marosi. Rientr\u00f2 nel suo feudo in et\u00e0 avanzata dedicandosi alla trasformazione dello scalo di Aci Trezza: fece costruire altre case, magazzini e officine per i bastimenti che sempre pi\u00f9 numerosi approdavano in porto. Inoltre fece realizzare una strada carrabile per unire Aci Trezza con il resto dei quartieri del feudo che risult\u00f2 essere una delle prime carrozzabili dell'intero territorio etneo. Infine fece erigere sulla marina di Aci Trezza un sontuoso palazzo, le cui rovine erano ancora visibili agli inizi del XX secolo. In seguito il feudo pass\u00f2 a Stefano Riggio Gravina fino al 1790 e a Giuseppe Riggio Grugno fino al 1792, quando divenne territorio libero. Giuseppe Riggio Grugno mor\u00ec nel 1820 a Palermo, decapitato dalla folla in rivolta. Si estingueva cos\u00ec il ramo maschile della famiglia dei principi di Aci. In ogni caso il feudalesimo era gi\u00e0 stato abrogato in Sicilia nel 1812.\nEt\u00e0 contemporanea.\nLa fine della dinastia Riggio condusse il paese in un periodo di decadenza: venne persa l'indipendenza dell'Universitas e la gestione amministrativa pass\u00f2 inizialmente ai giurati catenoti e successivamente al barone Pennisi. Furono anni travagliati in cui i trezzoti lottarono per riaffermare la loro autonomia e i loro diritti. Il 20 febbraio 1821 venne inviata al Presidente e ai Deputati del Consiglio provinciale del Vallo competente una petizione firmata da 34 cittadini per chiedere l'erezione a Comune di Acitrezza. Contestualmente gli abitanti di Aci Trezza capeggiavano una rivolta contro la citt\u00e0 di Acireale a causa dei maceratoi di lino e canapa posti nella frazione di Capo Mulini, che rendevano l'aria malsana in un periodo storico dove il colera tornava a mietere vittime. La \"guerra dei maceratoi\" si risolse con l'accettazione delle istanze trezzote e la chiusura delle vasche nel 1825. Queste lotte portarono alla separazione, sancita dal decreto del Re delle Due Sicilie Francesco I, di Aci Trezza insieme a Ficarazzi, da Aci San Filippo e Catena per essere per\u00f2 accorpata ad Aci Castello il 15 settembre 1828. La cittadina mantenne comunque una certa autonomia, espressa dall\"'Ufficio dell'eletto particolare\" avente sede nel centro storico di Aci Trezza; l'ufficio rimase attivo dal 1828 al 1867 e il segretario, che aveva anche funzioni di ufficiale dello stato civile, era dotato di timbro. Venne abrogato dal neonato Regno d'Italia.\nSimboli.\nI comuni della Terra d'Aci hanno come simbolo i faraglioni di Aci Trezza e il Castello di Aci. Pur non avendo adottato ufficialmente tale emblema, \u00e8 possibile vedere dentro la sacrestia della chiesa madre di Aci Trezza un lavabo in marmo raffigurante i due luoghi simbolo.\nMitologia.\nCuore della Riviera dei Ciclopi, \u00e8 il luogo dove secondo la tradizione \u00e8 ambientato il IX canto dell\"'Odissea\" di Omero, nel quale Ulisse si scontra con Polifemo accecandolo dopo averlo fatto ubriacare. Cos\u00ec facendo riesce a fuggire dalla grotta dove era stato intrappolato con i suoi compagni. Il Ciclope, cieco e iracondo, scaglia contro le navi dei greci in fuga degli enormi massi che secondo la tradizione divennero le Isole dei Ciclopi.\nIl III canto dell\"'Eneide\" di Publio Virgilio Marone racconta l'incontro dell'eroe troiano Enea con il compagno di Ulisse Achemenide, dimenticato dall'eroe greco nella terra dei Ciclopi durante la rocambolesca fuga. Anche questo episodio \u00e8 ambientato nell'odierna Aci Trezza e per tale motivo nel 2021 viene inserita come tappa dell'itinerario culturale del Consiglio d'Europa denominato \"La Rotta di Enea\".\nParte della storia di Aci e Galatea, narrata da Publio Ovidio Nasone nel suo \"Le metamorfosi\", si svolge nel territorio dove sorge Aci Trezza.\nMonumenti e luoghi d'interesse.\nAltro.\nGiardino del Lido dei Ciclopi\nAll'ingresso sud del paese \u00e8 presente il \"Giardino del Lido dei Ciclopi\" che fu impiantato agli inizi del XX secolo; inizialmente annesso a \"Villa Guarnaccia\", risalente al 1914, \u00e8 inglobato nel lido che ne d\u00e0 il nome e costituisce un importante esempio di giardino di acclimatazione. \u00c8 di propriet\u00e0 dell'Agenzia nazionale per l'amministrazione e la destinazione dei beni sequestrati e confiscati alla criminalit\u00e0 organizzata ma il Comune di Aci Castello ne ha chiesto l'acquisizione al proprio patrimonio per poter iniziare i lavori di riqualificazione dell'intera area.\nSul Lungomare dei Ciclopi sono presenti tre statue realizzate nel 1997 durante \"Vulcanica\", un simposio internazionale di scultura in pietra lavica intitolate Trezza, Mistura e Faraglioni.\nSiti archeologici.\nPoich\u00e9 le Isole Ciclopi costituivano un efficace riparo per le imbarcazioni, diversi sono i ritrovamenti archeologici nel territorio del comune. Negli anni sessanta, nella rada tra il paese e i faraglioni, sono state recuperate un gran numero di ancore, anfore e un contrappeso a forma di busto di Minerva, conservati nel museo archeologico di Giardini-Naxos. Altri reperti sono stati recuperati nello stesso braccio di mare negli anni settanta e novanta. L'Isola Lachea conserva alcune tombe preistoriche che costituiscono \u00abuna vera e propria necropoli pelagica\u00bb. Nel 1869 venne ritrovata un'ascia in diorite. Agli inizi del XX secolo, nei pressi della Torre dei Faraglioni, il De Maria trov\u00f2 parti di un antico pavimento romboidale di probabile fattura bizantina. I reperti vennero donati all'Accademia di scienze, lettere e belle arti degli Zelanti e dei Dafnici. Dal 2014 la zona nord del paese \u00e8 inserita nel perimetro del parco archeologico e paesaggistico di Catania e della Valle dell'Aci ufficialmente istituito dalla Regione siciliana nel 2019.\nAree naturali.\nIl panorama di Aci Trezza \u00e8 caratterizzato dai faraglioni dei Ciclopi: sono otto scogli basaltici che, secondo la leggenda, furono lanciati da Polifemo ad Ulisse per ostacolarne la fuga. Poco lontana dalla costa, a circa 400 m di distanza, si trova l'Isola Lachea, identificata come l'omerica Isola delle capre, ospitante la sede di un centro di studi di biologia afferente all'Universit\u00e0 degli Studi di Catania, adibito a museo naturalistico e archeologico che testimonia la presenza umana sull'isola gi\u00e0 in epoca precedente alla colonizzazione della Sicilia da parte dei greci. Tutta l'area \u00e8 riserva marina dal 1989 ed \u00e8 diventata area protetta dal 2004, mentre l'Isola Lachea e i Faraglioni dei Ciclopi sono riserve naturali integrali della Regione siciliana dal 1998, in gestione al Centro Universitario per la Tutela e la Gestione degli Ambienti Naturali e degli Agroecosistemi.\nSotto il mare di Aci Trezza, in corrispondenza dell'Isola Lachea, si sta espandendo una faglia crostale che ogni anno aumenta di alcuni millimetri. Questo fenomeno conferma l'ipotesi geologica del bradisismo negativo, sostenuta anche dalla presenza di alghe fossilizzate risalenti a circa 6\u00a0000 anni fa che emergendo incrostano le Isole Ciclopi fino all'altezza di 6 metri sul livello del mare.\nAll'interno del porto storico si trova il geosito dei basalti colonnari di Aci Trezza, come testimonianza delle prime eruzioni dell'Etna; oggetto di una lunga battaglia per la riqualificazione portata avanti dall'associazione culturale Centro Studi Aci Trezza e conclusasi positivamente nel 2010 con l'inaugurazione dei lavori di recupero del sito e dell'Antico scalo dei Malavoglia, eseguiti dalla Sovrintendenza ai beni culturali e ambientali di Catania. Il geosito dei basalti colonnari comprende anche una zona pi\u00f9 a sud, dove si trovano i cosiddetti \"faragghiune\u1e0d\u1e0di\" (piccoli faraglioni), ovvero formazioni laviche composte da basalti colonnari obliqui. La zona \u00e8 un'oasi naturale, grazie anche alla presenza del torrente Feudo che permette la crescita di piante e fiori e inoltre porta alla formazione di pozze d'acqua dolce all'interno delle quali vive e si riproduce il discoglosso dipinto.\nSociet\u00e0.\nEvoluzione demografica.\nAci Trezza ha visto crescere in maniera costante la sua popolazione. All'indomani della fondazione erano ancora pochi gli abitanti, pertanto il principe Stefano Riggio chiese e ottenne la possibilit\u00e0 di popolare il paese conferendo asilo politico a coloro i quali avessero problemi con la polizia spagnola approfittando del favore di cui godeva la sua casata in Spagna. Il feudo pass\u00f2 da una popolazione approssimativa di 150 persone nel XVII secolo a circa 300 nel XVIII secolo fino a raggiungere i 757 nel censimento del 1827. La crescita continu\u00f2 tanto da far salire i residenti intorno a negli anni ottanta del Novecento per poi arrivare al numero di quasi cittadini agli inizi del terzo millennio.\nTradizioni e folclore.\nLa festa di San Giovanni Battista e \"U pisci a mari\".\nLa festa patronale di Aci Trezza, dedicata a Giovanni Battista, si svolge il 24 e 25 giugno, ma gi\u00e0 nei tre giorni precedenti viene celebrato il solenne triduo. La svelata del simulacro avviene la mattina del 24, mentre nel pomeriggio inizia il giro del centro storico. Il giorno seguente invece ha luogo il percorso che tocca i quartieri collinari, con una sosta all'interno della chiesa della Madonna della Buona Nuova. Dal 1993, in occasione della commemorazione del martirio del Battista, il simulacro viene esposto per l'intera giornata sull'altare maggiore ed in seguito si tiene la solenne celebrazione eucaristica vespertina sul sagrato della chiesa.\nI riti religiosi sono accompagnati da alcune manifestazioni folcloristiche tradizionali. Tra queste si annovera la pantomima \"U pisci a mari,\" antica rappresentazione della pesca del pesce spada che dal 1750 circa si svolge nelle acque del porto storico con le medesime modalit\u00e0: un giovane trezzoto impersona il pesce mentre alcuni pescatori recitano le parti del \u00abRais di mare\u00bb, il quale comanda le operazioni dalla poppa, del \u00abRais di terra\u00bb, che incita i compagni sulla barca, del rematore e del fiocinatore, pronto a colpire il pesce.\nAl pari della festa di san Giovanni Battista, la pantomima \u00e8 inserita nel Registro delle eredit\u00e0 immateriali della Regione siciliana.\nMadonna della Buona Nuova.\nLa compatrona di Aci Trezza \u00e8 la Madonna della Buona Nuova, festeggiata il primo fine settimana di settembre. Il culto \u00e8 antico, legato a un'edicola votiva di inizio Settecento situata nella zona della marina di Trezza. L'edicola conserva un affresco raffigurante la \"Madonna con il Bambino Ges\u00f9\". La prima festa solenne risale al 1907, quando l'arciprete Salvatore De Maria proclam\u00f2 la Madonna della Nova \u00abpatrona dei pescatori e dei marinai\u00bb. Nel 1911 fu inaugurata una statua che da allora \u00e8 posta all'interno della chiesa madre di Aci Trezza e portata in processione ogni anno. Il giorno della festa viene illuminata la scala che porta alla scultura marmorea della Vergine Maria opera di Sarino Piazza posta sul faraglione grande.\nIl pellegrinaggio a Valverde.\nNel mese di maggio la comunit\u00e0 parrocchiale raggiunge, a piedi, il santuario mariano di Valverde. \u00c8 un culto antico, come si evince dal fatto che gi\u00e0 nelle \u00abpatenti di salute\u00bb rilasciate dai Giurati di Trezza nel XVIII secolo fosse raffigurato lo stemma della famiglia Riggio insieme alle immagini di san Giovanni Battista e di Maria Immacolata.\nCultura.\nBiblioteche.\nNel 2019 \u00e8 stata inaugurata la biblioteca comunale \"Giovanni Verga\" ospitata nei locali pubblici di Villa Fortuna. Oltre a soddisfare i classici bisogni informativi funge anche da servizio informazioni e accoglienza turistica.\nScuole.\nAd Aci Trezza ha sede un istituto comprensivo statale intitolato al pittore Roberto Rimini, a cui afferiscono una scuola dell'infanzia, una scuola primaria e una scuola secondaria di primo grado.\nMusei.\nCasa del Nespolo.\nPiccola abitazione a due stanze risalente al XIX secolo, si trova vicino alla chiesa di san Giovanni Battista. Le due camere sono allestite a museo, una dedicata al film \"La terra trema\" di Luchino Visconti che gir\u00f2 la pellicola con gli abitanti del luogo e la seconda dedicata all'attivit\u00e0 peschereccia del borgo; entrambe si affacciano su un cortile con un nespolo.\nMuseo della stazione di biologia marittima dell'Isola Lachea.\nSituato nella sommit\u00e0 dell'Isola Lachea, in un edificio realizzato nel 1901 adibito inizialmente a laboratorio scientifico, ospita una collezione di fauna terrestre, marina, avicola e un erbario. Sono inoltre esposti dei reperti archeologici rinvenuti \"in situ\". Vi \u00e8 spazio anche per un'esposizione geologica, nella quale \u00e8 possibile vedere i minerali caratteristici delle Isole Ciclopi, tra cui l'analcime. Il museo appartiene all'Universit\u00e0 degli Studi di Catania.\nEcomuseo Riviera dei Ciclopi.\nAd Aci Trezza ha sede un Ecomuseo. Presentato nel 2013 da un'associazione locale con lo scopo di valorizzare le caratteristiche paesaggistiche, storiche, architettoniche, tradizionali e folkloristiche del Comune rivierasco e del suo hinterland dall'anno seguente \u00e8 stato perfezionato per adeguarsi alla legge regionale siciliana di riferimento e nel 2017 il consiglio comunale ne adotta il regolamento. Nel 2020 la Regione siciliana lo istituisce ufficialmente, insieme ad altri dieci.\nArte.\nAci Trezza \u00e8 il luogo in cui Giovanni Verga ambient\u00f2 il romanzo \"I Malavoglia\" (1881), caposaldo del verismo e parte del cosiddetto \"Ciclo dei Vinti\". I personaggi principali sono i pescatori trezzoti della famiglia Toscano, ma \u00e8 lo stesso paese di Aci Trezza a essere protagonista dell'opera. Inoltre l'utilizzo del discorso indiretto libero d\u00e0 voce agli abitanti del borgo che prestano le proprie parole e la propria grammatica all'autore. Nel centro storico della cittadina \u00e8 possibile riconoscere alcuni luoghi descritti dal Verga come i Faraglioni, la Chiesa di San Giovanni Battista e l'Edicola della Provvidenza. Meno note, ma citate nel romanzo, sono due fontane di Aci Trezza: \"Lo Sgricciu\" che prende il nome dal modo in cui l'acqua sgorgava dalla cima ed \u00e8 situato in piazza Stefano Riggio e un fontanone in pietra lavica nella zona Fontana\",\" ultimo resto degli antichi lavatoi pubblici sotto i quali veniva \u00abammarata la Provvidenza\u00bb, barca in legno di Padron 'Ntoni.\nLa scena dell'attesa delle donne al molo, tratta da una pagina del romanzo, \u00e8 raffigurata in un altorilievo apposto sulla facciata di un edificio storico in piazza Giovanni Verga. L'opera, realizzata dall'artista Mim\u00ec Maria Lazzaro, fu inaugurata nel 1939 alla presenza di Filippo Tommaso Marinetti.\nNel centro storico di Aci Trezza viene organizzato annualmente il premio internazionale di poesia Acitrezza, terra dei Ciclopi.\nAci Trezza \u00e8 stata sede di un premio di pittura internazionale che ha avuto tra i giurati, fra gli altri, il pittore palermitano Roberto Rimini che ha vissuto la maggior parte della sua vita nella cittadina, rappresentandola in innumerevoli dipinti. Al vincitore veniva consegnato il Pennello d'oro.\nNel periodo estivo \u00e8 sede dell'iniziativa TrezzArte, il Villaggio degli Artisti.\nCinema.\nAci Trezza \u00e8 stata il set nel quale, nel 1948, venne girato il film \"La terra trema\" di Luchino Visconti, da lui stesso sceneggiato insieme a Antonio Pietrangeli, e coadiuvato dai giovani aiuto registi Francesco Rosi e Franco Zeffirelli. Capolavoro del neorealismo italiano, \u00e8 realizzato con attori non professionisti abitanti del luogo. Narra le vicende del pescatore 'Ntoni Valastro che lotta contro i grossisti del pesce per affrancarsi da una vita grama. Fallir\u00e0 perch\u00e9 lasciato solo in questa battaglia dalla stessa comunit\u00e0 di pescatori con cui condivide la miseria. La pellicola, considerata una pietra miliare della cinematografia italiana, fu presentata alla 9\u00aa Mostra internazionale d'arte cinematografica di Venezia dove vinse il premio internazionale \u00abper i suoi valori stilistici e corali\u00bb. \u00c8 stato selezionato fra i 100 film italiani da salvare.\nMusica.\nNel 2013 \u00e8 stata fondata dal Centro Studi Acitrezza l'Orchestra Galatea con lo scopo di creare un punto di riferimento musicale e culturale per i giovani. L'organico dell'orchestra contempla strumenti tradizionali e pop, formando una realt\u00e0 musicale sinfonica e moderna.\nCucina.\n\u00c8 legata al mare e alla tradizione peschereccia. Alcuni piatti tipici hanno le acciughe quale ingrediente base; vengono utilizzate come condimento alla pasta oppure consumate sotto sale. Altro tipico piatto della tradizione \u00e8 il tonno rosso, preparato al forno con aglio. Anche le sarde a beccafico fanno parte della consuetudine gastronomica trezzota.\nSecondo la tradizione Aci Trezza \u00e8 la patria del gelato e delle granite che sarebbero stati inventati dal cuoco Francesco Procopio dei Coltelli nel borgo marinaro.\nGeografia antropica.\nUrbanistica.\nIl paese sorge attorno a un'ampia piazza, intitolata a Giovanni Verga ma che viene ancora chiamata con il nome originale di \"chianu\"; da qui si sviluppano i cinque quartieri storici. Gli anni successivi al secondo dopoguerra conobbero uno sviluppo edilizio disordinato e nelle vicinanze delle cinque contrade storiche sorsero i nuovi rioni: a nord, fino al confine con Acireale, si trova il quartiere Barriera mentre a sud se ne sviluppa uno residenziale che ha come perno la via dei Malavoglia; quest'ultima zona \u00e8 confinante con il popoloso quartiere Litteri, costituito da condomini di nuova edificazione. Infatti nonostante nel 1957 sia stato uno dei primi paesi siciliani a dotarsi di un piano regolatore generale comunale che prevedeva uno sviluppo razionale e al passo con i tempi, gi\u00e0 negli anni settanta il boom edilizio aveva raggiunto una situazione critica. Solamente nel 2005 venne approvato un piano particolareggiato per il centro storico atto a tutelare gli edifici di pregio residui oltre a giardini, orti e cortili anche privati che furono vincolati come beni ambientali.\nSuddivisioni storiche.\nSul Lungomare dei Ciclopi \u00e8 presente una piazzetta dove un tempo sorgevano gli antichi lavatoi, citati dal Verga; la zona \u00e8 chiamata Fontana.\nEconomia.\nPesca.\nLa pesca per secoli ha costituito la fonte primaria di reddito del paese e continua a ricoprire un ruolo fondamentale. I pescatori di Aci Trezza utilizzavano le pi\u00f9 diversificate tecniche per adattarsi a ogni tipo di situazione. Con la costruzione dei grossi pescherecci divenne pi\u00f9 agevole la pesca d'altura, con conseguente crescita della flotta peschereccia e della manodopera. L'economia legata alla pesca creava un indotto molto ampio: cantieristica, salagione delle acciughe per realizzare le conserve in piccoli recipienti di vetro, localmente chiamati \"cugnetti\", sistemazione delle reti, vendita del pesce al dettaglio e all'ingrosso impegnavano la quasi totalit\u00e0 della popolazione. Dal secondo dopoguerra l'economia trezzota \u00e8 meno legata alla pesca, ma il porto continua a dare riparo a circa quaranta barche pescherecce, soprattutto per la cattura in alto mare.\nAntico acquario.\nServiva per l'allevamento di molluschi e crostacei. \u00c8 stato costruito da maestranze trezzote agli inizi del XX secolo in pietra lavica e cotto ed era sormontato da un'artistica ringhiera in ferro battuto ormai andata perduta; per mantenere pulita l'acqua contenuta al suo interno venivano utilizzate delle aperture sul fondo collegate direttamente al mare. Il manufatto \u00e8 una testimonianza dell'ingegno dei pescatori di Aci Trezza e rappresenta una primordiale forma di acquacoltura. Si trova all'interno dello scalo \"Palumme\u1e0d\u1e0du\" nella zona nord del paese.\nArtigianato.\nDi una certa importanza soprattutto nella costruzione e riparazione di imbarcazioni da diporto \u00e8 l'attivit\u00e0 dei maestri d\u2019ascia del cantiere navale Rodolico, fondato alla fine del 1800. Le tipiche barche in legno di Aci Trezza sono state inserite nel Registro Eredit\u00e0 Immateriali della Sicilia.\nUn'attivit\u00e0 economica presente fin dall'antichit\u00e0 era la lavorazione dell'argilla per la fabbricazione di laterizi. La produzione ebbe fine nella prima met\u00e0 del XX secolo.\nAgricoltura.\nMalgrado le fertili colline alle spalle del paese l'agricoltura ha avuto poca importanza e a partire dagli anni '60, a causa della trasformazione dei terreni agricoli in quartieri residenziali, \u00e8 quasi del tutto scomparsa. Le uniche zone rimaste coltivate sono utilizzate per la produzione di prodotti ortofrutticoli venduti al dettaglio. Nonostante ci\u00f2 ogni domenica viene organizzato un affollato mercato del contadino nel centro storico del paese. \u00c8 uno dei territori in cui pu\u00f2 essere coltivato il \"Limone dell'Etna\" riconosciuto con l'indicazione geografica protetta dell'Unione europea.\nIndustria.\nAci Trezza ha un'antica tradizione di vendita del pesce, come testimoniato da una famosa canzone popolare composta dal poeta Turi Tropea (nato a Riposto nel 1907) e musicata dal maestro catanese Luciano Maglia, intitolata \"Lu pisciaru di la Trizza\".\nMercato ittico.\nAll'interno del porto si trova la struttura del Consorzio mercato ittico di Aci Trezza che d\u00e0 lavoro a circa 200 persone. Ogni notte i pescherecci e i camion muniti di cella frigorifera raggiungono piazza Marina per dar vita a un mercato che rifornisce soprattutto le case del pesce e i ristoranti di Aci Trezza e dintorni. Non mancano i turisti che visitano la struttura per sentire e vedere le peculiari caratteristiche dello stesso.\nTurismo.\nAci Trezza fu fra le mete del Grand Tour: Johann Wolfgang von Goethe, durante il suo viaggio, ebbe l'interesse di visitare le Isole Ciclopi soprattutto in virt\u00f9 della loro importanza geologica, mentre l'artista Jean-Pierre Hou\u00ebl soggiorn\u00f2 pi\u00f9 volte nel borgo e lo dipinse in diversi acquerelli; mediante il suo resoconto, inserito successivamente nei quattro volumi del \"Voyage pittoresque des isles de Sicile, de Malta et de Lipari\", si viene a conoscenza della presenza di un albergo in paese gi\u00e0 nel XVIII secolo, dove lo stesso viaggiatore alloggi\u00f2. Anche il ricercatore Lazzaro Spallanzani visit\u00f2 Aci Trezza e le Isole Ciclopi per studiarne la composizione.\nIl borgo rimase meta di visitatori per tutto il secolo successivo. Negli anni a cavallo fra le due guerre mondiali si svilupparono le prime case di villeggiatura, ma fu nel secondo dopoguerra che il paese divenne meta del turismo indotto dalla cultura di massa, riconvertendo la propria economia verso la ricettivit\u00e0. Aci Trezza \u00e8 annoverata fra le localit\u00e0 a vocazione turistica della Regione siciliana.\nInfrastrutture e trasporti.\nStrade.\n\u00c8 attraversata dalla Strada statale 114 Orientale Sicula, che in paese prende il nome di via Livorno e taglia in due l'abitato dividendo il centro storico, edificato lungo la costa, dalla zona nuova sviluppatasi sulle colline.\nFerrovie e tranvie.\nDal 1915 al 1934 Aci Trezza era servita dalla tranvia Catania-Acireale. Aveva anche una propria stazione ferroviaria sulla ferrovia Messina-Siracusa che fu soppressa alla fine degli anni ottanta in seguito all'attivazione del tracciato in variante sotterranea a doppio binario. Parte della novella \"Fantasticheria\" di Giovanni Verga \u00e8 ambientata in questa stazione ferroviaria.\nPorti.\nIl porto \u00e8 costituito da due moli: quello settentrionale banchinato e con una darsena, e quello meridionale da cui si diparte un pennello; \u00e8 presente uno scalo d'alaggio. \u00c8 attrezzato con impianti di rifornimento per carburante e acqua e all'interno vi \u00e8 ospitato un cantiere navale. Vi hanno sede diversi club nautici. \u00c8 presente anche un altro piccolo approdo, dotato di uno squero, denominato \"Palumme\u1e0d\u1e0du\", dove vengono ormeggiate soprattutto le piccole imbarcazioni in legno, utilizzate dai pescatori del luogo.\nMobilit\u00e0 urbana.\nLa localit\u00e0 \u00e8 collegata a Catania tramite la linea bus 534 dell'Azienda Metropolitana Trasporti, della quale \u00e8 capolinea. \u00c8 inoltre attraversata dalla tratta Catania-Acireale e ultimo paese servito dalla linea Catania-Vampolieri dell'Azienda Siciliana Trasporti.\nAmministrazione.\nAci Trezza in passato fu una libera \"Universitas\", ma nel 1828 divenne una delle quattro frazioni di Aci Castello; alla questione accenna gi\u00e0 Verga ne \"I Malavoglia\".\nA partire dalla met\u00e0 del XX secolo, alcuni comitati locali hanno ventilato l'opportunit\u00e0 di richiedere l'istituzione di un comune autonomo, senza tuttavia conseguire risultati concreti. \nIl paese accoglie sin dalla sua fondazione il centro visite dell'Area marina protetta Isole Ciclopi. Vi hanno sede il comando della Polizia municipale e l'ufficio tributi del Comune di Aci Castello, ospitati in un edificio confiscato alla criminalit\u00e0 organizzata.\nAltre informazioni amministrative.\nFa parte delle seguenti organizzazioni sovracomunali: regione agraria n.8 (Piana di Catania).\nSport.\nIn paese hanno sede due societ\u00e0 sportive. Dal 1981 opera in campo calcistico la Ciclope Acitrezza mentre nella canoa polo si annovera la Polisportiva Acitrezza che nella stagione sportiva 2016 raggiunse la massima serie. Ogni anno si svolge la regata Le Vele dei Malavoglia, inserita nel calendario della Federazione Italiana Vela."}
{"id": "351400", "revid": "6923", "url": "https://it.wikipedia.org/wiki?curid=351400", "title": "Kuno von Moltke", "text": "Biografia.\nProveniva dalla linea del W\u00fcrttemberg dell'antica famiglia nobiliare dei von Moltke. I suoi genitori erano il politico danese dello Schleswig-Holstein Karl von Moltke (1798-1866) e sua moglie Marie Eugenie (nata von Roeder) (1810-1875).\nAiutante di campo dell'imperatore Guglielmo II e comandante militare di Berlino, fu il personaggio principale di una serie di scandali a carattere omosessuale che sconvolse l\"'entourage\" del kaiser nel 1907, nota col nome di Scandalo Harden-Eulenburg o \"Scandalo della Tavola Rotonda\"."}
{"id": "351401", "revid": "339392", "url": "https://it.wikipedia.org/wiki?curid=351401", "title": "FC Steaua Bucure\u015fti", "text": ""}
{"id": "351402", "revid": "10473", "url": "https://it.wikipedia.org/wiki?curid=351402", "title": "Service oriented Architecture", "text": ""}
{"id": "351405", "revid": "124139603", "url": "https://it.wikipedia.org/wiki?curid=351405", "title": "Il sergente nella neve", "text": "Il sergente nella neve \u00e8 il racconto autobiografico del 1953 scritto da Mario Rigoni Stern. Si tratta della cronaca dell'esperienza personale vissuta dall'autore durante il servizio come sergente maggiore dei reparti mitraglieri nel battaglione \"Vestone\" dell'ARMIR nel corso della Ritirata di Russia nel gennaio 1943. Al suo apparire, il lavoro ha meritato il Premio Viareggio per l'Opera Prima.\nDal libro \u00e8 stata tratta la sceneggiatura per un film, mai realizzato, ad opera del regista Ermanno Olmi e dello stesso Mario Rigoni Stern.\nTrama.\nInverno 1942. In un caposaldo sul fiume Don, i mitraglieri si difendono dal fuoco dei cecchini russi, da brevi incursioni nemiche e da aspri combattimenti, risolti in genere a colpi di mortaio. Ogni recluta riceve e spedisce periodicamente posta da parte o per conto dei parenti e, nel periodo di Natale, anche biglietti di auguri, cartoline, stecche di sigarette e bottiglie di cognac. A seguito di un'offensiva russa e della conseguente rottura del fronte di guerra, per evitare di subire l'accerchiamento dalle truppe nemiche, giunge l'ordine del ripiegamento: i plotoni vengono suddivisi in squadre, che a turno devono abbandonare il caposaldo e coprire le spalle alla squadra successiva in partenza. Tutto procede a gonfie vele, e i russi, del tutto ignari della ritirata degli alpini, seguitano ad attaccare il caposaldo. Quando per\u00f2 arriva il momento per Rigoni Stern di lasciare il caposaldo con la sua squadra, rimane di colpo stordito. Prima di abbandonare il fortino, scarica alcuni caricatori di un mitragliatore e lancia delle granate in segno di disperazione.\nLa colonna in ritirata si riversa cos\u00ec nelle gelide steppe russe, nella speranza di tenere lontana l'Armata Rossa. Durante il tragitto, Rigoni incontra il cugino Adriano. Rigoni, abnegante e altruista, offre spesso il proprio supporto ai compagni durante una camminata nella neve, aiutandoli ad attraversare il tratto senza sprofondare. Giungono quindi in un villaggio, nelle isbe, e riposano cercando di riscaldarsi e di prendere sonno. Assaltano un villaggio e con l'ausilio dei Panzer tedeschi riescono in breve ad occuparlo. Lasciato il villaggio e ripresa la dura sodaglia della steppa, i militari vengono sorpresi da una nuova battaglia, che contrappone T-34 russi a Tiger tedeschi, che con le loro cannonate illuminano il cupo cielo invernale. Sgominati i russi, gli alpini raggiungono un grosso fienile, che d'improvviso si apre, dal quale escono decine di prigionieri italiani, liberati dalle milizie russe messe in fuga. In sostituzione al tenente rimasto ferito, \u00e8 assegnato al plotone di Rigoni un nuovo ufficiale, dal temperamento rigido e intransigente. Rigoni, insoddisfatto della sua gestione, chiede al capitano che il neo-tenente venga trasferito in un altro plotone,con successo. La marcia prosegue lunga ed estenuante. La sera, \u00e8 possibile scorgere all'orizzonte tanti villaggi in fiamme, anche molto distanti l'uno dall'altro, mentre l'aria \u00e8 attraversata continuamente da rumori di spari. Si vedono inoltre scheletri di case e di granai anneriti dagli incendi e sempre pi\u00f9 corpi abbandonati al gelo invernale.\nIl 26 gennaio 1943 Rigoni combatte contro i russi giorno e notte con Adriano, il quale spara alla mitraglietta. Dopo l'ennesima marcia stremante, giunge in un villaggio, dove in un'isba mangia in compagnia di un gruppo di soldati dell\u2019Armata Rossa. Il suo piede \u00e8 ferito, ha una piaga dolorosa e ci\u00f2 gli rende il cammino tanto difficile che si vede costretto a usare un bastone a mo' di gruccia. Raggiunge in ogni caso la colonna in marcia. Tra i soldati rincontra Romeo, un compagno gi\u00e0 conosciuto al corso dei rocciatori. Dopo lunghe marce riesce, ad ogni modo, insieme ai suoi compagni ancora vivi ad uscire dalla sacca e a raggiungere finalmente un caposaldo tedesco, dove si lava, si medica e dorme per due interi giorni. Procedendo nel cammino verso casa, approda in Bielorussia, dove il cammino viene agevolato dall'arrivo della primavera.\nStile.\nIl racconto pu\u00f2 essere nettamente diviso in due parti distinte e contrapposte: il \"caposaldo\" e la \"sacca\". Nella prima parte, ambientata nelle postazioni difensive italiane sul fiume Don e contraddistinta da un forte immobilismo, il protagonista narra della situazione disagiata dei soldati italiani, che faticano a trovare cibo e persino a comunicare tra loro. Questo senso di incomunicabilit\u00e0 raggiunge il culmine quando, abbandonati da tutti, si accingono a lasciare per sempre il caposaldo. Rigoni comprende la pi\u00f9 ruggente, distruttiva comunicabilit\u00e0 dei ricordi, delle memorie destinate a rimanere in quel luogo senza che nessuno se ne curi, e per tale ragione, attanagliato da un oscuro sentimento di rabbia, inizia a sparare e lanciare granate a vuoto.\nLa seconda parte, la \"sacca\", \u00e8 segnata da un notevole senso di movimento, che occorre nel descrivere l'estenuante marcia degli alpini, non priva di pericoli e insidie, e in continua progressione per scampare alla morsa che le truppe russe tendono a quelle italiane. La marcia \u00e8 scandita da un'andatura sonnambolica, ripetitiva.\nL'intensit\u00e0 descrittiva di certi brani, poi, non conosce uguali nella letteratura italiana del dopoguerra: la crosta di formaggio rosicchiata nel sangue delle gengive; i vigliacchi che cercano riparo nelle case dei contadini russi; la marcia dei soldati senza pi\u00f9 armi n\u00e9 munizioni, sull'orlo del tracollo e del congelamento."}
{"id": "351408", "revid": "287204", "url": "https://it.wikipedia.org/wiki?curid=351408", "title": "Andante per flauto e orchestra", "text": "Landante in Do maggiore K 315 (K6 285e) venne commissionato a Wolfgang Amadeus Mozart dall\"indiano\", un ricco olandese che viveva di rendita di nome De Jean (o simile), insieme ad altri facili pezzi per flauto ed alcuni quartetti.\nDuecento fiorini erano un ottimo compenso ma Mozart lavor\u00f2 alle composizioni poco volentieri e se le port\u00f2 in giro per l'Europa nel viaggio che a quel tempo stava compiendo toccando Monaco, Mannheim e Parigi. Mozart, come scriver\u00e0 in una lettera al padre Leopold che lo sollecitava a non trascurare il lucroso impegno, si annoiava a comporre pi\u00f9 pezzi per lo stesso strumento tuttavia, ben conscio che la sua musica sarebbe passata ai posteri, non poteva permettersi e non voleva scrivere cattiva musica. Non fin\u00ec mai la commissione e come conseguenza ne ebbe solo una parte del compenso.\nIl brano ha una scrittura solistica semplice; lineare \u00e8 anche la parte sinfonica. Tutto ci\u00f2 permette al flauto, che come detto non \u00e8 trattato a livello virtuosistico, di emergere senza dover competere con l'orchestra. Scritto nella classica forma della sonata troviamo due temi (il primo con l'andamento di una serenata ricorda la melodia di un celebre quartetto di Haydn; il secondo \u00e8 una barcarola soffusa di lieve malinconia) seguiti da un breve sviluppo ed una ripresa in cui la tonalit\u00e0 di Sol minore carica di suggestione il suono del flauto."}
{"id": "351415", "revid": "2217448", "url": "https://it.wikipedia.org/wiki?curid=351415", "title": "Elaphe quatuorlineata", "text": "Il cervone (\"Elaphe quatuorlineata\" ()) \u00e8 un serpente non velenoso della famiglia dei Colubridi.\nDescrizione.\n\u00c8 il pi\u00f9 lungo serpente italiano ed uno tra i pi\u00f9 lunghi d'Europa. La lunghezza da adulto pu\u00f2 variare da 110 a 180 cm, anche se raramente supera i 160. \u00c8 di colore bruno-giallastro con le caratteristiche quattro barre longitudinali scure (da cui il nome scientifico).\nSpecie simili.\n\"Zamenis longissimus\" ha una sola squama preoculare, molto pI\u00f9 slanciata; manca della carenatura sulle squame dorsali.\nBiologia.\n\u00c8 un serpente diurno, terricolo, sebbene a volte possa trovarsi su arbusti, poco veloce e buon nuotatore. Molto agile nell'arrampicata: facendo forza sulla coda prensile, pu\u00f2 raggiungere un ramo distante un metro o pi\u00f9, in alto o in lungo.\nTrascorre il periodo invernale in gallerie di roditori abbandonate, da solo o in gruppi di 4-7 esemplari, spesso in compagnia di saettoni.\nAlimentazione.\nSi nutre di piccoli mammiferi (arvicole, topi, toporagni, conigli, donnole, scoiattoli ed altri fino alle dimensioni di un ratto) che soffoca tra le spire, nidiacei di uccelli fino alle dimensioni di un piccione, uova che inghiotte intere e poi rompe con i muscoli del tronco, qualche lucertola (cibo preferito soprattutto dai giovani).\nRiproduzione.\nGli accoppiamenti durano da 3 a 5 ore e hanno luogo in genere in aprile e giugno. Dopo 40-50 giorni la femmina depone alla base di arbusti, o in buche nel terreno, o nei muretti a secco o in fenditure della roccia, 3-18 uova con guscio biancastro e molle che si indurisce leggermente a contatto con l'aria. Talvolta protegge le uova tra le spire del corpo per 3-5 giorni, altre volte le ricopre con la sua exuvia. Dopo circa 45-60 giorni escono i piccoli, lunghi da 30 a 40 cm che mutano nell'arco dei primi 7 giorni.\nNei primi 2-3 anni l'accrescimento corporeo \u00e8 molto veloce e i cervoni mutano in media una volta al mese (in estate anche due volte al mese), dal 4\u00ba anno la velocit\u00e0 di crescita diminuisce bruscamente e gli adulti mutano in media 2-3 volte l'anno.\nIn cattivit\u00e0 pu\u00f2 vivere oltre 20 anni.\nDistribuzione e habitat.\n\u00c8 diffuso dall'Europa sudorientale all'Asia Minore. In Italia \u00e8 frequente nelle zone centro-meridionali. Predilige la macchia mediterranea, il limitare di boschi, i boschi radi e soleggiati o in genere i luoghi con vegetazione sparsa, le sassaie, i muretti a secco e gli edifici abbandonati. Ama gli ambienti caldi (24-34 \u00b0C) e umidi. Si pu\u00f2 incontrare ad un'altitudine fino ai 1000 m sul livello del mare.\nConservazione.\n\u00c8 una specie in progressivo declino per la scomparsa degli habitat in cui vive, protetta dalla Convenzione di Berna (App. II).\nIl libro rosso del WWF lo considera a \"basso rischio\".\n\u00c8 citato nella Direttiva Habitat (Direttiva n. 92/43/CEE) nell'appendice 2 (specie animali e vegetali d'interesse comunitario la cui conservazione richiede la designazione di zone speciali di conservazione) e nell'appendice 4 (specie animali e vegetali di interesse comunitario che richiedono una protezione rigorosa).\nCuriosit\u00e0.\nSecondo alcuni, il nome \"cervone\" deriva dal fatto che i pastori che lo vedevano durante la muta scambiavano la pelle secca della testa per le corna. Per altri \u00e8 dovuto alle piccole escrescenze sul capo. Per altri ancora le corna sono virtuali ed indicano la \"nobilt\u00e0\" di questo serpente, tra i pi\u00f9 grandi d'Europa.\n\u00c8 anche chiamato \"pasturavacche\", in quanto la credenza popolare voleva che fosse attirato dal latte delle vacche e delle capre al pascolo, e che per procurarselo si attaccasse alle mammelle degli animali, o addirittura lo leccasse dalle labbra sporche dei lattanti.\nA Cocullo (AQ) il cervone \u00e8 il protagonista dei festeggiamenti per San Domenico: la statua del santo viene portata in processione ricoperta di serpenti. La tradizione trae origine dell'antica venerazione dei Marsi per la dea Angizia, al cui culto erano associati i serpenti.\nNel Salento si chiama \"sac\u00e0ra\" ed \u00e8 oggetto di molte credenze e leggende legate alla cultura contadina. Ad esempio, si crede che questo rettile raggiunga un'et\u00e0 molto avanzata, anche secolare, e che subisca una metamorfosi una volta invecchiato. Questa consiste nella comparsa di un corno sul muso e di piume sulla sommit\u00e0 del capo. Si racconta inoltre che ha la capacit\u00e0 di emettere suoni gutturali simili al chiocciare delle galline.\nSulla Sila calabrese nell'ottobre del 2008 fu rinvenuto un giovane cervone albino. Ampiamente documentato da Gianluca Congi, \u00e8 l'unico caso noto in Italia e nei paesi dove la specie \u00e8 diffusa. In Bulgaria, nel 1975, fu documentato l'albinismo in quella che oggi \u00e8 considerata Elaphe sauromates, giacch\u00e9 dal 2001 \u00e8 stata separata come specie da E.quatuorlineata. Dunque quello calabrese rimane un solo caso documentato di cervone albino\nUn cervone delle dimensioni di circa 2 m e 70 cm fu trovato da un contadino nelle campagne di Roccanova in provincia di Potenza nell'estate del 2017."}
{"id": "351416", "revid": "59785", "url": "https://it.wikipedia.org/wiki?curid=351416", "title": "Umbri", "text": "Gli Umbri furono un antico popolo italico di lingua indoeuropea del gruppo osco-umbro, vissuto in un'area che in epoca classica si estendeva dall'alta media valle del Tevere fino al mar Adriatico. Popolo contraddistinto dalla lingua umbra, scritta in origine con alfabeto proprio di derivazione etrusca e sostituito successivamente da quello latino, e dal rito inumatorio.\nEtnonimo.\nNon \u00e8 noto se gli Umbri indicassero se stessi con un endoetnonimo, n\u00e9 quale forma avesse. Il termine \"Umbri\" \u00e8 l'etnonimo con il quale il popolo era indicato dai vicini Latini (latino \"umbri\") e dai Greci (greco \u1f4c\u03bc\u03b2\u03c1\u03bf\u03b9 o \u1f48\u03bc\u03b2\u03c1\u03b9\u03ba\u03bf\u03af, dal greco \"\u03cc\u03bc\u03b2\u03c1\u03bf\u03c2\", \"temporale\"). Secondo il linguista tedesco Paul Kretschmer, riportato da Giacomo Devoto, il nome degli Umbri deriva da \"umru-\" un termine di origine preindoeuropea, esteso a settentrione e oriente dell'area tirrena e assunto dagli Italici che occuparono la regione tra il Tevere e il Topino dopo aver mutato il nome originario \"Sabh-\", ovvero l'etnico \"Safin-\" da cui derivano i nomi dei Sabini e dei Sanniti, due popoli italici strettamente correlati linguisticamente agli Umbri. Il nome \"Umru\" sarebbe quindi pi\u00f9 antico rispetto alla presenza degli Italici nella penisola italiana, e questo spiegherebbe perch\u00e9 gli Umbri siano definiti dalle fonti greche \"la popolazione pi\u00f9 antica d'Italia\", perch\u00e9 si riferirebbero allo strato preindoeuropeo presente da molto prima dell'arrivo delle popolazioni di lingue osco-umbre arrivate non prima della fine dell'et\u00e0 del bronzo.\nStoria.\nLe origini e la \"Grande Umbria\" (X-IV secolo a.C.).\nL'ingresso dei popoli osco-umbri in Italia, provenienti dall'Europa centro-orientale dove si cristallizzarono come gruppo linguistico autonomo all'interno della famiglia indoeuropea, \u00e8 generalmente collocato nella seconda met\u00e0 del II millennio a.C., probabilmente intorno al XII secolo a.C.. L'arrivo degli Osco-umbri in Italia coincide con lo sviluppo della cultura protovillanoviana. Dalla cultura protovillanoviana, per regionalizzazione, emerge la Cultura di Terni, la \"facies\" della prima et\u00e0 del Ferro associata con la formazione dell'\"ethnos\" degli Umbri. Gli insediamenti storici degli Umbri, soprattutto della \"Grande Umbria\", erano estesi fino all'Adriatico.\nDescrivendone l'origine, Plinio il Vecchio afferma:\nQuesta descrizione, \u00e8 oggi considerata con attenzione. Sebbene sia certo che la zona fosse abitata gi\u00e0 da millenni prima dell'arrivo degli Indoeuropei, ai tempi di Plinio gli Umbri erano oramai la popolazione \"pi\u00f9 antica d'Italia\" tra quelle allora esistenti nella penisola italica, cio\u00e8 Italici ed Etruschi. Inizialmente gli Umbri avevano occupato anche i territori dell'odierna Toscana e della Valle Padana, solo successivamente conquistati da Etruschi e Galli (questo territorio viene chiamato \"Grande Umbria\"), ed anche alcune parti della Sabina, da dove furono cacciati dagli Aborigeni.\nLe conoscenze che si hanno fino ad ora sul popolo umbro, emergono attraverso i dati combinati delle fonti storiche (Scilace, Erodoto, Dionisio di Alicarnasso, Strabone, Plinio il Vecchio, etc.) dei rinvenimenti epigrafici e delle evidenze archeologiche.\nPlinio il Vecchio, parlando della sesta regione Umbra con l'Agro Gallico scrive che: \u201dI Siculi e i Liburni ne occuparono molti territori li cacciarono gli Umbri, che furono cacciati dagli Etruschi e questi dai Galli\".\nPer quanto riguarda la sistemazione geografica prendiamo da Strabone alcuni passi della sua \"Geografia\": \nScilace, nel \"Periplo\" 16, scrive: \u00abOltre i Sanniti vi \u00e8 il popolo degli Umbri, nel cui territorio \u00e8 la citt\u00e0 di Ancona. [...] La navigazione lungo le coste dell'Umbria \u00e8 di due giorni e una notte\u00bb.\nDionisio d'Alicamasso in \"Antichit\u00e0 Romane\", parlando degli Aborigeni afferma che: \" ... gli Umbri sono un popolo antichissimo stanziato nel cuore dell'Italia attorno al \"lacus Cutiliae\" nella Sabina\".\nTeopompo nel \"Libro delle Storie di Filippo\" afferma che \"il popolo degli Umbri ha un tenore di vita paragonabile a quello dei Lidi, disponendo di buona terra, grazie alla quale ha conseguito prosperit\u00e0.\"\nCon gli Etruschi ebbero un'espansione economica intorno al VII secolo a.C. che port\u00f2 questo popolo da un sistema di vita nomade e aggregativa raccolta in villaggi formati da capanne (periodo protourbano) collocati nelle colline pre-appenniniche e sulle alture (con castellieri) ad una forma di vita urbana costituita da grossi nuclei abitativi fortificati (Totae), impiantati in aree fertili e percorse da importanti vie per i commerci. \nDalle tavole eugubine si pu\u00f2 ricostruire l'evoluzione dell'organizzazione delle citt\u00e0 umbre in decuvie come le decuvie Atiesiat, derivata dalla localit\u00e0 d'Atiersio (Attiggio di Fabriano), Casilate, dall'agro Casilino e Peiediate; altre decuvie risentono del sistema gentilizio e hanno la forma plurale come la decuvia dei Clavernii (Klaverniur Chiaserna di Cantiano), dei Peraznani, situati oltre l'Esino, quindi zona di Jesi..\nInizialmente organizzati soprattutto in piccoli villaggi fortificati posti sulle alture, attorno X-IX secolo a.C. gli Umbri iniziarono ad aggregarsi in citt\u00e0; tra queste si contano Asisium, Fanum Fortunae, Fulginium (o Fulginia), Ikuvium, Interamna Nahars, Kamars, Luceoli, Mevania, Mevaniola, Narnia Nahars, Noukria, Ostra, Pisaurum, Plestia, Sarsina, Spoletium, Tarsina, Tifernum, Tutere, Vettona. Si trattava di citt\u00e0-Stato federate tra loro; secondo Strabone, Giustino e Plinio, tra le citt\u00e0 fondate dagli Umbri vi sarebbero, tra le altre, Rimini, Ravenna e Budrio; Servio dice che anche Mantova era una citt\u00e0 umbra.\nIl territorio degli Umbri and\u00f2 restringendosi gradualmente anche a oriente, a sud e ad est, a seguito dell'espansionismo dei Sabini e dei Piceni (entrambi in realt\u00e0 derivati dagli umbri stessi attraverso l'istituto del \"ver sacrum\") e dei Galli Senoni.\nLa conquista romana.\nA partire dalla fine del IV secolo, gli Umbri vennero a contatto con i Romani. Alcuni anni pi\u00f9 tardi era occupata anche la citt\u00e0 di \"Nequinum\", dove fu dedotta la prima colonia di diritto latino: \"Narnia Nahars\" (l'attuale Narni), nel 299 a.C.. Dopo la battaglia del Sentino del 295 a.C., in cui l'esercito romano sconfisse la lega gallo-etrusco-italica, il popolo umbro fu sottomesso pacificamente ai vincitori, che premiarono la sua sostanziale neutralit\u00e0 nella precedente guerra permettendo agli Umbri il mantenimento dei costumi e della religione ed iniziarono a colonizzarne il territorio, (numerose altre colonie romane furono fondate, tra cui Spoleto nel 241 a.C.) anche con la costruzione di importanti arterie stradali come la Via Flaminia (220 a.C.). In epoca romana gli Umbri contavano 44 citt\u00e0 con titolo di \"municipium\" o \"colonia\".\nAl passaggio di Annibale nell'Italia centrale, durante la Seconda guerra punica, gli Umbri rimasero fedeli a Roma. Gli Umbri conservarono la propria identit\u00e0 culturale almeno fino al I secolo d.C., epoca alla quale risalgono i testi pi\u00f9 recenti in lingua umbra contenuti nelle \"Tavole eugubine\"; in seguito si complet\u00f2 il processo di romanizzazione del popolo.\nReligione.\nLa religione umbra \u00e8 nota principalmente attraverso le \"Tavole eugubine\", redatte tra il V secolo a.C. e il I secolo a.C. ma che probabilmente riportano testi molto pi\u00f9 antichi; questi documenti raccolgono prescrizioni per il collegio sacerdotale dei \"Fratres Atiedii\" (rapportabili ai Fratres Arvalii romani), un gruppo composto da dodici sacerdoti devoti al dio \"Ju-pater\" (equivalente al latino Juppiter). Accanto a Ju-pater, grande importanza rivestivano la dea Cupra (\"Cubrar\" in umbro, ma non citata nelle Tavole Eugubine), divinit\u00e0 ctonia affine alla Grande Madre che i Romani identificarono con la propria Bona Dea; e \"Mart\" (corrispondente al latino Marte). Le suddette Tavole informano della triade iguvina \"Jou\", \"Mart\", \"Viofonus\", la quale, in virt\u00f9 dell'antichissima parentela indoeuropea, si pone in parallelo a quella romana arcaica composta da Giove, Marte e Quirino.\nEconomia.\nAnteriormente al X secolo a.C., questo popolo pi\u00f9 pacifico, a differenza degli altri popoli italici, svilupp\u00f2 un'economia essenzialmente legata all'agricoltura, all'allevamento ed alla lavorazione dei metalli.\nLingua.\nL'unico importante documento scritto, utile per lo studio diretto di questo popolo, \u00e8 rappresentato dalle \"Tavole eugubine\", che fu cos\u00ec definito dal maggior studioso di linguistica italica del Novecento, Giacomo Devoto:\nL'umbro appartiene allo stesso gruppo della lingua osca e i testi redatti nelle due lingue rappresentano la principale fonte di conoscenza delle lingue osco-umbre. Rispetto all'osco, l'umbro presenta comunque alcuni caratteri peculiari, quali la perdita di \"-d\" finale nell'ablativo, il rotacismo di \"-s-\", il passaggio da \"-ns\" a \"-f\" e la monottongazione dei dittonghi. Anche i suffissi del perfetto differiscono: \"-l-\" e \"-n\u00e7-\" in umbro, \"-tt-\" in osco.\nA una fase linguistica molto pi\u00f9 arcaica dell'umbro rispetto a quello dell \"Tavole\", detto anche \"umbro antico\", vengono ricondotte alcune iscrizioni rinvenute sulla costa adriatica tra il Piceno e il Sannio, in particolare la \"Stele di Loro Piceno\" ritrovata nel 1943.\nCultura.\nDalle \"Tavole\" si desume che gli Umbri avessero una struttura religiosa, politica e legislativa complessa e molto sviluppata e che il popolo fosse organizzato in citt\u00e0-Stato federate tra loro. Pare che la stessa cultura di Roma debba molto a quella umbra."}
{"id": "351417", "revid": "124823698", "url": "https://it.wikipedia.org/wiki?curid=351417", "title": "Dama", "text": "La dama \u00e8 un gioco da tavolo tradizionale per due giocatori. La parola \"dama\" proviene dal latino \"domina\" ed indica il \"pezzo sovrano\" e, per estensione, l'intero gioco.\nEsistono regole di gioco diverse, prevalentemente nazionali, dato che in quasi tutti i paesi la dama, col tempo, ha assunto regole proprie, bench\u00e9 simili. Le caratteristiche che accomunano tutti i tipi di dama sono l'essere un gioco da tavolo di strategia, durante il quale due giocatori muovono i rispettivi pezzi (pedine e dame) su di un supporto, chiamato damiera, che consta di 64 caselle o di 100 o 144 caselle, met\u00e0 scure e met\u00e0 chiare, e catturano i pezzi avversari mediante lo \"scavalcamento\" degli stessi.\nTra le \"dame\" pi\u00f9 conosciute e praticate, si ricordano la dama italiana, la dama inglese (\"draughts\", conosciuta come \"checkers\" negli Stati Uniti), la dama russa, la dama brasiliana, la dama ceca e la dama spagnola.\nL'unica dama che viene giocata con regole comuni in tutti i paesi \u00e8 la dama internazionale (detta anche polacca) che, adottata dalla F\u00e9d\u00e9ration mondiale du jeu de dames (FMJD), viene utilizzata nell'ambito internazionale per la disputa di campionati europei, di campionati mondiali e di tornei internazionali. In genere, poi, ogni federazione nazionale organizza al suo interno i vari campionati della specialit\u00e0.\nRegole generali.\nLa dama si svolge tra due giocatori, disposti ai lati opposti di una damiera, che muovono alternativamente i propri pezzi; un giocatore ha i pezzi bianchi, l'altro quelli neri. I pezzi si muovono diagonalmente, solo sulle caselle scure non occupate da altri pezzi ed hanno la possibilit\u00e0 di prendere (o \"mangiare\") quelli avversari, scavalcandoli. I pezzi catturati vengono rimossi dalla damiera ed esclusi dal gioco. Il giocatore a cui vengono catturati tutti i pezzi o che, al suo turno di mossa, \u00e8 impossibilitato a muovere, ha perso.\nI pezzi semplici (\"pedine\") possono muoversi di una sola casella alla volta, diagonalmente ed in avanti; possono inoltre prendere un pezzo avversario facendo un movimento di due caselle nella stessa direzione, saltando sopra il pezzo avversario nella casella intermedia. Se nella casella di arrivo si presentano per la pedina le condizioni di una nuova presa, si \u00e8 in presenza di una presa multipla, che va effettuata nello stesso turno di gioco. Nella dama internazionale le pedine si possono mangiare sia in avanti che all'indietro (sempre diagonalmente).\nQuando una pedina raggiunge la base avversaria, ossia la riga pi\u00f9 distante nella sua direzione di marcia, diventa dama. La dama viene contrassegnata ponendo un ulteriore pezzo sopra il primo e gode di particolari poteri: a differenza delle pedine, pu\u00f2 muoversi e catturare sia in avanti che all'indietro pu\u00f2 anche catturare due pedine attaccate in diagonale.In alcune versioni le dame possono essere 'mangiate' dalle \"pedine\" mentre nella versione italiana della dama le dame non possono essere 'mangiate' dalle \"pedine\".\nNella dama internazionale, la dama pu\u00f2 muoversi diagonalmente, con una singola mossa, di quante caselle vuole, come l'alfiere negli scacchi. Si noti, per\u00f2, che la presa \u00e8 diversa da quella scacchistica, visto che la dama, nel gioco internazionale, per catturare un pezzo deve scavalcarlo. Nel gioco internazionale, una dama, dopo la presa, pu\u00f2 fermarsi a piacere in una delle caselle libere oltre il pezzo preso. Per definire queste caratteristiche della dama nel gioco internazionale, si parla spesso di dame volanti.\nDurante una partita potrebbe verificarsi l'episodio di patta.\nQuando nessuno dei due giocatori ha un vantaggio sufficiente a forzare la vittoria, la partita viene dichiarata pari. Inoltre, qualora venga effettuato un numero di mosse superiore a 40 (ossia 40 per il bianco e 40 per il nero) senza che vi siano stati cambi o spostamenti di pedine, allora la partita \u00e8 patta.\nPer concludere, esiste anche il \"soffio\" della pedina che viene eseguito nel momento in cui non si mangia la pedina dell'avversario.\nL'antica regola del \"soffio\", ossia quella di catturare il pezzo avversario che pur avendone diritto, per distrazione o per scelta non aveva mangiato, \u00e8 stata abolita dalla Federazione Dama nel 1934; tuttavia, in Italia il \"soffio\" \u00e8 ancora diffuso.\nVarianti.\nRegole standard delle varie versioni nazionali.\nDamiere 10x10:\nDamiere 8x8:\nDamiere 12x12:\nAnalisi.\nNel gioco della dama a 64 caselle si possono compiere circa 5 miliardi di miliardi di mosse (5*1018 mosse). Il gioco della dama inglese \u00e8 stato esaminato in modo esaustivo da un gruppo di matematici che analizzando le mosse sono riusciti a produrre un programma in grado di giocare in modo perfetto, non commettendo mai errori. Lo stesso gruppo ha dimostrato che se due giocatori giocano in modo perfetto le partite terminano inesorabilmente con un pareggio. Sebbene le differenze tra il gioco inglese e quello italiano siano minime dal punto di vista dell'analisi computazionale, non \u00e8 stato ancora implementato tale programma per la versione italiana, perci\u00f2 non si pu\u00f2 affermare che la dama italiana sia un gioco \"risolto\".\nIl gioco della dama nella cultura di massa.\nCon le regole della dama internazionale si svolge il Palio di Dama Vivente, una manifestazione che vede sfidarsi diversi maestri in un torneo, con la successiva rappresentazione vivente sulla damiera fissa pi\u00f9 grande d'Europa. Il Palio si svolge a Poggio Imperiale tutti gli anni, nel primo week-end di agosto, ed \u00e8 caratterizzato da un corteo storico, con sbandieratori, musici, mangiafuoco, ecc. \nVi partecipano ogni anno molti Comuni vicini al paesello, posto alle falde del Gargano.\nStoria.\nTra i giochi del trattato \"Libro de los juegos\", realizzato per conto del re castigliano Alfonso X il Saggio (XIII secolo), spicca l\"'alquerque\", che risale almeno al secolo XV a.C. (alcuni esemplari ne sono stati ritrovati in Egitto). Si pratica su un tavoliere formato da cinque file di cinque punti collegati da linee orizzontali, verticali e diagonali: le pedine si muovono di una casella e mangiano quelle avversarie saltandole. Intorno all'anno Mille i provenzali lo adattano alla scacchiera, creando in tal modo il gioco delle \"fierges\". Due secoli dopo aggiungono la regola per cui la pedina giunta in fondo alla scacchiera viene promossa a dama e realizzano cos\u00ec il \"jeu aux dames\", a tutti gli effetti la nostra dama: in Inghilterra \u00e8 citata per la prima volta, con il nome francese, a fine Trecento nel poema \"Sir Ferumbras\", che racconta le imprese dell'eroico condottiero Fierabraccia."}
{"id": "351419", "revid": "1632387", "url": "https://it.wikipedia.org/wiki?curid=351419", "title": "Romanizzazione (storia)", "text": "Per romanizzazione o latinizzazione, nel significato storico dei termini, si intendono diversi processi, come acculturazione, integrazione ed assimilazione delle popolazioni vinte in guerra dai Romani. Romanizzandosi, volontariamente o sotto il giogo della forza, i vinti entravano a far parte della civilt\u00e0 romana, che generalmente non fustigava e non obbligava le popolazioni autoctone all'uso della lingua, del diritto e della religione romana, ma concedeva una ampia gamma di autonomie, tollerate sulla base di rapporti di alleanza, federalismo e fiducia.\nI rapporti di Roma con le singole numerose popolazioni, dapprima italiche poi dell'intero bacino del Mediterraneo erano regolati dal Senato e da trattati che determinavano la condizione dei popoli subordinati, solitamente a seconda del tipo di rapporto stabilito con gli interessi di Roma. Si distinguono in tal senso popolazioni \"dediticie\" e \"foederate\". Le prime, sconfitte a seguito di guerra, accettavano la resa e le condizioni imposte dal Senato, che si riservava la propriet\u00e0 del territorio e della popolazione; le seconde, in virt\u00f9 di un antico rapporto di alleanza e di pace con Roma, erano considerate come alleate, dovevano quindi fornire aiuto all'esercito e, in cambio della protezione e supervisione politica, avevano diritto all'assistenza militare romana: si trattava, in buona sostanza, di una federazione con lo stato romano.\nSpesso le citt\u00e0 ed i popoli furono conquistati in un contesto bellico; ma, una volta subentrata la pace imposta dai vincitori, i vinti conservavano appunto la maggior parte dei loro usi, e da nemici diventavano alleati, anche se nel passaggio avevano perso non pochi uomini, uccisi o asserviti, e spesso perdevano una parte del loro territorio che veniva requisito e/o ridistribuito. La romanizzazione non interveniva che in un secondo momento, attraverso un processo di integrazione economica, politica e culturale che si svolgeva in un arco di tempo comprendente pi\u00f9 generazioni.\nProcesso di romanizzazione.\nL'esistenza stessa di un 'processo' di diffusione della romanizzazione \u00e8 motivo di discussione tra gli archeologi moderni. Uno dei primi approcci, che si pu\u00f2 considerare l'approccio 'tradizionale' odierno, \u00e8 quello di Francis Haverfield, secondo il quale il processo si instaura subito dopo la conquista romana (come nella Britannia o nella Gallia) attraverso una politica di accrescimento della popolazione 'Romana' della provincia attuato mediante la fondazione di colonie. Nelle colonie si sarebbe parlato latino e sarebbero state abitate da cittadini romani, riconosciuti tali per la permanenza in carica nell'esercito. Secondo Haverfield tutto ci\u00f2 avrebbe avuto un effetto 'romanizzante' sulle comunit\u00e0 indigene.\nQuesta linea di pensiero, sebbene fosse alimentata dagli standard imperialisti e dai cambiamenti culturali dell'inizio del XX secolo, costituisce la base per la moderna comprensione della romanizzazione. Tuttavia, studi recenti hanno formulato modelli alternativi sull'adozione della cultura romana da parte delle popolazioni indigene, ma non hanno quantificato la misura in cui venne accettata o respinta:\nLa romanizzazione non \u00e8 un processo ben definito di accettazione culturale. Questo paradigma \u00e8 abusato e confuso; definizioni differenti impediscono qualsiasi applicazione utile del concetto. La critica principale di quest'idea \u00e8 che essa poggia sull'attribuzione arbitraria di definizioni, come \"romano\" e \"nativo\", a vari elementi culturali e materiali, senza basarsi su un ragionamento solido a supporto. Non riuscendo a spiegare altro, .\nConseguenze della romanizzazione.\nTutto questo \u00e8 culminato lentamente in molti sviluppi graduali:\nA tempo debito, i vinti si sarebbero sentiti pienamente Romani.\nQuesto processo \u00e8 stato sostenuto sia in epoca repubblicana che in epoca imperiale.\nL'intero processo \u00e8 stato facilitato dal fatto che molte delle lingue locali avevano la stessa origine indoeuropea e dalla comunanza degli dei di molte culture antiche. Avevano inoltre gi\u00e0 avuto rapporti commerciali e contatti reciproci attraverso le culture marinare del Mediterraneo, come i Fenici ed i Greci.\nLa romanizzazione risult\u00f2 maggiormente efficace nella parte occidentale dell'impero, dove le civilt\u00e0 indigene erano meno sviluppate. Nell'Oriente ellenizzato, le antiche civilt\u00e0 come quelle dell'antico Egitto, della Mesopotamia, della Giudea e della Siria ne furono poco permeate, a parte alcuni effetti superficiali. Quando l'impero fu suddiviso, a Oriente, dove la cultura greca era fiorita, l'impero bizantino fu contraddistinto dalla forza crescente della cultura e della lingua greca, in particolare a scapito della lingua latina e di altre \"influenze romane\", anche se i suoi cittadini continuavano a considerarsi Romani a tutti gli effetti.\nLa Britannia fu certamente romanizzata, ma il suo livello di romanizzazione fu inferiore a quello della Gallia, soprattutto a causa della assai minore immigrazione di coloni, soldati e personale amministrativo di origine italica a causa del clima relativamente meno gradevole, e la cultura romana venne rapidamente meno dopo l'invasione anglosassone della Britannia. Le regioni maggiormente romanizzate dell'Impero furono l'Italia, l'Iberia, la Gallia, la Dalmazia e la Dacia. La romanizzazione nella maggior parte di queste regioni mostra comunque un'accentuata influenza culturale in molti aspetti della vita odierna cos\u00ec forte che questi sono indicati come \"paesi latini\". Questo \u00e8 maggiormente evidente in quei paesi europei in cui si parlano le lingue derivate dal latino e nelle ex colonie che hanno ereditato la lingua e altre influenze romane. A titolo di esempio, basti pensare che il territorio della Dacia, colonizzato massicciamente dai soldati e dai coloni dell'imperatore Traiano, fu profondamente romanizzato e mantenne queste caratteristiche nonostante fosse rimasto solo per poco pi\u00f9 di 140 anni sotto il dominio romano e successivamente invaso per secoli da popoli germanici, slavi ed ugrofinnici; mentre la stessa cosa non accadde in Britannia, rimasta provincia romana per quasi 400 anni."}
{"id": "351420", "revid": "767487", "url": "https://it.wikipedia.org/wiki?curid=351420", "title": "D\u00e9sir\u00e9e (film)", "text": "D\u00e9sir\u00e9e \u00e8 un film del 1954 diretto da Henry Koster, con protagonisti Marlon Brando e Jean Simmons. Il film \u00e8 tratto dal romanzo \"D\u00e9sir\u00e9e\" di Annemarie Selinko, basato sulla storia di D\u00e9sir\u00e9e Clary, in un modo per\u00f2 molto romanzato e con episodi anche del tutto inventati.\nTrama.\nIl film riguarda D\u00e9sir\u00e9e Clary e il suo fidanzamento con Napoleone Bonaparte. Si sposer\u00e0 poi col generale Jean Baptiste Bernardotte destinato a diventare re di Svezia. Non gradendo il clima svedese ritorner\u00e0 a Parigi mettendo in difficolt\u00e0 il marito ormai in rotta con la Francia. Avr\u00e0 poi una parte notevole nella resa finale di Napoleone che consegner\u00e0 la sua spada proprio a lei.\nProduzione.\nIl film venne girato in CinemaScope."}
{"id": "351422", "revid": "1543377", "url": "https://it.wikipedia.org/wiki?curid=351422", "title": "Sandycove", "text": "Sandycove (\"Cuas an Ghainimh\" in gaelico irlandese) \u00e8 una cittadina dell'Irlanda situata a 9\u00a0km da Dublino, sulla costa orientale.\nMonumenti e luoghi d'interesse.\nTorre di James Joyce.\nIl luogo \u00e8 famoso per la \"Torre di James Joyce\" una delle ventisei torri martello costruite dagli inglesi per difendere l'Irlanda da una probabile invasione francese. I francesi per\u00f2 non sbarcarono mai in Irlanda e molti anni dopo la British War Department decide di affittare la torre. Il primo a prenderla in affitto fu lo scrittore irlandese Gogarty che decise di invitare molti letterari del tempo, tra cui anche James Joyce. Joyce accett\u00f2 l'invito, in quel periodo per\u00f2 aveva gi\u00e0 scritto un'opera (\"The Holy Office\") in cui aveva parlato male di molti scrittori irlandesi, compreso Gogarty (che era uno studente di medicina e sognava di diventare uno scrittore famoso). Gogarty decise di vendicarsi, durante la notte spar\u00f2 alcuni colpi contro Joyce dicendo poi di aver avuto un sogno in cui una pantera tentava di assalirlo e che gli spari non erano rivolti a Joyce ma alla pantera del suo sogno. Joyce rimase miracolosamente illeso, gli spari colpirono il muro sopra di lui, il poeta decise cos\u00ec di lasciare la torre.\n&lt;br&gt;\u00c8 proprio in questa torre che James Joyce ebbe l'ispirazione per scrivere l\"'Ulisse\" ed \u00e8 qui che \u00e8 ambientato il primo capitolo del libro."}
{"id": "351432", "revid": "1762097", "url": "https://it.wikipedia.org/wiki?curid=351432", "title": "Karl Silberbauer", "text": "Nel 1944 ad Amsterdam fu uno degli agenti che arrestarono, in seguito a un'anonima delazione, la quindicenne Anna Frank e la sua famiglia.\nBiografia.\nNato e cresciuto a Vienna, era il secondo di tre figli. Dopo aver studiato da perito meccanico ed elettrico, trov\u00f2 lavoro per circa un anno in una banca. Nel 1931 si arruol\u00f2 come volontario nell'esercito austriaco e nel 1938, dopo l'annessione dell'Austria al Terzo Reich segu\u00ec le orme del padre ed entr\u00f2 nelle forze di polizia militare, le Feldj\u00e4ger. Nel 1939 entr\u00f2 nella Gestapo (\"Geheime Staatspolizei\", Polizia Segreta di Stato). Nel 1943 si spos\u00f2 con Barbara Stifter e il 28 maggio dello stesso anno si iscrisse alle SS e incominci\u00f2 come \"SS-Oberscharf\u00fchrer\" a Vienna. Nel novembre dello stesso anno si trasfer\u00ec ai Servizi di Sicurezza olandesi a L'Aia, precisamente all'ufficio denominato IV B4, che si occupava della cosiddetta questione ebraica.\nL'arresto di Anna Frank.\nIl 4 agosto 1944 gli fu dato ordine di investigare su una soffiata ricevuta in merito a degli ebrei nascosti ad Amsterdam. Quando arriv\u00f2 in \"Prinsengracht 263\", edificio con alcuni uffici, tra i quali quelli di Otto Frank, un imprenditore tedesco trasferitosi nel 1933, Silberbauer e i suoi sottoposti interrogarono Victor Kugler e Johannes Kleiman per arrivare al nascondiglio. Miep Gies, viennese e moglie del proprietario dell'edificio, fu anch'essa interrogata, ma le permisero di rimanere nello stabile dopo che Kugler e il socio, insieme a Otto Frank, Edith Frank-Holl\u00e4nder, Margot Frank, Anna Frank, Hermann van Pels, Auguste van Pels, Peter van Pels e Fritz Pfeffer, furono arrestati e portati alla sede della Gestapo. Inviati ai campi di concentramento, solo Otto Frank, Victor Kugler e Johannes Kleimann sopravvissero.\nNel dopoguerra.\nSilberbauer ritorn\u00f2 a Vienna nella primavera del 1945, e il 13 luglio 1946 la corte austriaca lo accus\u00f2 di abusi su prigionieri comunisti nell'anno 1938; fu rilasciato il 18 febbraio 1947. Venne riassunto dalla polizia viennese nella sezione investigativa nel 1954, due anni dopo la pubblicazione inglese del Diario di Anna Frank. Nel 1958 il \"cacciatore di nazisti\" Simon Wiesenthal inizio le ricerche sull'uomo che aveva arrestato Anna Frank; nel 1948 durante le investigazioni iniziali sul tradimento che port\u00f2 all'arresto di Anna e delle persone che vivevano con lei, due agenti dei servizi segreti tedeschi presenti all'interrogatorio di Johannes Kleiman, Victor Kugler e Miep Gies, fecero il nome di Silberbauer.\nIl ritrovamento e la fine.\nWiesenthal chiese aiuto al padre di Anna, Otto Frank, che si rifiut\u00f2 con la motivazione che non poteva dare la colpa dell'accaduto al sottoufficiale. Wiesenthal dissent\u00ec e nell'ottobre 1963, dopo due anni in cui aveva trovato altri quattordici austriaci con lo stesso nome, rintracci\u00f2 Silberbauer a Vienna. Silberbauer era stato sospeso dalla polizia durante alcune nuove indagini su attivit\u00e0 naziste non dichiarate durante la guerra e, quando i mass media tedeschi scoprirono dove si trovasse, si recarono presso la sua abitazione ed egli ammise che fu lui ad arrestare Anna Frank. La storia fu resa pubblica l'11 novembre 1963 e l'indagine sull'identit\u00e0 dei traditori fu riaperta. Le autorit\u00e0 viennesi e la polizia di Amsterdam non rilevarono particolari crimini per perseguire Silberbauer e le indagini furono archiviate, viste anche le cruciali dichiarazioni di Otto Frank sul fatto che il sottoufficiale avesse solamente eseguito un ordine e che si comport\u00f2 correttamente e senza crudelt\u00e0 durante l'arresto.\nSuccessivamente Silberbauer torn\u00f2 a lavorare nelle forze di polizia viennesi, impiegato nell'archivio criminale. Non ebbe figli e mor\u00ec nel 1972 a Vienna. I ricordi di Silberbauer sull'arresto erano particolarmente nitidi, soprattutto riguardo Otto e Anna Frank; quando chiese a Otto Frank da quanto tempo vivessero nascosti, Frank rispose \"Due anni ed un mese\". Silberbauer rimase incredulo, finch\u00e9 Otto mostr\u00f2 un segno sul muro che indicava l'altezza di Anna all'inizio della loro permanenza in quella casa, facendogli cos\u00ec notare quanto fosse cresciuta. Silberbauer non disse mai ai suoi superiori chi gli fece la soffiata, se non che era una fonte sicura e non fu possibile avere altre informazioni in merito. Il suo ufficiale superiore, che aveva originariamente preso la telefonata, si suicid\u00f2 dopo la guerra."}
{"id": "351433", "revid": "599013", "url": "https://it.wikipedia.org/wiki?curid=351433", "title": "Davide Sinigaglia", "text": "Caratteristiche tecniche.\nAttaccante mobile, abile tatticamente e nell'uno contro uno, pu\u00f2 giocare come seconda punta o esterno offensivo.\nCarriera.\nClub.\nInizia a giocare all'et\u00e0 di nove anni nel Torino Club di Gallarate, e tre anni dopo passa nelle giovanili dell'Inter. Esordisce in serie A il 7 febbraio 1999 in Inter-Empoli entrando nei minuti finali al posto di Nicola Ventola.\nNel 2000 inizia la sua avventura in giro per l'Italia, prima al Meda in Serie C2 (31 gare e 11 gol), poi al Padova in C1 (20 partite e 3 reti). Seguono le esperienze al Monza in C1 (29 presenze e 13 goal), dopo la quale viene rilevato in compropriet\u00e0 dalla Ternana, ed al in C1 (33 gare e 15 reti).\nNel 2004 lo acquista la Reggina in serie A, ma dopo il precampionato il mancato accordo tra i calabresi e la Ternana comproprietaria del cartellino porta alla cessione in serie B, all'Arezzo, dove gioca 11 partite. Durante la sessione invernale del calciomercato 2004-2005 si trasferisce all'Atalanta, in Serie A, dove segna 1 goal in 12 presenze.\nNell'estate 2005 \u00e8 passato in prestito con diritto di riscatto al Genoa (serie C1). Nel gennaio 2006 torna all'Arezzo, che in estate lo gira in prestito con diritto di riscatto al Padova.\nDal 2007 passa al Novara. Alle visite mediche gli viene riscontrato un tumore benigno a un testicolo, e dopo due operazioni riprende a giocare nel settembre dello stesso anno. Resta ai piemontesi per due stagioni, realizzando 9 gol in 56 partite, e il 10 luglio 2009 passa al Cesena, neopromosso in Serie B. Durante la permanenza in azzurro, nella gara del 25 novembre 2007 contro il Foggia, si rese protagonista di un atto di fair play fallendo intenzionalmente un calcio di punizione in area di rigore in quanto accordato erronaeamente dall'arbitro.\nNel gennaio 2010 il Cesena ne ufficializza il prestito alla Virtus Lanciano, con la quale debutta pochi giorni dopo, partendo da titolare nella partita contro l'Hellas Verona. Rientrato in Romagna, inizia la stagione 2010-2011 con la maglia del Cesena in Serie A senza essere mai impiegato in competizioni ufficiali.\nIl 28 gennaio 2011, durante la sessione invernale di mercato, viene prelevato a titolo gratuito dalla Ternana e al debutto contro il Viareggio realizza subito una doppietta che permette alla Ternana di vincere 3-2. Realizza 5 marcature nel girone di ritorno ma a fine stagione retrocede con la Ternana in Lega Pro Seconda Divisione dopo i play out contro il Foligno. La squadra rossoverde tuttavia viene ripescata per completamento organici e insieme ad altri pochi compagni viene riconfermato per la stagione 2011-2012, che si concluder\u00e0 con la promozione delle \"Fere\" in Serie B. Conclude la stagione con 30 presenze e 8 reti, e il 29 maggio rinnova il suo contratto con la Ternana fino al 30 giugno 2013. In Serie B viene utilizzato pochissimo e a fine anno resta svincolato.\nIl 2 settembre 2013 sottoscrive un contratto annuale con il Monza, che a fine stagione viene ammessa alla nuova Lega Pro. Conclude la stagione in campionato con 27 presenze e 12 reti totalizzate.\nIl 2 agosto 2014 si trasferisce a titolo definitivo alla Reggiana firmando un contratto biennale coi granata.\nIl 2 febbraio 2015 viene ufficializzato il suo passaggio in prestito alla Giana Erminio, compagine militante nel girone A di Lega Pro. Realizza la sua prima rete con la maglia gorgonzolese nel successo interno, per 2-1, sul Monza. Il 26 maggio la societ\u00e0 lombarda annuncia di non voler riscattare il giocatore, che a fine giugno fa cos\u00ec ritorno alla Reggiana.\nIl 31 agosto 2015, nell'ultimo giorno della sessione estiva di calciomercato, passa a titolo definitivo alla Pistoiese, militante nel girone B di Lega Pro. Dopo un positivo avvio di campionato perde il posto da titolare, ritrovando continuit\u00e0 di impiego solo dopo la sostituzione dell'allenatore Massimiliano Alvini con Valerio Bertotto, e a fine stagione non viene confermato.\nL'8 settembre 2016 firma per il Grosseto, scendendo in Serie D; si svincola nel dicembre dello stesso anno dopo quattordici presenze e un gol. Il 5 febbraio 2017 firma un contratto fino al termine della stagione con il , con cui ottiene la promozione in Serie B dopo i play-off del campionato di Lega Pro 2016-2017. A fine stagione resta svincolato, e nel settembre 2017 passa al Nibbiano &amp; Valtidone, squadra piacentina del campionato di Eccellenza chiudendo la stagione con 24 presenze e 3 reti messe a segno.\nNel luglio 2019 firma un contratto annuale con l'Ardor Lazzate, squadra militante nel campionato di eccellenza lombarda, il 17 ottobre diventa (rimanendo anche calciatore) direttore amministrativo della scuola calcio.\nIl 4 dicembre dopo 13 presenze e lascia la squadra dell'omonima cittadina e firma un contratto fino al termine della stagione con l'Atletico Castegnato, squadra di promozione lombarda. Segna la sua prima rete nella vittoria interna avvenuta con il Vighenzi Calcio per 2-1. Grazie alle sue reti contribuisce alla vittoria finale del campionato venendo promosso in Eccellenza, rinnovando il contratto per un'altra stagione. Rinnovo arrivato anche per la stagione 2021/2022.\nNazionale.\nHa iniziato la trafila con la Nazionale italiana con l'Under-15 dove dal 1996 al 1997 \u00e8 sceso in campo in quattordici occasioni segnando una rete, dal 1997 al 1998 \u00e8 stato un punto fermo dell'Under-16 segnando 4 reti in dodici presenze e dal 1998 fino al 2000 ha fatto parte dell'Under-18 con un bottino di 2 reti in sei incontri disputati.\nStatistiche.\nPresenze e reti nei club.\n\"Statistiche aggiornate al 26 aprile 2020.\""}
{"id": "351434", "revid": "122154986", "url": "https://it.wikipedia.org/wiki?curid=351434", "title": "Bagaudi", "text": "Bagaudi o bacaudae erano bande di vagabondi celtici, diventati poi contadini e pastori e infine, nel clima delle sollevazioni provocate dalla pressione fiscale romana, briganti. Il termine deriva dal bretone \"bagad\" che significa \"gruppo\", \"truppa\".\nStoria.\nI \"bagaudi\" avevano mantenuto la loro cultura celtica a dispetto della romanizzazione che aveva preso campo nelle citt\u00e0 e nelle grandi ville padronali, lasciando immutate gran parte delle zone rurali e montane. Non \u00e8 chiaro se fossero cristiani e se il messaggio evangelico fosse stato da loro interpretato in termini egualitari, dunque latente di un contenuto rivoluzionario contro il latifondo.\nEssi rivendicavano inoltre la loro differenziazione sul piano etnico e un miglioramento delle loro condizioni sociali, allorch\u00e9, soprattutto, si era verificato un peggioramento climatico che aveva portato ad una minore resa agricola.\nIl loro nome comparve per la prima volta durante i disordini contro l'imperatore Marco Aurelio Carino (282-285). La loro prima ribellione fu domata dal generale Massimiano e torn\u00f2 pi\u00f9 volte fino al 460 circa. Nel 407 costrinsero il generale Saro a versare loro tutto il bottino raccolto nella campagna di Gallia in cambio di un passaggio sicuro per i passi alpini. Nel 442 vennero sconfitti dal \"magister utriusque militiae\" Astirio. Nel 451 i Bagaudi in lotta con i latifondisti gallo-romani invocarono l'aiuto di Attila.\nLe notizie circa lo svolgimento delle lotte spesso non sono sufficientemente chiare, per\u00f2 si possono delineare delle differenziazioni geografiche: in Armorica, verso la met\u00e0 del V secolo, i ribelli scelsero come mediatore con Roma una carica \"istituzionale\" quale quella del vescovo Germano di Auxerre (poi santo).\nLa leggenda da Saint-Maur-des-Foss\u00e9s.\nUn testo ecclesiastico dell'XI secolo menziona un trinceramento dei Bagaudi nella localit\u00e0 di Saint-Maur-des-Foss\u00e9s (Val-de-Marne), sulle rive della Marna, vicino a Parigi, nella localit\u00e0 \"Bagaudarum castrum\". Una porta di Parigi nella direzione di Saint-Maur-des-Foss\u00e9s avrebbe ricevuto, in ricordo dei Bagaudi, il nome di \"porta Bugaudarum\", abbreviata poi in \"porta Bauda\". Un \"boulevard des Bagaudes\" si trova nel comune di Saint-Maur-des-Foss\u00e9s; la piastra porta la curiosa espressione \"peuplade gauloise\". Tuttavia, non fu che nel secolo XIV o XV che questo testo fu aggiunto al manoscritto dell'XI secolo sulla vita di san Baboleno, primo abate di Saint-Maur nel VII secolo."}
{"id": "351435", "revid": "125220006", "url": "https://it.wikipedia.org/wiki?curid=351435", "title": "K. K. Downing", "text": "\u00c8 stato cofondatore con Ian Hill della band Heavy metal Judas Priest. Assieme al chitarrista Glenn Tipton ha formato una delle prime grandi coppie di chitarristi metal che si alternano nelle parti ritmiche e soliste.\nCompositore dotato di una certa duttilit\u00e0, \u00e8 il principale autore assieme a Tipton e Rob Halford di quasi tutti i pezzi del gruppo. Il 20 aprile 2011 annuncia il suo ritiro dalla band per una rottura dal punto di vista professionale tra lui, gli altri elementi della band e il management; nel 2020 fonda i KK's Priest, per rendere omaggio al suo passato e proseguire la propria carriera.\nInfanzia.\n\"Downing\" abbandona la scuola all'et\u00e0 di 15 anni. In seguito viene cacciato di casa all'et\u00e0 di 16 anni e da allora non ha pi\u00f9 avuto rapporti con i suoi genitori. Non aveva molte ambizioni, fino a quando non prese in mano una chitarra.\nStile e Tecnica.\nInfluenzato da Jimi Hendrix, Downing acquista la sua prima chitarra a 16 anni. Secondo un'intervista a Guitar One Magazine, Downing trova poco sostegno dai genitori per la carriera scelta. Questo non cambia nemmeno quando i Judas Priest raggiungono il successo commerciale e di critica in tutto il mondo. Insieme al suo compagno di scuola e fondatore del gruppo Ian Hill, Downing si dedica esclusivamente alla band per oltre 35 anni.\nDowning viene notato per la sua aggressivit\u00e0 e per i suoi duelli col collega Glenn Tipton. Lo stile dei suoi assoli rimane pressoch\u00e9 simile per la maggior parte della carriera, ma nel corso degli anni ha inserito varie tecniche nel suo modo di suonare. Rispetto a Tipton i suoi assoli tendono a includere suoni pi\u00f9 duri, pi\u00f9 grezzi e spesso si concentrano sulla velocit\u00e0 e sulla \"ferocia\" rispetto all'accuratezza e alla melodia.\nNel 1978 Tipton ha iniziato a includere nel suo stile anche il tapping, stile che anche Downing ha iniziato a utilizzare molto bene. Nel 1990 entrambi i chitarristi iniziano a utilizzare la complessa tecnica dello sweep-picking che si pu\u00f2 sentire nella loro \"title track\" Painkiller dell'omonimo CD del 1990. Da allora entrambi hanno utilizzato questa tecnica.\nNei primi anni della carriera dei Judas Priest, Downing ha fatto uso del pedale wah-wah, ma ha iniziato a limitare il suo uso alla fine degli anni '70 per poi abbandonarlo completamente verso la met\u00e0 degli anni '80. L'unica volta che Downing ne ha rinnovato l'uso \u00e8 stato nel 1996 con il nuovo cantante Tim \"Ripper\" Owens, con cui ha iniziato una serie di sperimentazioni. Una di queste \u00e8 il ritorno del wah-wah, che pu\u00f2 essere ascoltato nell'album \"Jugulator\" del 1997 e nel successivo \"Demolition\" del 2001, Downing ha continuato ad usare il pedale anche dopo il ritorno di Rob Halford nel gruppo."}
{"id": "351446", "revid": "287204", "url": "https://it.wikipedia.org/wiki?curid=351446", "title": "Citroen CX", "text": ""}
{"id": "351450", "revid": "2051102", "url": "https://it.wikipedia.org/wiki?curid=351450", "title": "OTO Melara", "text": "La OTO Melara \u00e8 stata una societ\u00e0 controllata da Leonardo attiva nel campo della difesa e fondata a La Spezia; la sede centrale \u00e8 situata a Roma e sedi operative sono a La Spezia e Brescia, unita in un'unica divisione con la Whitehead Sistemi Subacquei di Livorno.\nLa nascita dell'azienda, dovuta alla necessit\u00e0 dell'Italia di ridurre la sua dipendenza nel campo della siderurgia dall'industria estera, port\u00f2 nel 1905 alla fondazione della compagnia tramite una joint-venture tra la Vickers e le Acciaierie di Terni.\nDal 1\u00ba gennaio 2016, le attivit\u00e0 di OTO Melara sono confluite nella Divisione Sistemi di Difesa, nell'ambito del settore Elettronica, Difesa e Sistemi di Sicurezza di Leonardo.\nStoria.\nLe operazioni di integrazione dell'attivit\u00e0 siderurgica con quella cantieristica, nel settore dell'industria degli armamenti, erano state avviate nel 1904 portando alla costituzione della Vickers Terni Societ\u00e0 Italiana di Artiglierie ed Armamenti, risultato di una partecipazione congiunta tra la Vickers di Londra e le Acciaierie di Terni per la costituzione di una fabbrica di artiglierie navali a La Spezia.\nNel 1905 nacque la nuova societ\u00e0. La sottoscrizione dei capitali fu effettuata dalla Terni, dalla Vickers, dai Cantiere Navale Fratelli Orlando, dai Cantieri navali Odero, e personalmente da Giuseppe Orlando e Attilio Odero in proprio. Fino ad allora, escludendo i Regi Arsenali, in Italia la produzione di artiglierie era assegnata ad un solo stabilimento privato, la ditta Armstrong di Pozzuoli.\nVickers-Terni.\nLa nuova compagnia denominata \"Vickers Terni\" impiant\u00f2 un nuovo stabilimento a Spezia, nella zona periferica di Melara, specializzato nella produzione di cannoni per artiglierie sia navali che terrestri. Dopo il completamento dell'impianto avvenuto nel 1908, la compagnia si aggiudic\u00f2 significativi contratti per la fornitura di cannoni per le navi della Regia Marina in costruzione.\nDurante la prima guerra mondiale negli stabilimenti della compagnia vennero costruite mitragliere da 40\u00a0mm, pezzi da 381 mm navali ed aerei da addestramento.\nNel successivo periodo post-bellico, l'azienda concentr\u00f2 i suoi sforzi per convertire ad usi civili la sua produzione con la costruzione di motori a vapore e diesel, turbine, caldaie ed eliche per navi e materiale ferroviario.\nNel 1922 la \"Vickers\" decise di mettere fine alla joint venture con le \"Acciaierie di Terni\" che rimase l'unico proprietario della societ\u00e0.\nOdero-Terni-Orlando.\nNel 1927 lo stabilimento venne rilevato dalla societ\u00e0 Ansaldo-San Giorgio controllata da Odero che lo rilev\u00f2 dalle acciaierie di Terni e la nuova societ\u00e0 assunse la denominazione \"Odero-Terni\".\nNel 1929 i Cantieri navali Odero di Genova inglobarono il Cantiere Orlando di Livorno e la Odero-Terni, per dare vita alla societ\u00e0 \"Odero-Terni-Orlando\" nome abbreviato in OTO. Nello stabilimento di La Spezia venne anche impiantata una fonderia per aumentare ulteriormente il potenziale produttivo per la costruzione di cannoni fino a 100 tonnellate di peso.\nNel 1933 la OTO passa sotto il controllo dell'IRI, l'Istituto per la Ricostruzione Industriale. Intanto le tensioni politiche in Europa portarono ad un incremento della produzione militare, con la costruzione soprattutto di cannoni navali di grande calibro per le navi da battaglia e incrociatori pesanti e di medio calibro per gli incrociatori leggeri, mentre la crescente minaccia aerea port\u00f2 allo sviluppo di un cannone da 76\u00a0mm per la difesa delle unit\u00e0 di superficie e cannoni da 100\u00a0mm e 120\u00a0mm per i sommergibili.\nOTO Melara.\nAl termine della seconda guerra mondiale, nei primi anni del dopoguerra la produzione dell'azienda venne convertita sulla realizzazione di prodotti civili come trattori, macchine tessili, carrelli elevatori, ingranaggi e cambi completi per Alfa Romeo. Il 19 aprile 1951 la societ\u00e0 assume la denominazione \"Societ\u00e0 Meccanica della Melara\" con sede a Roma e nel 1953 la denominazione \"OTO Melara\", dal nome del quartiere spezzino di Melara su cui sorge l'impianto.\nDopo l'entrata dell'Italia nella NATO, la societ\u00e0 riprese la produzione nel settore della difesa e nella seconda meta degli anni cinquanta la produzione del cannone navale 76/62 mm MMI, per le navi della Marina Militare Italiana. Nei primi anni sessanta apport\u00f2 sostanziali modifiche al 76/62 MMI progettando e sviluppando il nuovo cannone alleggerito (Compatto) che sarebbe diventato uno dei pi\u00f9 grandi successi nella storia della produzione OTO Melara. L'azienda all'epoca era gestita dal presidente Gustavo Stefanini assistito da Sergio Ricci, Arcangelo Ferrari, Alberto Conforti e Piero Borachia, membri del gruppo che fu poi soprannominato \"I ragazzi del 76\", ovvero coloro che seppero difendere il prodotto di punta dell'azienda, dalla concorrenza statunitense, preservando la realt\u00e0 industriale della ditta e del suo indotto locale. Nel settore navale ha progettato anche il cannone 127/54 che insieme con il Compatto (76/62) sono stati venduti alle Marine pi\u00f9 importanti e prestigiose di tutto il Mondo come Stati Uniti, Israele, Giappone, Germania, Gran Bretagna, Corea del Sud, Thailandia, Venezuela ecc. ecc.. Successivamente la societ\u00e0 \u00e8 entrata pesantemente anche nel settore delle armi terrestri revisionando e/o producendo, sotto licenza statunitense il VTT M113, il carro armato M47 Patton e M60 Patton, su licenza tedesca il carro armato da combattimento Leopard 1 e il semovente d'artiglieria PzH 2000; in coproduzione con Vickers e Rheinmetall il pezzo campale da 155 mm FH-70.\nSuccessivamente ha progettato e realizzato importanti carri armati pesanti come il Palmaria, il Dardo, il Centauro, OF-40 ed altri leggeri, alcuni dei quali in dotazione all'Esercito Italiano. Ha progettato e realizzato anche vari tipi di missili e lanciamissili terrestri e navali; da sola o in collaborazione con altre societ\u00e0 nazionali ed internazionali. Il 1\u00ba luglio 1975 la societ\u00e0 passa dall'IRI all'EFIM. Nel 1994 in seguito alla liquidazione dell'EFIM e alla fusione con Breda Meccanica Bresciana, diventa Otobreda, divisione di Alenia Difesa. Nel 1985 Oto Melara \u00e8 entrata a far parte di un consorzio paritetico con la Societ\u00e0 Iveco, che ha costituito l'attuale \"Cio, Societ\u00e0 Consortile Iveco-Oto Melara a.r.l.\"\nNel 1989, poco prima della caduta del muro di Berlino, la sede di La Spezia si trov\u00f2 al centro di un'operazione di controspionaggio nell'ambito della guerra Fredda: alcune spie del patto di Varsavia, infatti, cercarono di carpire i segreti della OTO Melara e di un\u2019azienda triestina che collaborava al progetto di un sistema di comunicazioni della NATO. Furono emessi mandati di cattura contro cinque persone, tra cui due presunti agenti del KGB e uno dell\u2019intelligence bulgara, ma i tre stranieri e un ex carabiniere disertato a Sofia riuscirono a sottrarsi agli arresti.\nIn Leonardo.\nDal 2001 l'azienda ha assunto nuovamente la denominazione Oto Melara S.p.A. ed \u00e8 entrata a far parte del Gruppo Finmeccanica. La sede di La Spezia ha 1.040 dipendenti e quella di Brescia 100 (in calo rispetto agli 800 dipendenti in servizio negli anni ottanta), per un fatturato complessivo di circa 433 milioni di euro (bilancio 2011).\nConfluita nel gennaio 2016 nella Divisione Sistemi di Difesa nel progetto \"one company\" del Gruppo Leonardo, da dicembre 2018 \u00e8 parte con la ex WASS della Divisione Electronics, a diretto riporto dell'amministratore delegato.\nProdotti.\nArmi.\nIl prodotto di maggior successo dell'azienda \u00e8 il cannone navale da 76/62 mm venduto nelle varie versioni a 54 Marine Militari del mondo.\nDi produzione dell'azienda sono da menzionare:\nLa Societ\u00e0 \u00e8 attiva anche nel campo della robotica ed ha sviluppato una serie di veicoli telecomandati tra cui il TRP2 FOB, impiegato dal 2013 in Afghanistan.\nVeicoli militari.\nIn ambito CIO, la Oto Melara ha progettato, sviluppato e prodotto in collaborazione con Iveco:\nTrattori.\nStoria.\nNel 1949, terminata la seconda guerra mondiale, la ditta intraprende la strada della costruzione di trattori e vede la luce il primo modello denominato \"R3\". Per l'epoca, e anche per i nostri tempi, si tratta di un progetto incredibilmente innovativo, che adotta soluzioni mai pensate per un trattore; si cerca infatti una macchina maneggevole, di semplice manutenzione e duratura.\nIl mezzo \u00e8 sprovvisto di differenziale, ha 3 ruote e prevede frizioni di sterzo per la guida. Monta un motore monocilindrico diesel orizzontale a iniezione diretta, raffreddato ad aria e erogante 17 cv a 1300 giri. Il comando della frizione \u00e8 collocato a destra, i pedali dei freni a sinistra e l'acceleratore (solo manuale) \u00e8 dietro al volante.\nLa serie 18.\nLa serie 18 segue il modello R3, ed offre tre versioni:\nNon vi sono per\u00f2 grandi modifiche rispetto al modello precedente\nC25.\nNel 1953 nasce il modello C25, il trattore Oto pi\u00f9 venduto; oltre alle configurazioni gi\u00e0 disponibili con la serie 18, vengono introdotti i cingoli, che possono essere sostituiti alle ruote in qualsiasi momento da parte del proprietario, un allestimento \"industriale\" e un modello ribassato detto \"Primosole\", ribassato per l'utilizzo in vigneti e frutteti, disponibile a cingoli o a ruote. Vengono introdotti come optional il sollevatore idraulico, azionato dalla presa di forza, e l'avviamento elettrico.\nC40.\nSempre nel 1953 viene prodotto il modello pi\u00f9 potente, l'Oto C40. Monta un motore bicilindrico, con cilindrata 3700 cm cubici, in grado di erogare 40 cavalli. I pistoni sono disposti a V di 90\u00b0, con la particolarit\u00e0 che le due bielle agiscono sulla stessa bronzina dell'albero motore; infatti essa lavora sia esternamente che internamente. Questo trattore \u00e8 equipaggiato con l'avviatore ad inerzia, un dispositivo che consente, tramite una manovella, di mettere in movimento un pesante volano; quando avr\u00e0 raggiunto sufficiente velocit\u00e0 si estrae la manovella e un meccanismo trasmette il moto del volano al motore, fornendo energia per l'avviamento. Viene anche prodotto un trattore denominato C45, sostanzialmente invariato.\nC20 e C30.\nTra il 1957 e il 1962 l'azienda mette sul mercato i modelli C20 e C30, assieme a qualche serie 18; non avranno molto successo, e rimarranno poco pi\u00f9 che prototipi.\nNel 1962 l'azienda termina la produzione di mezzi agricoli per continuare con la produzione di armi e artiglieria.\nParticolarit\u00e0.\nI trattori Oto Melara sono dotati di impianto elettrico a 6 V, con dinamo \"Scintilla\" o \"GS\"; inoltre le valvole non sono lubrificate con l'olio motore, ma necessitano di ingrassaggio mediante ingrassatori esagonali. Condurre uno di questi trattori non \u00e8 del tutto semplice, oltre a sterzare \u00e8 indispensabile frenare dalla stessa parte, tenendo conto della disposizione anomala dei pedali."}
{"id": "351465", "revid": "287204", "url": "https://it.wikipedia.org/wiki?curid=351465", "title": "Corfu", "text": ""}
{"id": "351468", "revid": "4711", "url": "https://it.wikipedia.org/wiki?curid=351468", "title": "Partigiani", "text": ""}
{"id": "351471", "revid": "484362", "url": "https://it.wikipedia.org/wiki?curid=351471", "title": "Regno di Serbi, Croati e Sloveni", "text": ""}
{"id": "351475", "revid": "144796", "url": "https://it.wikipedia.org/wiki?curid=351475", "title": "Philipp zu Eulenburg", "text": "Biografia.\nEulenburg entr\u00f2 nella diplomazia nel 1877, diventando ambasciatore della Prussia in Baviera e, successivamente, ambasciatore di Germania in Austria-Ungheria. Nel 1890 ebbe un ruolo fondamentale nella caduta del cancelliere Otto von Bismarck. Nel periodo dal 1894 al 1903 ricopr\u00ec la carica di ambasciatore a Vienna.\nNel 1903 si ritir\u00f2 dalla carriera diplomatica ma continu\u00f2 a godere della fiducia dell'imperatore e ad esercitare una grande influenza su di lui. Eulenburg era interessato all'arte figurativa e amava la caccia. Spesso l'imperatore Guglielmo II s'intratteneva a caccia a Liebenberg. Inoltre Eulenburg era un appassionato musicista e compositore. Le sue composizioni \"Skaldenges\u00e4nge\" ma soprattutto \"Rosenlieder\" ebbero grande successo, nonostante siano state giudicate dai musicologi come opere poco profonde, deboli e sentimentali.\nLo scandalo Harden-Eulenburg.\nNonostante fosse sposato, Eulenburg aveva rapporti personali con esponenti omosessuali della cerchia del \"Kaiser\", compreso Kuno von Moltke, comandante militare di Berlino. La rivelazione di tali rapporti nel 1907 port\u00f2 allo scandalo Harden-Eulenburg. Nel 1906 il giornalista Maximilian Harden dichiar\u00f2 al mondo l'omosessualit\u00e0 di Eulenburg. Harden era venuto a conoscenza dei dettagli da Friedrich August von Holstein. Il 29 giugno 1908 Eulenburg fu processato per spergiuro poich\u00e9 al processo \"B\u00fclow-Brand\" aveva negato di avere avuto rapporti omosessuali (illegali in base al paragrafo 175): l'accusa dichiar\u00f2 di avere duecento testimoni disposti a deporre il contrario.\nIl processo fu per\u00f2 sospeso a settembre dello stesso anno, quando Eulenburg collass\u00f2 in aula, ed oppose motivi di salute alla ripresa del processo. Con questa motivazione, ripetuta di anno in anno, alla morte di Eulenburg nel 1921 il processo non era stato ancora celebrato. Guglielmo II, compromesso dal punto di vista politico, lasci\u00f2 affondare Eulenburg, che non ebbe pi\u00f9 alcun ruolo nella vita politica tedesca dal momento dell'inizio dello scandalo alla sua morte."}
{"id": "351476", "revid": "339392", "url": "https://it.wikipedia.org/wiki?curid=351476", "title": "Sacro Romano impero", "text": ""}
{"id": "351477", "revid": "486946", "url": "https://it.wikipedia.org/wiki?curid=351477", "title": "Francesco II, Sacro Romano Imperatore", "text": ""}
{"id": "351493", "revid": "767487", "url": "https://it.wikipedia.org/wiki?curid=351493", "title": "Paul Rutherford (cantante)", "text": "Biografia.\nNato a Liverpool citt\u00e0, si trasfer\u00ec in seguito nel quartiere di Cantril Farm (attualmente Stockbridge Village).\nCarriera musicale.\nEmerse negli anni Settanta nella scena punk del Merseyside, raccogliendo i primi successi con gli The Spitfire Boys di Saint Helen e con cui pubblic\u00f2 un solo 45 giri.\nCon i Frankie Goes to Hollywood.\nDurante il primo concerto dei Frankie Goes to Hollywood svoltosi in un nightclub di Leeds e chiamato \"The Warehouse\", Rutherford vide i FGTH e fu cos\u00ec preso dall'esibizione che si sostitu\u00ec alla corista Sonya Mazumder (detta Mazunda) quella stessa notte e divenendo il corista e ballerino della band per rimanere nella formazione fino al loro scioglimento avvenuto nel 1987. \nAll'epoca si vociferava che Rutherford ed Holly Johnson, gli unici componenti dichiaratamente gay del gruppo avessero una relazione.\nNel 2004 torn\u00f2 per riformare i FGTH che, riunitisi con Ryan Molloy al posto di Holly Johnson e Jed O'Toole al posto di Brian Nash parteciparono ad un concerto speciale a Wembley tenutosi per il 25\u00ba anniversario della carriera professionale di Trevor Horn.\nCon la stessa formazione partecip\u00f2 al tour del 2005 facendo un'esibizione anche al \"Big Gay Out festival\" svoltosi all'Hyde Park di Londra.\nPer evitare controversie legali con Holly Johnson circa l'uso del nome \"Frankie Goes to Hollywood\", nel 2007 Rutherford e gli altri membri del gruppo prendono il nome di \"Forbidden Hollywood\" ed annunciano che avrebbero suonato le nuove canzoni insieme al vecchio materiale degli FGTH.\nNella primavera dello stesso anno furono annunciate anche le date del tour ma nel seguente mese di giugno ne giunse la cancellazione.\nCarriera solista.\nDopo il primo scioglimento dei FGTH segu\u00ec la carriera da solista con il singolo \"Get Real\" dalle sonorit\u00e0 acid house che fu pubblicato nel 1988. Il brano riscosse un buon successo anche nei club e precedette l'uscita dell'album \"Oh World\" (1989), dal quale vennero poi estratti altri due singoli che furono prodotti da Martin Fry e Mark White (in quegli anni componenti del gruppo ABC).\nNel 1990 collabor\u00f2 con i Pressure Zone realizzando il cantato di \"That Moon\".\nDopo il secondo scioglimento dei FGTH ed un breve periodo di inattivit\u00e0, verso la fine del 2010 pubblic\u00f2 l'album \"The Cowboy Years\" con il nome di \"Paul Rutherford/Butt Cowboys\" e nel 2011 torn\u00f2 a far parlare di s\u00e9 con la ripubblicazione di \"Oh World\" ed una collaborazione al nuovo disco della cantante tedesca Claudia Br\u00fccken intitolato \"Combined\".\nVita personale.\nVive a Waiheke Island in Nuova Zelanda assieme al suo compagno Perry con cui \u00e8 legato da un'unione civile."}
{"id": "351494", "revid": "4711", "url": "https://it.wikipedia.org/wiki?curid=351494", "title": "Alfonso V D'Aragona", "text": ""}
{"id": "351497", "revid": "486946", "url": "https://it.wikipedia.org/wiki?curid=351497", "title": "Leopoldo II, Sacro Romano Imperatore", "text": ""}
{"id": "351498", "revid": "486946", "url": "https://it.wikipedia.org/wiki?curid=351498", "title": "Giuseppe II, Sacro Romano Imperatore", "text": ""}
{"id": "351509", "revid": "322321", "url": "https://it.wikipedia.org/wiki?curid=351509", "title": "Mogliano Veneto", "text": "Mogliano Veneto (\"Moj\u00e0n\" o \"Mogi\u00e0n\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio comunale si estende per 46,26\u00a0km\u00b2 ed \u00e8 posto all'estremit\u00e0 sud della provincia. A sud confina con il comune di Venezia, seguendo il corso del Dese; a nord confina con i comuni di Zero Branco, Preganziol e Casale sul Sile; ad ovest con quello di Scorz\u00e8; ad est con quelli di Quarto d'Altino e Marcon.\nIl moglianese \u00e8 del tutto pianeggiante e l'altitudine passa dai 2 ai 16 m s.l.m.; la casa comunale si trova ad 8 m s.l.m. Il terreno \u00e8 per lo pi\u00f9 argilloso, il che ha permesso che le acque rimanessero in superficie creando una rete idrica piuttosto rilevante: fiume principale \u00e8 lo Zero, che passa vicino al centro; a sud, presso Marocco scorre il Dese; da ricordare anche fossi e canali di scolo come il Pianton, la Fossa Storta, il Zermanson, la Peseggiana. Rilevante anche la presenza di falde acquifere.\nIl territorio \u00e8 classificato come zona sismica \"3\" a \"sismicit\u00e0 bassa\" e come zona climatica \"E\".\nDelle foreste che fino a qualche secolo fa ricoprivano buona parte del territorio non resta pi\u00f9 nulla, se non qualche toponimo (\"Selve\", \"Olme\", \"Roette\"). La flora tipica \u00e8 comunque ben presente nei campi abbandonati e lungo alcune siepi, usate in passato per dividere le propriet\u00e0 agricole e talvolta cos\u00ec fitte da sembrare veri e propri boschetti.\nStoria.\nIl periodo romano e l'alto medioevo.\nIl nome della citt\u00e0 sembra essere di origine romana: \"praedium Molianum\" doveva chiamarsi il complesso dei possedimenti di un certo \"Molius\". \u00c8 certo infatti che la zona appartenesse all'agro di Altino e come tale era intensamente coltivata. Segno della centuriazione \u00e8 la disposizione di alcune delle attuali strade.\nUn'altra ipotesi, certamente pi\u00f9 fantasiosa, fa risalire il toponimo al veneto \"mojo\" cio\u00e8 \"umido\", \"acquitrinoso\". Dopo le invasioni barbariche e, pi\u00f9 tardi, degli Ungari (889 d.C.), il territorio, dove esisteva una pieve paleocristiana, fu infatti abbandonato a se stesso.\nIl primo documento storico che cita Mogliano \u00e8 del 997, anno nel quale Rozone, vescovo di Treviso, concesse all'abate Vitale la costruzione di un monastero benedettino perch\u00e9 la zona fosse bonificata e ripopolata. In questo primo scritto esistente, il luogo viene citato con il toponimo di \"Moliane\". Il lavoro venne spronato anche dalle donazioni degli imperatori Ottone III e Enrico III. Inoltre, papa Vittore II conferm\u00f2 in seguito le concessioni gi\u00e0 fatte dal vescovo di Treviso.\nNel 1074, quando l'opera fu compiuta, i monaci furono sostituiti dalle monache, che resteranno nell'abbazia sino al Quattrocento.\nIl basso medioevo.\nLa zona di Mogliano, collocandosi tra i territori del comune di Treviso, del comune di Padova e della Serenissima fu spesso colpito duramente dalle lotte che li opponevano. Oltretutto, l'abitato era un passaggio obbligato per le truppe, vista la posizione lungo l'arteria del Terraglio: nel 1192 e nel 1234 i padovani incendiarono il monastero; nel 1255 le guerre di Ezzelino III da Romano devastarono il territorio; nel 1311 \u00e8 la volta dei soldati imperiali di Enrico VII che bruciarono la chiesa. E la lista continua inesorabilmente sino al 1388, quando Treviso si sottomise definitivamente a Venezia, e con essa Mogliano.\nFrattanto era stata fondata la \"scuola dei Battuti\", una confraternita laica di ispirazione cristiana che gestir\u00e0 un ospedale per i bisognosi sino al 1806, quando le leggi napoleoniche sopprimeranno gli ordini monastici e le associazioni religiose.\nLa dominazione veneziana.\nNel 1413 le monache lasciarono Mogliano e si trasferirono nel convento San Teonisto, entro la pi\u00f9 sicura Treviso. Portarono con s\u00e9 un inestimabile patrimonio, ma ne rest\u00f2 una buona parte nella parrocchia del paese. Nell'Ottocento, tuttavia, Napoleone ordiner\u00e0 l'incameramento dei beni custoditi dai religiosi e, per negligenza o per la confusione del momento, andranno perduti.\nNel 1516, finite le guerre tra la Lega di Cambrai e Venezia, il paese attravers\u00f2 un lungo periodo di pace. I patrizi veneziani volgevano ora i loro interessi verso la terraferma: fior\u00ec l'agricoltura e furono innalzate le magnifiche ville tuttora esistenti.\nL'Ottocento.\nCon la caduta di Venezia 1797, Mogliano pass\u00f2 dai Francesi agli Austriaci e viceversa, ma dal 1815 divenne definitivamente austriaca. Durante questo periodo Mogliano conobbe un sensibile sviluppo edilizio, in particolare lungo il Terraglio, nelle vie di comunicazione per raggiungere Venezia e per facilitare scambi con le citt\u00e0 vicine. Gli attriti con l'amministrazione straniera comunque non mancarono, e nel paese il patriottismo si mantenne sempre vivo, specie tra gli anni Quaranta e Cinquanta: testimonianza ne fu la brutale esecuzione dei due moglianesi Luigi Vanin e Antonio Pilon.\nCon la terza guerra di indipendenza, il Comune di Mogliano divenne parte del Regno d'Italia e rinominato \"Mogliano Veneto\" a seguito del Regio Decreto del 5 gennaio 1868 per distinguerlo dall'omonimo Mogliano situato nelle Marche.\nIl Novecento.\nDurante la prima guerra mondiale il paese non fu coinvolto direttamente nei combattimenti, ma le sue ville divennero sedi delle armate impegnate sul basso Piave e ospedali militari. La guerra lasci\u00f2 un'eredit\u00e0 pesantissima a Mogliano: oltre al consistente numero di caduti, dilagavano in citt\u00e0 disoccupazione, epidemie, povert\u00e0. La situazione tuttavia miglior\u00f2 relativamente anche grazie allo sviluppo della coltivazione della pesca che, nel periodo tra le due guerre, divenne prodotto tipico del paese, rinomato a livello internazionale.\nAnche la seconda guerra mondiale port\u00f2 distruzione nella zona: numerosi furono i bombardamenti degli alleati, che colpivano le infrastrutture e le vie di comunicazione, e le retate fasciste, che arrestarono e deportarono numerosi moglianesi coinvolti nella resistenza.\nSubito dopo il conflitto Mogliano si diede alla ricostruzione, il che port\u00f2 ad un notevole sviluppo residenziale ed industriale.\nSimboli.\nLo stemma comunale, a forma di scudo sannitico moderno, \u00e8 partito verticalmente e orizzontalmente in due partiti sovrastanti su due campiture. In alto a sinistra, il monte gobbato con la stella a otto punte rappresenta il simbolo dell'abbazia benedettina; ai piedi del monte, la campitura dorata ricorda la fertile campagna; nell'altro partito, in alto a destra, la cornucopia rimanda all'abbondanza dell'agricoltura: vi escono una spiga di frumento e delle pesche, le quali sino ad un cinquantennio fa erano uno dei prodotti tipici di questa zona; infine, in basso a destra, la campitura con le onde azzurre e dorate ricordano lo stretto rapporto che Mogliano ha sempre avuto con la citt\u00e0 di Venezia.\nLo stemma \u00e8 stato concesso con un decreto del Presidente della Repubblica il 18 gennaio 1988 mentre il titolo di citt\u00e0 venne concesso con un DPR del 22 luglio 1987.\nMonumenti e luoghi d'interesse.\nMogliano \u00e8 un centro di recente sviluppo urbano e non conserva un prezioso centro storico, tuttavia pu\u00f2 vantare alcuni siti interessanti. Per questo motivo, il comune \u00e8 stato dichiarato citt\u00e0 d'arte ai sensi della L.R. 28 dicembre 1999 n. 62.\nArchitetture religiose.\nDuomo arcipretale di Santa Maria Assunta.\nIl pi\u00f9 pregevole esempio di architettura \u00e8 la chiesa arcipretale di Santa Maria Assunta con l'annessa abbazia. Sorge presso il centro, nel luogo dove gi\u00e0 prima del 1000 si ergeva una pieve con fonte battesimale.\nL'attuale edificio, costruito cento anni pi\u00f9 tardi, risente delle profonde ristrutturazioni avvenute nel corso dei secoli, dalla fine del XVI secolo sino agli inizi del Novecento. Gli interni risalgono per lo pi\u00f9 alla fine del XVIII e all'inizio del XIX secolo; la facciata fu rifatta all'inizio del Novecento, mentre il campanile \u00e8 uno dei pochi punti dell'edificio a non aver subito modifiche tanto profonde.\nAll'interno, da ricordare le pale di Antonio Buratti, Giuseppe Boldini e Gian Carlo Bevilacqua e gli affreschi trecenteschi della sacrestia, rinvenuti solo nel 1992 e testimonianza del suo passato medievale. Dietro uno degli altari \u00e8 sepolto il corpo di Santa Matronilla. Interessante l'organo della ditta Tamburini di Crema (1913) a trasmissione pneumatica.\nAbbazia benedettina e brolo.\nL'abbazia fu fondata nel 997 su desiderio dell'allora vescovo di Treviso Rozone, il quale voleva recuperare il territorio di \"Moliane\", devastato dalle invasioni degli Ungari del X secolo e poi abbandonato. Il monastero ospit\u00f2 inizialmente i benedettini, i quali si dedicarono alla bonifica e al ripopolamento della zona sino al 1075, anno in cui vi si insediarono le benedettine. Nel medioevo l'abbazia sub\u00ec saccheggi e distruzioni da parte dei numerosi eserciti che transitavano per il paese, finch\u00e9, nel 1413, le monache si trasferirono entro le pi\u00f9 sicura mura di Treviso, nel convento di San Teonisto. Bench\u00e9 mantenessero il possesso della parrocchia, l'abbazia di Mogliano fu abbandonata e cadde progressivamente in rovina. Con l'arrivo di Napoleone anche il monastero di San Teonisto fu soppresso.\nDel vasto e ricco complesso oggi resta ben poco. Solo nel 1889, infatti, quel che ne rimaneva (adibito nel frattempo ad osteria) veniva salvato dal letterato Guglielmo Berchet che si adoper\u00f2 perch\u00e9 fosse dichiarato \"opera monumentale\". Sopravvive parte del chiostro, del 1184, con il porticato e l'annessa costruzione, attualmente sede di un centro parrocchiale. Di recente il Ministero dei Beni Culturali ha stanziato i fondi necessari ad un profondo restauro del monastero e della chiesa, volto soprattutto a recuperare gli elementi pi\u00f9 antichi, spesso nascosti da interventi recenti e dall'incuria. Tra i progetti correlati, ci sarebbe anche l'istituzione di un museo e la ricerca della cripta con le spoglie dell'abate Vitale e del vescovo Rozone.\nPi\u00f9 tarde dell'abbazia sono le due costruzioni poste su ci\u00f2 che resta del brolo, ovvero degli orti e dei frutteti annessi al monastero prima e alla parrocchia poi. Essi rappresentano oggi il centro espositivo, appunto, del \"Brolo\" costituito da uno spazio espositivo, l\"'Urban Center\", destinato alla memoria della citt\u00e0, e da una seconda area sede di importanti mostre periodiche.\nAltri luoghi di culto.\nA Mogliano si trovano altre tre chiese parrocchiali, se si escludono le cinque delle rispettive frazioni:\nUn cenno merita infine la chiesa del collegio Astori, edificio neoromanico progettato dall'ing. Lorenzo Priuli Bon e consacrata nel maggio del 1915. \u00c8 intitolata a Maria Ausiliatrice.\nL'organo Zanin del 1960 \u00e8 stato dotato di una seconda consolle a trasmissione elettrica nel 1988 e ricostruito il somiere della seconda tastiera dal Maestro organaro Alessandro Girotto\nArchitetture civili.\nVille venete.\nCome gi\u00e0 accennato, dalla met\u00e0 del Cinquecento i Veneziani volsero i loro interessi alla terraferma e anche la campagna di Mogliano fu abbellita di splendide ville venete. Ancor oggi, specie lungo il Terraglio, si possono apprezzare numerosi esempi del genere, quali: villa Buratti (XVIII sec.), villa Bianchi-De Kunkler (XVII sec.), villa Stucky (edificio in stile centro-europeo, XIX sec.), villa Giustiniani-Palma (XVI-XVIII sec.), villa Pisani-Veronese-Maccatrozzo, villa Zenoni-Politeo, villa Trevisanato, villa Zanga (XVII sec.), villa Antonini (XVIII sec.), parco dell'ex villa Longobardi, villa Braida.\nVilla Gavioli.\nSi erge in fondo a via Morandi, deturpata dall'espansione urbana degli anni settanta. Il parco della villa, infatti, si estendeva sino all'attuale via Zermanesa (l'antica strada per Casale) e la stessa via Morandi ne era il viale di ingresso.\nIl corpo centrale \u00e8 a due piani e sottotetto, a cui si aggiunge un frontone. Ai lati si trovano due barchesse con i rispettivi porticati (interessanti gli affreschi dei soffitti) rivolti verso la villa. Fra la barchessa ad ovest e la casa padronale si trova l'oratorio intitolato a Sant'Antonio da Padova, mentre quella ad est \u00e8 affiancata da un rustico con porticato ad archi ribassati.\nInteressante la facciata posteriore, adiacente a via Vanzo, con i camini a catino, il balconcino al primo piano e la facciata della cappellina. Proprio perch\u00e9 l'ingresso di quest'ultima si rivolge a questa parte, si ritiene che vi fosse un accesso al fiume Zero, che in origine scorreva nei pressi della villa.\nCostruita nel Settecento, la villa fu di Antonio Filiasi, poi di Francesco Epis. Nell'Ottocento era dei Donadoni, quindi dei Marchiori e dei Rosada (tra i quali si ricorda Luigi, secondo sindaco dell'epoca post-unitaria). Pass\u00f2 in seguito ad Augusto Chiarle; attualmente \u00e8 dei Gavioli-Savio.\nVilla Marchesi.\nAdiacente alla precedente, la casa padronale \u00e8 un edificio piuttosto semplice, a tre piani, con un largo poggiolo marmoreo al secondo. Ai lati, ma pi\u00f9 arretrate, si dispongono simmetricamente due barchesse a un piano e sottotetto, prolungate da un'ala perpendicolare ciascuna; l'insieme assume cos\u00ec una pianta a \"U\".\nIl parco anteriore presenta un complesso di aiuole rialzate che formano una mezza margherita. Di fronte sta l'ingresso originale, oggi inutilizzato, costituito da una cancellata disposta a rotonda. L'attuale ingresso, in posizione pi\u00f9 marginale, si trova dove un tempo sorgeva un piccolo oratorio intitolato a San Giuseppe.\nLa villa \u00e8 attestata sin dalla fine del XVI secolo come propriet\u00e0 dei Venier, i quali la tennero sino al Settecento. Pass\u00f2 quindi agli Scarello, al mercante Giovanni Heinzelman, quindi ai Pigazzi e ai Marchesi.\nDurante l'assedio di Venezia ospit\u00f2 un ospedale militare austriaco. Nella prima guerra mondiale vi si insedi\u00f2 il comando dei volontari cecoslovacchi che erano accorsi al fianco dell'Italia.\nVilla Michieli.\nSituata in via Selve, \u00e8 articolata in tre volumi: il corpo padronale, rialzato al centro di un piano, e due ali pi\u00f9 basse. Nel complesso, gli esterni conservano ancora i caratteri originali, nonostante la villa sia stata divisa in pi\u00f9 propriet\u00e0. \u00c8 andato perduto invece il portico che si estendeva sul lato meridionale.\nSi ritiene che sia stata edificata nel Settecento dai Michieli, proprietari delle campagne limitrofe (oggi urbanizzate), tra i quali si distinse lo storico locale Adriano Augusto Michieli. Pass\u00f2 quindi ai Bevilacqua.\nVilla Milanese.\nTra villa Veronese e villa Marchesi si trova questo semplice edificio, a tre piani, sormontato da un frontoncino ornato da vasi agli angoli e da un fregio al centro. Sul retro si trova un annesso a due piani e, oltre questo, una costruzione pi\u00f9 recente.\nSettecentesca, fu dei Rinaldi, dei Missaglia e dei Milanese. Negli anni trenta vi abit\u00f2 la famiglia del partigiano Ignazio Vian.\nVilla Palma.\nSul lato ovest del Terraglio, \u00e8 un edificio cinquecentesco dalle linee molto semplici: a pianta quadrata e a tre piani, la facciata \u00e8 ornata da un balconcino sovrastato da un piccolo timpo, mentre lungo il piano terra si muove un finto bugnato.\nIl complesso doveva essere molto pi\u00f9 vasto e articolato, con l'oratorio di San Giovanni Battista all'angolo del giardino. Resta solo, sul retro, un rustico.\nLa villa era dei Giustinian, cui successero i Foscarini, gli Andrighetti, i Bianchi e i Palma. Attualmente ospita un albergo. Negli ultimi anni dell'Ottocento vi soggiorn\u00f2 il pittore Luigi Nono.\nVilla Veronese.\nSi affaccia sul lato est del Terraglio, tra Mogliano e Marocco. Oltre il cornicione che sovrasta il primo piano, si eleva il piano rialzato, con pianta a croce e quattro frontoni sormontati da timpani e affiancati da contrafforti barocchi. Agli angoli vi sono quattro terrazze ornate da pinnacoli.\nSul lato sud si allunga un rustico che rappresenta la parte pi\u00f9 antica del complesso. Nella zona settentrionale del vasto parco \u00e8 stata costruita una villa moderna.\nLa villa fu costruita nel Settecento dai Pisani. Dal secolo successivo fu dei Siri, dei Pancera, dei Cipollato e dei Bardini e dei Veronese. Ora \u00e8 di propriet\u00e0 Maccatrozzo.\nVilla Zanga.\nSorge in via Roma, presso l'incrocio con via Ghetto. La facciata rivolta alla strada \u00e8 sovrastata da un ampio timpano coronato da tre statue. Al primo piano si trova una balconata in ferro battuto su cui si affacciano tre portefinestre sormontate da un fregio. Sul lato orientale si allunga la barchessa, con pianta a \"L\".\nDegli interni va segnalato il caminetto, proveniente dalla casa veneziana di Carlo Goldoni.\nNel parco si collocano altre sei statue (le \"Arti\"), attribuite alla bottega dei Marinali.\nDi origini settecentesche, fu di Ignazio Testori. Nel 1797 divenne sede di un comando francese e, secondo una tradizione non provata, avrebbe ospitato lo stesso Napoleone. Fu in seguito adibita a locanda (\"alle Tre Colombe\") per passare poi alla famiglia Zanga; attualmente \u00e8 degli Zara-Pasin. Durante la prima guerra mondiale vi fu allestita la \"Casa del Soldato\".\nVilla Zenoni Politeo.\nL'area meridionale del parco era occupata dalla scomparsa villa Antonini. Di propriet\u00e0 dei Fanna, pass\u00f2 poi ai Da Mosto e, sul finire del Ottocento, fu di Pietro Antonini, che la ricevette come dono di nozze dalla madre Ada Pagello (figlia del medico Pietro). Ereditata dal figlio Anacleto, ebbe vari altri proprietari finch\u00e9, ridotta in precarie condizioni, fu demolita nel secondo dopoguerra. Durante l'abbattimento ci si accorse con sorpresa che l'edificio era privo delle fondamenta.\nDi villa Antonini restano solo il cancello d'ingresso e l'oratorio privato, innalzato nel 1854. All'interno, \u00e8 conservata una pala di ignoto inserita in una pregevole cornice marmorea firmata e datata (\"Litografia Kier - 1844 - Giuseppe Borghesi disegn\u00f2\").\nArcheologia industriale.\nInteressanti anche diversi esempi di archeologia industriale e alcuni vecchi mulini. Degno di nota, in localit\u00e0 Marocco, \u00e8 l'ex parco divertimenti Veneland.\nMulino Valerio.\nLungo il fiume Zero, si rivolge al lato sinistro del Terraglio andando da Mogliano a Treviso. La grande costruzione che si vede dalla strada nasconde alla vista un mulino pi\u00f9 antico citato dalla fine del Settecento come propriet\u00e0 del medico Francesco Brachi. Dal 1830 risulta dei Berizzi, costruttori del nuovo complesso. Pass\u00f2 poi ai Caberlotto e, nel 1949, ai Valerio.\nIl complesso ha funzionato sino a pochi decenni fa. Attualmente \u00e8 adibito ad uso residenziale, suddiviso in pi\u00f9 propriet\u00e0.\nAltro.\nPiazza dei Caduti.\nAlcuni cenni merita la piazza dei Caduti, centro della vita pubblica del paese. Il complesso sorse negli anni venti per sostituire l'attuale piazza Duca d'Aosta, allora piazza Maggiore. Quest'ultima, dove avevano sede le principali istituzioni, era divenuta scomoda perch\u00e9 attraversata dal Terraglio, arteria che, con la diffusione delle automobili e dei tram, diveniva sempre pi\u00f9 trafficata. La piazza fu costruita sullo spiazzo dove si svolgeva il mercato e fu attorniata dal municipio, opera dell'architetto Mario Fabris, e dagli altri edifici porticati. Fu inaugurata il 4 luglio 1926 alla presenza del Duca d'Aosta, del ministro Giuseppe Volpi e del vescovo Andrea Giacinto Longhin. Inizialmente intitolata a Vittorio Emanuele III, mut\u00f2 la denominazione con l'attuale durante gli anni della resistenza.\nIl municipio \u00e8 un edificio dall'esterno sobrio, mentre gli interni, pi\u00f9 decorati, seguono lo stile dell'art d\u00e9co. Al centro della piazza si trova il monumento ai caduti, opera di Giuseppe Vasco Vian. Alla fine degli anni ottanta la porzione settentrionale della piazza fu rialzata con un basamento di cemento, secondo un progetto molto discusso. In anni recenti le \u00e8 stato restituito un aspetto pi\u00f9 simile all'originale.\nSociet\u00e0.\nEvoluzione demografica.\nMogliano ha subito un notevole sviluppo urbano a partire dal secondo dopoguerra, quando si verific\u00f2 un vero e proprio \"esodo\" da Venezia e dalle isole della Laguna Veneta verso l'entroterra.\nSi stima che nel 1500 Mogliano contasse circa abitanti, nel 1700 , nel 1850 .\nIl 31 dicembre 2008 si contavano abitanti. Nel periodo 1\u00ba gennaio-31 dicembre 2008 si sono registrati 272 nati vivi (9,7\u2030), e 232 morti (8,3\u2030), con un incremento naturale di 40 unit\u00e0 (1,4\u2030). Le famiglie contano in media 2,3 componenti.\nL'ISTAT suddivide il territorio comunale nelle seguenti localit\u00e0 abitate (vi \u00e8 riportata anche la popolazione durante il censimento del 2001):\nDurante il censimento del 2001, l'ISTAT contava abitanti nel centro abitato di Mogliano Veneto, ma a questi vanno aggiunte le popolazioni degli altri agglomerati contigui, sebbene inclusi in altri comuni. Nello specifico, si tratta di:\nIn pratica, la popolazione dell'agglomerato formato dalla continuit\u00e0 di queste localit\u00e0 abitate ammonta a abitanti.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nSono presenti scuole dell'infanzia e primarie, una scuola secondaria di primo grado (articolata in due sedi) e un liceo con vari indirizzi.\nNel 1936 venne incaricata come direttrice del circolo didattico Marta Minerbi Ottolenghi nata a Quarto dei Mille e di origini ebraiche. Nel 1938 le leggi razziali fasciste la costrinsero alle dimissioni.\nTra le scuole paritarie tre scuole dell'infanzia e il Collegio salesiano Astori, attivo dal 1882 e comprensivo di tutti i gradi di istruzione.\nEventi.\nDi seguito sono riportate le sagre e le manifestazioni che si svolgono durante l'anno. Per quanto riguarda le frazioni, si rimanda alle relative voci.\nCinema e teatro.\nNel centro cittadino \u00e8 presente il Cinema Teatro Busan, storico edificio risalente al 1910 intitolato al suo fondatore, monsignor Felice Busan. \nDa sempre destinata alle attivit\u00e0 culturali e sociali, la struttura \u00e8 attualmente in funzione come cinema e teatro. \nGeografia antropica.\nUrbanistica.\nIl ridimensionamento del settore agricolo degli ultimi decenni e le carenze insediative dei comuni limitrofi (primo fra tutti Venezia con Mestre), ha fatto s\u00ec che il capoluogo comunale risulti quasi completamente urbanizzato, assumendo una connotazione per lo pi\u00f9 residenziale.\nIl nucleo storico di Mogliano si era costituito sul crocevia segnato dal Terraglio, dalla strada per Scorz\u00e8 (attuali vie Matteotti e Roma) e dalla strada per Casale (attuali vie don Bosco, Zermanesa, Olme, San Michele, Sant'Elena, Bonisiolo e Altinia). Qui si concentrarono le attivit\u00e0 produttive e amministrative (locande e altri negozi, ma anche la caserma dei carabinieri e il municipio). Tra le prime direttive dell'espansione urbana, l'asse del Terraglio, specialmente nel tratto a sud del centro.\nLe frazioni, invece, si sono sviluppate pi\u00f9 tardivamente, con l'esaurimento delle aree edificabili nel capoluogo. Per questo motivo, mantengono ancora dei connotati spiccatamente rurali.\nSuddivisioni storiche.\nLe \"ville\" di Mogliano, Campocroce, Zerman e Bonisiolo furono comprese nel territorio di Treviso per tutto il medioevo. Con l'avvento della Repubblica di Venezia, il territorio della Marca, essendo troppo vasto, fu suddiviso in pi\u00f9 podesterie e, caso piuttosto singolare, la villa di Mogliano si trov\u00f2 divisa a met\u00e0 tra le podesterie di Treviso e di Mestre, seppur compresa in un'unica parrocchia. In particolare, a Treviso apparteneva la zona ad ovest del Terraglio e quella attorno alla pieve; a Mestre la zona ad est. Per quanto riguarda le attuali frazioni, Campocroce fu sottoposta a Treviso, Zerman e Bonisiolo a Mestre.\nA loro volta, le \"ville\" erano divise in pi\u00f9 \"comuni\" (localit\u00e0 e villaggi minori).\nMogliano di Treviso era suddivisa in:\nMogliano di Mestre era suddivisa in:\nSuddivisioni amministrative.\nBench\u00e9 la legge non preveda il decentramento amministrativo per comuni delle dimensioni di Mogliano, la citt\u00e0 \u00e8 comunque partita nelle seguenti Associazioni di Quartiere o di Frazione:\nCiascuna associazione \u00e8 costituito da un numero di consiglieri proporzionale a quello della popolazione residente. A capo del consiglio sta un presidente.\nFrazioni.\nCome riportato nello statuto comunale, \u00e8 riconosciuto lo \"status\" di frazione agli abitati di Bonisiolo, Campocroce e Zerman.\nA queste tre borgate storiche si sono aggiunti i due quartieri di Marocco e Mazzocco, prodotti della recente espansione urbana. Pur costituendo due agglomerati distinti, di fatto appartengono al tradizionale territorio della frazione-capoluogo e sono per questo definiti \"localit\u00e0\".\nAltre localit\u00e0 del territorio.\nOltre alle cinque localit\u00e0 appena ricordate, vanno citati numerosi altri toponimi, sebbene molti siano ormai caduti in disuso.\nA queste si aggiungono le denominazioni dei quartieri pi\u00f9 recenti: il Villaggio San Marco (alla Ronzinella), il Villaggio dei Fiori (quartiere di villette compreso tra la Fossa Storta e via Ronzinella), la zona PEEP, a est del centro, e la zona SIF, a sudest, concludendo con le zone industriali ex SAPIM e SPZ. Non sono citate le varie localit\u00e0 comprese nel territorio delle frazioni.\nParrocchie.\nNel territorio di Mogliano hanno sede nove parrocchie, comprese nella diocesi di Treviso e nel vicariato di Mogliano:\nEconomia.\nL'economia moglianese si basa su 1.933 imprese attive, distribuite prevalentemente nel commercio al dettaglio e all'ingrosso (28,3%), nelle attivit\u00e0 immobiliari, di noleggio, informatica e ricerca (16,1%), nelle costruzioni (15,6%), nell'agricoltura (13,2%) e nelle attivit\u00e0 manifatturiere (11,1%).\nSono inoltre presenti 298 esercizi di commercio in sede fissa con una superficie di vendita totale di 30.911\u00a0m2, dei quali 42 (1.702\u00a0m2) sono destinati alla vendita del settore alimentare.\nLa produzione agricola rispecchia quella di tutta la zona: a mais, grano tenero e foraggere si aggiungono alcune colture tipiche quali il radicchio rosso di Treviso, il radicchio variegato di Castelfranco e l'asparago bianco di Badoere. Notevole \u00e8 anche l'attivit\u00e0 vivaistica.\nPer quanto riguarda l'allevamento, il V censimento dell'Agricoltura condotto dall'ISTAT nel 2000 rilevava 379 aziende agricole con allevamenti su un totale di 667. I capi erano 120.406, ripartiti tra bovini (2.086), suini (8.231), caprini (46), equini (307) e avicoli (109.736). In passato Mogliano era anche nota per la presenza della centrale del Latte Bianchi, marchio acquisito nel giugno 2000 dalla Granarolo. Nel 1999 l'azienda aveva prodotto un fatturato di quasi 19 miliardi di lire, pari a circa l'8% dell'intero mercato veneto.\nLe industrie si concentrano soprattutto in due aree produttive, l'una posta a Bonisiolo (zona industriale S.P.Z.), l'altra a sud-ovest del centro (zona artigianale ex SAPIM).\nLa vicinanza ad alcuni importanti poli di attrazione, primo fra tutti il centro storico di Venezia, ha fatto di Mogliano il secondo comune della provincia, dopo Treviso, per quanto riguarda l'economia turistica: nel 2008 si sono contati 62.514 presenze (di cui 37.233 stranieri) e 128.524 arrivi (di cui 74.392 stranieri).\nTra le strutture pi\u00f9 rilevanti, va citata, nella frazione Marocco, la sede della direzione per l'Italia delle Assicurazioni Generali. In cambio delle concessioni per edificare il vasto complesso, la compagnia ha costruito a sue spese lo stadio comunale.\nLa raccolta dei rifiuti urbani e il servizio idrico sono effettuati da Veritas.\nInfine, un cenno sull'accesso pubblico ad Internet, che a Mogliano \u00e8 giunto nel 1996.\nInfrastrutture e trasporti.\nMogliano sorge in un'ottima posizione per quanto riguarda i trasporti e le vie di comunicazione: posta praticamente a met\u00e0 strada tra Venezia (con Mestre) e Treviso, \u00e8 coinvolta nel fitto sistema di infrastrutture che toccano questi centri.\nStrade.\nStoricamente, la pi\u00f9 importante via di comunicazione della citt\u00e0 \u00e8 il Terraglio, denominazione locale della SS13 \"Pontebbana\". La strada attraversa proprio il centro del paese in direzione sud-nord e lo mette in diretta comunicazione con Mestre e Treviso. Alle consuete problematiche legate all'intenso traffico si sta ovviando con la realizzazione di alcune bretelle che deviino il flusso automobilistico dal centro storico. Resta invece la questione della prostituzione lungo la strada, nonostante le misure prese sia a livello locale che nazionale.\nMogliano \u00e8 una localit\u00e0 cruciale per quanto riguarda i collegamenti autostradali: tra Zerman e Bonisiolo convergono infatti l'A4 Torino-Trieste (il noto passante di Mestre) e l'A27 Mestre-Belluno. Appena oltre i confini comunali transita l'A57 (tangenziale di Mestre).\nUna certa importanza hanno anche le strade provinciali:\nFerrovie.\nA Mogliano si trova anche una stazione ferroviaria, realizzata sulla linea Venezia-Udine sin dal momento della sua inaugurazione a met\u00e0 Ottocento. Risulta particolarmente frequentata in quanto il treno resta uno dei mezzi pi\u00f9 comodi per raggiungere rapidamente Mestre e Venezia da una parte e Treviso, Udine, Belluno e Calalzo dall'altra.\nNell'ambito del Sistema Ferroviario Metropolitano Regionale \u00e8 prevista anche una nuova stazione a Marocco, nel territorio comunale di Venezia.\nAeroporti.\nL'uscita sull'autostrada A27 permette di raggiungere con facilit\u00e0 l'Aeroporto di Venezia-Tessera. Non dista molto nemmeno l'Aeroporto di Treviso-Sant'Angelo.\nMobilit\u00e0 urbana.\nMogliano \u00e8 collegata a tutti i centri limitrofi tramite gli autobus extraurbani dell'ACTV. L'azienda privata Brusutti gestisce delle linee di collegamento tra Venezia e alcune localit\u00e0 dolomitiche (Agordino, Primiero, Canazei) con fermate anche a Mogliano.\nSport.\nSociet\u00e0 sportive.\nNell'ambito sportivo moglianese il ruolo principale \u00e8 occupato dal rugby a 15: la squadra del Mogliano Rugby 1969, rinata nel 2009 dopo la parentesi dell'unione tra Mogliano e Rugby Silea (che nel 2004 avevano dato vita al \"San Marco Rugby Club\"), partecipa infatti dal 2010 al massimo campionato nazionale di rugby. Nel 2013 la squadra ha conquistato anche il suo primo storico scudetto, vincendo la finale di campionato contro I Cavalieri di Prato. Nel corso della sua storia la Societ\u00e0 aveva gi\u00e0 disputato, negli anni ottanta, due campionati nella massima serie nazionale.\nLa principale squadra di calcio della citt\u00e0 \u00e8 la F.C. Union Pro. Nata nel 2012 dalla fusione tra la Pro Mogliano Calcio (fondata nel 1928, vanta quattro stagioni in serie C negli anni '40) e l'Union Preganziol, nel campionato 2014-2015 ha giocato in Serie D. Si \u00e8 poi trasferita a Mestre, diventando A.C. Mestre, mentre a Mogliano \u00e8 subentrata la nuova FC Union Pro, gi\u00e0 Mestrina 1929 F.C., che a partire dalla stagione 2015-2016 gioca nel campionato di Eccellenza.\nUn profilo rilevante nello sport moglianese ha anche la Polisportiva Mogliano. I migliori risultati della societ\u00e0 sono stati raccolti nella pallavolo con la partecipazione della squadra femminile alla Serie A2 italiana 1992-1993 e quella della squadra maschile alla serie B1. Storicamente importante anche la pallacanestro, mentre l'attivit\u00e0 emergente sotto la guida dell'ex mezzofondista Faouzi Lahbi \u00e8 l'atletica leggera.\nImpianti sportivi.\nLa citt\u00e0 ospita due stadi principali: per il calcio e l'atletica leggera il polivalente stadio comunale di Mogliano Veneto, per il rugby lo stadio Maurizio Quaggia. Non mancano i campi da tennis di via Colelli."}
{"id": "351512", "revid": "767487", "url": "https://it.wikipedia.org/wiki?curid=351512", "title": "Melt-Banana", "text": "I Melt-Banana sono un gruppo noise (a volte descritto come noisecore) giapponese che venne fondato nel 1992 da alcuni amici, tutti residenti a Tokyo. I primi componenti erano: Onuki Yasuko (conosciuta anche come Yasuko O. o semplicemente Yako), Agata Ichirou e Rika mm'; successivamente si aggiunse Toshiaki Sudoh (conosciuto anche come Sudoh).\nStoria dei Melt-Banana.\nI Melt-Banana furono fondati a Tokyo nel 1992 da Onuki Yasuko, Agata Ichirou e Rika mm'. Successivamente alla band si un\u00ec Toshiaki Sudoh.\nL'origine del nome \u00e8 da attribuire alla cultura della droga importata dalla Cina verso la fine degli anni '80: in particolare vi \u00e8 un gioco di parole architettato dal gruppo stesso. Presso la scena punk giapponese era molto in voga il consumo di pastiglie di eroina fumata (spesso provenienti da Taiwan a causa delle severe politiche interne del proibizionismo giapponese); tali pastiglie erano denominate \"banana\" per il loro colorito e per la loro consistenza pastosa una volta fatte scaldare su un foglio di alluminio. Di conseguenza deriva come provocazione il nome del gruppo: inizialmente attribuito in maniera informale agli elementi eroinomani della scena noisecore, definiti dall'opinione pubblica e dall'intollerante societ\u00e0 nipponica come \"sciogli-banana\", verr\u00e0 successivamente rivendicato e sbandierato da Yasuko O. in qualit\u00e0 di nome del gruppo stesso.\nAd oggi i Melt-Banana hanno pubblicato 8 full-length album, e 23 EP (una parte dei quali sono split con altri gruppi). Nel 1997 crearono la loro etichetta discografica, la A-Zap, e ripubblicarono tutti i dischi precedenti, eccezion fatta per \"Scratch or Stitch\", che pu\u00f2 essere trovato sull'etichetta noise Skin Graft Records. Un mese dopo Toshiaki Sudoh lasci\u00f2 la band, ed il gruppo venne aiutato da diversi batteristi per completare il tour ed i successivi dischi. Ogni anno i Melt Banana propongono un tour negli Stati Uniti, e molto spesso vengono in Europa, lasciando minor spazio ai tour giapponesi. Steve Albini ha prodotto molti dei dischi dei Melt-Banana.\nStile.\nLa musica dei Melt-Banana fa parte di quel genere che molti descrivono come \"noise rock\" o \"noisecore\". Entrambi i generi, comunque, si riferiscono a generi che mescolano noise, rock ed altri generi. Agata sovrappone, generalmente, due riff differenti aggiungendo inoltre degli effetti sonori apparentemente casuali che contribuiscono alla sensazione di rumore. Yasuko O. propone invece un cantato grezzo e brutale, urlando a squarciagola nel microfono. Le linee del basso di Rika mm' non sono molto diverse da quelle di altri gruppi, ma donano un'ulteriore dose di rumorismo al lavoro di Agata. La batteria, solitamente, propone semplicemente una grande velocit\u00e0 (anche se negli ultimi dischi \u00e8 diventata pi\u00f9 tecnica). Il gruppo descrive la sua musica pi\u00f9 recente (specialmente Teeny Shiny e Cell-Scape) come pop, ma in realt\u00e0 ci si trova lontanissimi da esso. Tra le altre cose, molti dei loro dischi (eccetto i due appena menzionati) sono volutamente in bassa fedelt\u00e0.\nI Melt-Banana hanno registrato una cover di \"Tintarella di luna\" di Mina.\nSono citati nel libro Guerra agli umani di Wu Ming 2"}
{"id": "351513", "revid": "23390", "url": "https://it.wikipedia.org/wiki?curid=351513", "title": "Philipp F\u00fcrst zu Eulenburg-Hertefeld", "text": ""}
{"id": "351515", "revid": "23390", "url": "https://it.wikipedia.org/wiki?curid=351515", "title": "Philipp zu Eulenburg-Hertefeld", "text": ""}
{"id": "351516", "revid": "11266", "url": "https://it.wikipedia.org/wiki?curid=351516", "title": "Malattia autoimmunitaria", "text": ""}
{"id": "351518", "revid": "23390", "url": "https://it.wikipedia.org/wiki?curid=351518", "title": "Philipp von Eulenburg", "text": ""}
{"id": "351520", "revid": "23390", "url": "https://it.wikipedia.org/wiki?curid=351520", "title": "Philipp Eulenburg", "text": ""}
{"id": "351522", "revid": "32658", "url": "https://it.wikipedia.org/wiki?curid=351522", "title": "Chiesa degli ottimati", "text": ""}
{"id": "351535", "revid": "4711", "url": "https://it.wikipedia.org/wiki?curid=351535", "title": "Sesta Crociata", "text": ""}
{"id": "351536", "revid": "4711", "url": "https://it.wikipedia.org/wiki?curid=351536", "title": "Nona Crociata", "text": ""}
{"id": "351537", "revid": "4711", "url": "https://it.wikipedia.org/wiki?curid=351537", "title": "Crociate del nord", "text": ""}
{"id": "351538", "revid": "121613015", "url": "https://it.wikipedia.org/wiki?curid=351538", "title": "Cuculus canorus", "text": "Il cuculo (Cuculus canorus , 1758) \u00e8 un uccello membro della famiglia Cuculidae.\n\u00c8 voce onomatopeica che deriva dal verso caratteristico \"cu-cu, cuc\u00f9\" di questo uccello che in alcune regioni italiane \u00e8 chiamato \"cucco\", \"cuc\u00f9\", \"cucc\u00f9\" oppure \"cucu\". La pronuncia tradizionalmente preferita della parola \u00e8 , ma oggi prevale la variante sdrucciola .\nDescrizione.\nIl cuculo \u00e8 lungo circa 30\u201335\u00a0cm, ha un'apertura alare di 55\u201360\u00a0cm e pesa 70-160 g. Il piumaggio \u00e8 sull'azzurro nella parte superiore, mentre nella femmina talvolta pu\u00f2 essere rossiccio. Nella parte inferiore \u00e8 pi\u00f9 chiaro con strisce trasversali scure. Possiede zampe corte, ali lunghe e sottili alla fine, coda lunga, pi\u00f9 grossa alla radice.\nDistribuzione e habitat.\nIl cuculo \u00e8 diffuso in Eurasia e in Africa. Sverna in Africa meridionale mentre nidifica in Europa e in Africa settentrionale.\nVive praticamente in ogni ecosistema, preferisce comunque i boschi, specialmente luminosi e con un ricco sottobosco, di collina e pianura.\nBiologia.\nRiproduzione.\nIl cuculo \u00e8 noto per la sua peculiare caratteristica del parassitismo di cova. Esso consiste nel deporre il proprio uovo all'interno del nido di altri uccelli (una cinquantina di specie di Passeriformi, maggiormente cannaiole, capinere, forapaglie, ballerine e averle e anche drongo africano); questo perch\u00e9 il cuculo adulto si nutre di un'alimentazione diversa da quella dei piccoli, mentre altri uccelli, per esempio le cannaiole, hanno la stessa alimentazione. La femmina depone un solo uovo in ogni nido da aprile in poi, per un totale di circa 15-20 giorni. Le uova somigliano molto a quelle della specie \"ospite\" ma il tipo di uova varia in base alla specie.\nAlla schiusa, che di norma avviene dopo circa 12 giorni, il piccolo del cuculo, con l'aiuto del dorso, si sbarazza delle altre uova non ancora schiuse presenti nel nido rimanendo quindi come unico ospite del nido. I genitori adottivi vengono ingannati da questo comportamento e nutrono il cuculo come se fosse un proprio nidiaceo per 2-3 settimane.\nSi \u00e8 scoperto che i cuculi, dato che non devono occuparsi dei piccoli, migrano nei quartieri di svernamento subito dopo aver deposto le uova.\nAlimentazione.\nIl cuculo si nutre di insetti vari, bruchi (come la processionaria), molluschi e ragni.\nTassonomia.\n\"Cuculus canorus\" ha quattro sottospecie:\nMusica.\nGeorg Friedrich H\u00e4ndel compose un famoso concerto per organo e orchestra chiamato \"Il cuculo e l'usignolo\" (HWV 295) a causa dell'imitazione del canto di questi due uccelli da parte dell'organo all'interno del secondo movimento.\nUn altro celebre brano \u00e8 la \"Toccata con lo scherzo del cucco\" di Bernardo Pasquini, ripreso e orchestrato da Ottorino Respighi nella sua suite orchestrale \"Gli uccelli\".\nUn altro brano in cui compare il cuc\u00f9 \u00e8 nel \"Festino nella sera del Gioved\u00ec grasso avanti cena\", op. 18: \"Capricciata e Contrappunto bestiale alla mente\" di Adriano Banchieri, degli inizi '600, dove il cuc\u00f9 s'inserisce insieme a cane, gatto e chiurlo a verseggiare per onomatopee carnascialesche.\nAntonio Vivaldi, ne Le quattro stagioni, alla battuta 31 dello spartito del suo concerto Estate ha inserito la dicitura \"IL CUCCO\", mentre nel sonetto che accompagna il concerto c'\u00e8 il verso che dice \"Scioglie il cucco la voce\", da cui si deduce che dalla battuta 31 del suo concerto Estate riproduce in musica il canto del cuculo.\nIl \"Cuc\u00f9\" \u00e8 anche il brano n. 9 nel \"Carnevale degli animali\" di Saint Sa\u00ebns, dove nel bosco misterioso, ritratto dai pianoforti, s'inserisce il verso del cuculo introdotto dalle misteriose comparse del clarinetto.\n\"Cuc\u00f9\" \u00e8 il verso che appare nella canzone popolare \"Al canto del cuc\u00f9\", interpretata anche da Orietta Berti.\n\"La canzone del cuc\u00f9\" di Marvin Hatley \u00e8 il tema delle comiche di Stan Laurel e Oliver Hardy.\nOrologeria.\nAlcuni orologi sono chiamati orologi a cuc\u00f9 in quanto includono una suoneria che imita il verso del cuculo allo scandire delle ore."}
{"id": "351542", "revid": "767487", "url": "https://it.wikipedia.org/wiki?curid=351542", "title": "Ipotesi di complotto", "text": "Ipotesi di complotto (\"Conspiracy Theory\") \u00e8 un film del 1997 diretto da Richard Donner e interpretato da Mel Gibson, Julia Roberts e Patrick Stewart.\nTrama.\nIl tassista Jerry Fletcher \u00e8 un complottista e ha attrezzato il proprio appartamento con una serie di sistemi anti intrusione e di difesa. Espone pi\u00f9 volte i suoi sospetti ai suoi clienti e ad Alice Sutton, collaboratrice del procuratore che spesso spia senza che lei se ne accorga. \u00c8 figlia di un giudice assassinato, che Jerry aveva salvato da una rapina. Un giorno Jerry viene sequestrato da alcuni agenti della CIA, capeggiati dal dottor Jonas, che lo segregano in una fabbrica abbandonata, lo legano ad una sedia a rotelle e gli iniettano dell'LSD. Jerry, dopo aver avuto una serie di visioni, fugge mordendo Jonas sul naso, ruba una pistola ad un agente e minacciandolo ottiene di rivedere Alice, che riesce a tranquillizzarlo. Viene per\u00f2 arrestato e condotto sotto sorveglianza in ospedale dove, grazie alla complicit\u00e0 di Alice che scambia la sua cartella clinica con quello del paziente vicino, scampa alla sua uccisione, mentre la morte arriva presso l'altro paziente, apparentemente a causa di una crisi cardiaca.\nAlice comincia a dar credito ai racconti di Jerry, il quale descrive Jonas come un impostore; egli si presenta in ospedale in qualit\u00e0 di psichiatra della CIA, cosa ritenuta molto strana da Alice e i suoi colleghi, cos\u00ec da poterlo assassinare, ma Jerry riesce a fuggire dopo averlo riconosciuto per la ferita al naso. A questo punto Alice inizia delle indagini su Jonas, mentre Jerry invitandola a casa sua le spiega perch\u00e9 \u00e8 inseguito dalla CIA, cercando di trovare le parole giuste. Improvvisamente una squadra della CIA fa irruzione nell'appartamento di Jerry, ma i due fuggono riparandosi a casa di Alice. Arrivati nella sua abitazione, ella chiede delucidazioni, ma si arrabbia per i ricordi vaghi e confusi di Jerry, allontanandolo da casa. Fuori, Jerry viene braccato da diversi agenti ma riesce a trovare rifugio in una sala cinematografica (dove stanno proiettando \"Ladyhawke\", diretto sempre da Richard Donner) provocando il panico. Jerry contatta nuovamente Alice e si incontrano in una metropolitana dove lui dichiara i suoi sentimenti, ma lei sembra non corrisponderlo e cos\u00ec Jerry, deluso, sale su un treno abbandonandola.\nAlice si incontra con Jonas, il quale le rivela la verit\u00e0 su Jerry\u02d0 gli \u00e8 stato lavato il cervello con il progetto MKULTRA per farlo diventare un assassino programmato, aggiungendo\u00a0\u2013 mentendo\u00a0\u2013 che \u00e8 anche l'assassino di suo padre. Alice accetta dunque di fare il doppio gioco, aiutando Jonas a trovare Jerry; questo incontra Alice e riesce a fuggire dagli agenti fino ad arrivare alle scuderie private del padre di Alice, dove lei un tempo montava a cavallo. Nella scuderia, Jerry ricorda che effettivamente gli era stato ordinato di uccidere il padre di Alice, ma non aveva avuto il coraggio di farlo, perch\u00e9 aveva visto Alice per la prima volta e ne era rimasto incantato. In quel momento un gruppo di uomini della CIA, riusciti a rintracciarli grazie al telefono lasciato di proposito acceso da Alice, ora dispiaciuta per averli aiutati, si cala da un elicottero e li sorprende. Alice riesce a fuggire, mentre Jerry viene catturato da Jonas che lo riconduce nella vecchia fabbrica. Alice si rimette sulle sue tracce e lo ritrova in stato confusionale, ma in quel momento arriva Jonas con altri suoi scagnozzi, cogliendo i due di sorpresa, mentre degli agenti capeggiati da Lowry, facenti parte di una costola sconosciuta dei servizi segreti, inviati per proteggere Jerry, arrivano e uccidono gli uomini di Jonas. Egli sta per essere annegato da Jerry, ma riesce a prendere una pistola nascosta nella calza e a sparargli alcuni colpi. Jerry quindi rimane gravemente ferito, ma viene salvato da Alice che uccide Jonas con un'altra pistola. Alice confessa a Jerry di essersi innamorata di lui, mentre viene portato all'ospedale con l'elisoccorso in fin di vita.\nQualche tempo dopo, Alice visita la tomba di Jerry, lasciando la spilla del sindacato dei tassisti che lui le aveva dato qualche tempo prima e riprende a cavalcare con il suo cavallo. Tuttavia egli, in realt\u00e0, \u00e8 ancora vivo e nella sua tomba c'\u00e8 un altro cadavere; infatti Jerry viene portato via da una macchina di Lowry, fiancheggiato da Flip, un agente che fingeva di essere l'amico edicolante disabile presso il quale Jerry si riforniva di giornali per scovare complotti, cercando di evitare i contatti con Alice, fino a che gli altri collaboratori di Jonas non saranno catturati. Mentre sta cavalcando Alice scopre una seconda spilla del sindacato attaccata a una sella, e capisce che Jerry \u00e8 ancora vivo.\nProduzione.\nProdotto dalle compagnie Warner Bros. Pictures, Silver Pictures e Donner/Shuler-Donner Productions.\nCameo.\nNel film compaiono in brevi camei il regista Richard Donner (passeggero del taxi) lo sceneggiatore Brian Helgeland (foto segnaletica di Ezekiel nella camera del protagonista) e il fratello di Mel Gibson, Donal Gibson (dottore dell'ospedale che apre la porta).\nColonna sonora.\nLa colonna sonora e le musiche originali del film sono curate da Carter Burwell, compositore e musicista statunitense, noto per la sua collaborazione con i fratelli Coen.&lt;br&gt;\nNel film sono inoltre presenti i brani:\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nIl film ha incassato un totale di 75.982.834 dollari negli USA,\ne 61.000.000 circa negli altri paesi.\nCritica.\nSecondo Roberto Nepoti di Repubblica, \"il film inizia infondendo emozioni forti e trasmettendo tensione allo spettatore, ma si perde nel finale in tanti stili differenti\". Fabio Ferzetti del Messaggero invece commenta \"La commedia stona con il messaggio di fondo che poteva dare, metafora della paranoia complottistica statunitense.\nSecondo Tullio Kezich del Corriere della Sera \"I due attori protagonisti sono bravi a dare corpo a due personaggi \u00abcampati in aria\u00bb\". Invece il dizionario Morandini recensisce cos\u00ec la pellicola \"La trama appare strana, quasi assurda, ma incuriosisce lo spettatore grazie a tocchi di originalit\u00e0 disseminati lungo la pellicola\"."}
{"id": "351543", "revid": "339392", "url": "https://it.wikipedia.org/wiki?curid=351543", "title": "Re di Francia", "text": ""}
{"id": "351544", "revid": "131358", "url": "https://it.wikipedia.org/wiki?curid=351544", "title": "Re d'Inghilterra", "text": ""}
{"id": "351545", "revid": "46480", "url": "https://it.wikipedia.org/wiki?curid=351545", "title": "Senoni", "text": "I S\u00e8noni o Galli S\u00e8noni erano una popolazione celtica che si stanzi\u00f2 sia sulla costa orientale dell'Italia, nell'area dell'attuale Romagna e Marche del nord, dal fiume Montone verso sud, quindi dall'ager Decimanus, ovvero la campagna a sud di Ravenna, fino al fiume Esino - sia in una regione dell'odierna Francia corrispondente ai dipartimenti di Seine-et-Marne, Loiret e Yonne, la cui antica capitale era la citt\u00e0 di Sens, dalla quale prenderebbero il nome.\nStoria.\nSenoni stanziati in Italia.\nStando a Livio, nel 391 a.C. i Senoni si stanziarono nella zona compresa tra i fiumi Uso ed Esino.\nStando a Polibio, attorno al 400 a.C. un gruppo di Senoni attravers\u00f2 le Alpi e si stanzi\u00f2 sulla costa orientale dell'Italia, nei territori orientali della Romagna e in quelli settentrionali delle Marche dove vivevano i Piceni, in quello che venne denominato in et\u00e0 augustea \"ager Gallicus\". Ad ovest del fiume Montone, infatti, cominciava il territorio dei Galli Boi. Tale posizione, strategica per i contatti con le vie marittime e la valle del Tevere, fu il punto di partenza per le loro successive incursioni nell'Italia meridionale e centrale. Qui fondarono \"Sena Gallica\", che divenne la loro capitale.\nNel 391 a.C. invasero l'Etruria e assediarono Chiusi. Gli abitanti di questa citt\u00e0 chiesero aiuto a Roma che intervenne, ma fu sconfitta nella battaglia del fiume Allia il 18 luglio del 390 a.C. - cronologia di Varrone - o nel 387 secondo Polibio. La stessa Roma fu presa e saccheggiata dai Senoni, guidati da Brenno.\nPer oltre 100 anni tra questi due popoli si verificarono molti scontri, finch\u00e9, a seguito della battaglia del Sentino (295 a.C.) i Galli Senoni furono debellati dai consoli Publio Decio Mure e Quinto Fabio Massimo Rulliano e quindi sottomessi nel 283 a.C. dal console Publio Cornelio Dolabella. L'occupazione romana non avvenne prima del 272 a.C., anno in cui Roma port\u00f2 a termine la guerra con Taranto.\nNel 284 a.C. a \"Sena Gallica\" fu dedotta una colonia romana.\nLa presenza dei Galli Senoni \u00e8 testimoniata nell\"'ager Gallicus\" anche dopo la sottomissione ai romani; sono attestate fasi di convivenza con i Romani insediati nelle citt\u00e0 di fondovalle di Suasa, Ostra antica, etc. e i Senoni appostati nei loro villaggi sulle alture, ad esempio il sito archeologico di Montefortino di Arcevia, ed \u00e8 probabile che la popolazione e la cultura gallica fu gradualmente assorbita da quella romana. Come spesso avveniva dopo una conquista, a cambiare non era la popolazione intera ma solamente il ceto dirigente che imponeva la propria cultura e gradualmente assimilava alla \"romanit\u00e0\" i popoli sottomessi in battaglia.\nSenoni stanziati in Francia.\nAl tempo di Gaio Giulio Cesare un gruppo di Galli Senoni viveva nel territorio oggi occupato dai distretti di Seine-et-Marne, Loiret e Yonne. Dal 53 al 51 a.C. furono in guerra con Cesare, dopodich\u00e9 scomparvero dalla storia. Furono poi inclusi nella Gallia Lugdunensis.\nSociet\u00e0.\nLa distribuzione delle necropoli senoniche fa ritenere che gli abitati dei senoni fossero rurali, scarsamente popolati.\nI corredi funerari rinvenuti in territorio piceno e umbro, attestano un'intensa relazione fra la cultura di queste popolazioni e i Senoni; nel corso del tempo, le popolazioni indigene assimilarono alcuni tratti peculiari della cultura celtica dei Senoni. Ci\u00f2 \u00e8 ulteriormente testimoniato dal rinvenimento di torque, fibule, sospensioni per spade e da gioielli femminili di chiara impronta transalpina.\nEconomia.\nEra comune la pratica del mercenariato, spesso associata alla razzia verso i territori pi\u00f9 ricchi del meridione; erano Senoni i Galli reclutati dall'esercito siracusano nel IV secolo a.C.\nCommercio.\nStretti contatti commerciali erano intrattenuti dai Senoni con gli avamposti mercantili dei Piceni di Numana e con quelli d'impronta dorica di Ancona. Intensi scambi erano tenuti anche con altre popolazioni italiche, come \u00e8 confermato dalla presenza nei corredi funerari di materiali campani, tarantini e greco-etruschi.\nReligione.\nCulto dei morti.\nL'inumazione avveniva in ampie fosse quadrangolari in cui, oltre al defunto, veniva ospitato anche il suo corredo funebre; il corpo veniva posizionato in supino e con il volto orientato ad ovest, in casse lignee. La camera funeraria veniva sigillata con una pesante copertura di pietre. Esternamente, venivano collocati ulteriori elementi del corredo, quali vasellame, vasi bronzei, offerte in cibo, utensili culinari. Nelle necropoli senoniche le tombe di guerrieri sono di gran lunga le pi\u00f9 presenti.\nAltri Senoni.\n\u00c8 probabile che i Senoni furono tra quelle bande di Galli che dal Danubio invasero la Macedonia e l'Asia Minore nel corso delle scorrerie balcaniche."}
{"id": "351546", "revid": "339392", "url": "https://it.wikipedia.org/wiki?curid=351546", "title": "Re di Scozia", "text": ""}
{"id": "351550", "revid": "339392", "url": "https://it.wikipedia.org/wiki?curid=351550", "title": "Re di Danimarca", "text": ""}
{"id": "351551", "revid": "339392", "url": "https://it.wikipedia.org/wiki?curid=351551", "title": "Re di Norvegia", "text": ""}
{"id": "351553", "revid": "339392", "url": "https://it.wikipedia.org/wiki?curid=351553", "title": "Re di Svezia", "text": ""}
{"id": "351554", "revid": "339392", "url": "https://it.wikipedia.org/wiki?curid=351554", "title": "Re di Polonia", "text": ""}
{"id": "351555", "revid": "767487", "url": "https://it.wikipedia.org/wiki?curid=351555", "title": "Opposizione (astronomia)", "text": "In astronomia, si ha l'opposizione di un corpo celeste rispetto a un altro, quando il primo corpo si trova nella direzione opposta (ovvero a 180\u00b0) dal secondo, rispetto all'osservatore. Ad esempio, diciamo che \"Marte \u00e8 in opposizione rispetto al Sole\" quando il pianeta si trova sulla sfera celeste a 12h in ascensione retta dal Sole.\nCaratteristiche.\nUna caratteristica particolare dei pianeti in opposizione \u00e8 data dalla loro visibilit\u00e0 per l'intera notte. Viceversa quando il periodo di opposizione termina e il pianeta torna prospetticamente ad avvicinarsi al Sole, esso risulter\u00e0 visibile per un tempo sempre inferiore, sino a raggiungere il periodo di congiunzione quando sar\u00e0 visibile solo di giorno.\nEsistono per\u00f2 diverse opposizioni planetarie, quelle \"piccole\" e le \"grandi\" opposizioni. La differenza dipende dalla vicinanza relativa del pianeta alla Terra.\nGrande opposizione.\nSi indica \"grande\" o \"perielica\", l'opposizione di un corpo celeste rispetto alla Terra che si verifica quando il primo si trova al perielio. Poich\u00e9 anche la distanza della Terra dal Sole varia rispetto al suo valor medio, possono verificarsi grandi opposizioni particolarmente ravvicinate, quando la Terra si trova all'afelio della sua orbita.\nIl computo delle grandi opposizioni \u00e8 particolarmente rilevante per l'osservazione di Marte. Date le caratteristiche dell'orbita marziana, ricorre una grande opposizione ogni circa 15-17 anni. In questa circostanza il disco del pianeta pu\u00f2 raggiungere una dimensione angolare di 25,10\". La pi\u00f9 ravvicinata dal 1956 ha avuto luogo il 27 agosto 2003 e bisogner\u00e0 attendere fino al 2050 per un'altra cos\u00ec favorevole."}
{"id": "351556", "revid": "33178090", "url": "https://it.wikipedia.org/wiki?curid=351556", "title": "Zar di Russia", "text": ""}
{"id": "351558", "revid": "6923", "url": "https://it.wikipedia.org/wiki?curid=351558", "title": "La torcia", "text": "La torcia (\"The Firebrand\", 1987) \u00e8 un romanzo fantasy storico della scrittrice statunitense Marion Zimmer Bradley. \u00c8 una riscrittura dell\"'Iliade\" di Omero, dal punto di vista di Cassandra, e quindi tratta il mito e la leggenda che ruotano attorno alla caduta di Troia.\nIl 4 novembre 2021 l'editore HarperCollins Italia d\u00e0 nuovamente alle stampe il romanzo in una nuova versione integrale (mai pubblicata prima in Italia), ritradotta da Alba Bariffi senza le precedenti censure.\nTrama.\nIl romanzo si compone internamente di tre libri.\nLa chiamata di Apollo:\nNella ricca e potente citt\u00e0 di Troia, la regina Ecuba, incinta, vive un sogno profetico che la angoscia. Quando viene consultata, una sacerdotessa della Grande Dea dice a Ecuba e a suo marito, re Priamo, che il sogno indica che dar\u00e0 alla luce un figlio che porter\u00e0 distruzione a Troia. Priamo dichiara che questo ragazzo deve essere esposto alla morte, ma alla nascita, tre giorni dopo, Priamo accoglie le suppliche di Ecuba e lo fa allevare da un pastore sulle pendici del monte Ida. Priamo nomina il ragazzo Alexandros (poi Paride) e nomina sua sorella gemella Alexandra, che Ecuba tiene e decide di chiamare Cassandra.\nDurante la visita al tempio di Apollo con sua madre, Cassandra, di sei anni, ha una visione del dio che le dice che sta per diventare \"la sua sacerdotessa\". Negli anni successivi, Cassandra sperimenta ulteriori visioni. Quando ha dodici anni, Cassandra ha una visione di Paride, che ora \u00e8 un pastore. Cassandra chiede a suo padre l'identit\u00e0 del ragazzo, ma lui reagisce con rabbia, e viene inviata dalla sorella di Ecuba, Pentesilea, capo delle Amazzoni, una trib\u00f9 di guerriere nomadi composta solo da donne. L\u00ec, Cassandra inizia ad amare il loro stile di vita, anche se non \u00e8 privo di prove, e apprende del suo gemello, continuando ad avere visioni di lui. Cassandra vede il Giudizio di Paride, in cui suo fratello ritiene Afrodite pi\u00f9 bella di Atena o di Era; Afrodite ricompensa Paride promettendo infine l'amore di Elena di Sparta, figlia di Leda e Zeus.\nNella Colchide, governata dalla regina Imandra, Cassandra si sottopone ai riti di una sacerdotessa e le viene detto che servire la Dea \u00e8 il suo destino. All'et\u00e0 di quindici anni, Cassandra \u00e8 tristemente tornata a casa sua. Arriva durante una festivit\u00e0 in tempo per vedere Paride vincere e rivelarsi ai suoi veri genitori come loro figlio. Nonostante la profezia, Priamo ed Ecuba lo accolgono felici a casa. Tuttavia, Ettore e gli altri suoi fratelli, gelosi dell'attenzione e dei successi che Paride ha improvvisamente ottenuto, suggeriscono che venga inviato all'estero per trattare con il re Agamennone che detiene la sorella di Priamo. Paride accetta prontamente. Nel frattempo, Cassandra inizia ad allenarsi come sacerdotessa del tempio di Apollo, nonostante i dubbi che stia abbandonando la Dea. Parte dei suoi doveri include aiutare a prendersi cura dei serpenti del tempio, simboli di Python che si dice Apollo abbia ucciso. Paride torna a Troia con la bella Elena, moglie del re Menelao, e viene accolta in citt\u00e0. Gli avvertimenti di Cassandra che Elena distrugger\u00e0 Troia rimangono inascoltati e Paride denuncia sua sorella come una pazza.\nIl dono di Afrodite:\nAl tempio, Cassandra viene assalita da Crise, un prete che si traveste da Apollo per sedurla. Lei vede attraverso il suo inganno e lo combatte, ma il dio si sente insultato dal suo rifiuto e fa smettere di credere alle sue profezie gli abitanti della citt\u00e0. Il fratello di Menelao, Agamennone, usa la fuga di Elena come pretesto per la guerra e presto inizia a lanciare incursioni quotidiane su Troia, dando inizio alla guerra di Troia. Cassandra trascorre pi\u00f9 tempo con la sua famiglia per aiutare con le attivit\u00e0 quotidiane mentre gli uomini, guidati da Ettore, combattono gli invasori achei. La guerra continua sporadicamente nonostante i tentativi dell'ex alleato troiano Ulisse di porre fine al conflitto.\nDue anni dopo l'inizio della guerra, Cassandra torna a Colchide per saperne di pi\u00f9 sulla tradizione dei serpenti. Lungo la strada incontra Pentesilea. Cassandra \u00e8 infelice nello scoprire che i modi di vita nomadi delle Amazzoni e di Centauri stanno finendo e che la trib\u00f9 di Pentesilea sta diminuendo di numero. Cassandra ha una visione orribile di Apollo che lancia frecce indiscriminatamente contro entrambi gli eserciti, un segno della sua ira, che la spinge a tornare a casa. Accompagnata da una figlia adottiva di nome Miele che trova lungo la strada, Cassandra torna a Troia e scopre che la guerra non sta andando bene per i Troiani. Poco dopo il suo ritorno, Apollo assume le sembianze di Crise e diffonde una piaga nel campo degli Achei in risposta al rifiuto sacrilego di Agamennone di restituire la figlia di Crise, che \u00e8 stata prigioniera di Agamennone per tre anni. La figlia di Crise viene restituita con riluttanza a suo padre e il capo acheo prende la concubina del giovane guerriero Achille come riparazione per la sua perdita. Il furioso Achille si rifiuta di continuare a combattere. Menelao e Paride duellano, ma Paride fugge dal combattimento a causa dell'intervento di Elena e Afrodite.\nLa condanna di Poseidone:\nLa maggior parte della famiglia di Cassandra \u00e8 arrivata a pensare a lei come pazza e si arrabbia quando si sente obbligata a vocalizzare profezie che preannunciano la fine di Troia. Nonostante gli avvertimenti di Cassandra, la citt\u00e0 subisce un terremoto inviato da Poseidone, che uccide i tre giovani figli di Elena e Paride. Dopo che Patroclo viene ucciso da Ettore, il suo migliore amico Achille si unisce di nuovo alla lotta per ottenere la sua vendetta. Ettore e suo fratello minore Troilo vengono uccisi, per il dolore di tutti a Troia. Achille uccide Pentesilea in battaglia, e poco dopo Cassandra scaglia una freccia avvelenata a morte sul suo tallone non protetto. Poseidone manda un altro terremoto, abbattendo le difese di Troia. Gli Achei inondano la citt\u00e0 e Cassandra e Miele vengono violentate dal guerriero Aiace. Le donne di Troia si dividono tra gli Achei e Cassandra diventa la concubina di Agamennone. Viene liberata quando sua moglie Clitemnestra lo uccide al loro ritorno a Micene. Cassandra torna in Asia Minore, dove nel deserto spera di ricreare un antico regno, governato da una potente regina.\nContenuti.\nEcuba, madre di Ettore e Paride, poco prima della nascita di quest'ultimo aveva sognato di partorire una torcia che avrebbe dato fuoco alla citt\u00e0 di Troia. Da questo antefatto il romanzo muove per narrare la storia che conosciamo attraverso le pagine dell\"'Iliade\" e di altri testi della letteratura greca, ovvero della guerra che per dieci anni vide contrapposti greci e troiani; lo fa, come spesso accade nei romanzi di MZB (come affettuosamente viene chiamata dai suoi fan), dal punto di vista di un'eroina femminile, Cassandra, dandole voce, spessore e carattere, nonostante sia condannata a fare predizioni esatte ma a non essere mai creduta, avendo rifiutato l'amore di Apollo tale era stata la vendetta del dio.\nPur prevedendo gli sviluppi della guerra e il suo volgersi in rovina per Troia, non pu\u00f2 fare nulla per evitarla, e il lettore \u00e8 l'unico suo testimone mentre guarda, sconsolata e sconfitta, la distruzione della rocca di suo padre Priamo. Per la Zimmer Bradley (come gi\u00e0 accaduto per \"Le nebbie di Avalon\") la storia diviene cos\u00ec una raffinata metafora per raccontare gli esclusi, le voci rimaste a margine della Storia, come la caduta delle antiche regine e dei ruoli di potere che esse stesse incarnavano. Da qui, secondo Zimmer Bradley, l'emergere della societ\u00e0 attuale nata sulle ceneri di quell'epoca antica.\nI giudizi della critica.\n\u201cUna delle sue opere migliori. Marion Zimmer Bradley ha riportato la Grecia classica in vita.\u201d Jean M. Auel"}
{"id": "351559", "revid": "404338", "url": "https://it.wikipedia.org/wiki?curid=351559", "title": "Don (fiume)", "text": ""}
{"id": "351560", "revid": "4711", "url": "https://it.wikipedia.org/wiki?curid=351560", "title": "Elisabetta I di Russia", "text": ""}
{"id": "351561", "revid": "729019", "url": "https://it.wikipedia.org/wiki?curid=351561", "title": "Seconda battaglia di Bull Run", "text": "La Seconda battaglia di Bull Run, o Seconda battaglia di Manassas, fu combattuta tra il 28 agosto e il 30 agosto del 1862, nell'ambito della Campagna della Virginia del Nord della guerra di secessione americana.\nEbbe luogo al culmine di un'offensiva scatenata dall'Armata della Virginia Settentrionale del generale confederato Robert E. Lee contro l'Armata della Virginia unionista del maggior generale John Pope. L'esito della battaglia fu una schiacciante vittoria confederata, ma l'esercito unionista rimase abbondantemente integro a paragone dell'esercito del generale Irvin McDowell dopo la Battaglia di Bull Run/Prima Manassas.\nPremesse.\nNel corso dell'ultima parte di giugno e dei primi di luglio 1862, l'esercito di Robert E. Lee fu in grado di rompere la stretta mortale dell'Unione intorno alla capitale confederata di Richmond (Virginia) e di gettar fuori dalla Penisola virginiana l'Armata del Potomac del maggior generale George B. McClellan. Avendo perso l'iniziativa, McClellan imbarc\u00f2 il suo esercito su mezzi navali alla volta di Washington D.C.. Nel frattempo Lee intraprese una campagna contro l'Armata della Virginia di John Pope che stava minacciosamente appostato lungo il fiume Rapidan. Se all'esercito di Pope fosse stato consentito di unirsi a quello di McClellan, la loro forza combinata avrebbe superato i 180.000 uomini: di gran lunga pi\u00f9 numerosa di quella di Lee e del suo esercito che contava appena 60.000 uomini.\nCampagna della Virginia settentrionale.\nIl 9 agosto il maggior generale confederato Stonewall Jackson sconfisse di misura il maggior generale unionista Nathaniel P. Banks a Cedar Mountain, inaugurando una serie di manovre tattiche che sarebbero culminate nel confronto presso il Bull Run. Dopo questo confronto, Lee invi\u00f2 30.000 uomini al comando del maggior generale James Longstreet per rinforzare Jackson e rapidamente arriv\u00f2 egli stesso per assumere il comando di quella forza combinata. Jeb Stuart guid\u00f2 un'incursione di cavalleria nel quartier generale di Pope a Catlett Station nella notte del 22\u201323 agosto: dalla tenda del generale unionista vennero rubati vestiti, divise, 350.000 dollari in contanti e \u2014 cosa pi\u00f9 importante \u2014 la sua rubrica dei dispacci.\nDal suo esame Lee vide confermati i suoi timori: elementi dell'Armata di McClellan stavano provando a unirsi a Pope. Il Generale confederato progett\u00f2 di distruggere immediatamente l'Armata della Virginia prima che essa potesse rafforzarsi. Il 25 agosto egli invi\u00f2 Stonewall Jackson e 24.000 uomini con un ampio movimento di fianco a circondare l'ala destra di Pope. Mentre il comandante unionista restava all'oscuro di ci\u00f2 sul fiume Rappahannock, i soldati di Jackson s'infiltrarono attraverso il varco di Thoroughfare e misero le mani su un consistente magazzino di rifornimenti federali a Manassas Junction. Gli alimenti e il vestiario di cui i confederati s'impadronirono furono i benvenuti dopo una marcia forzata di 36 ore. I Confederati poi bruciarono tutto quanto non poterono prendere con s\u00e9.\nIl 27 agosto Pope cap\u00ec che la sua posizione era indifendibile e si mise in moto per intercettare Jackson da S-O, mentre il maggior generale e comandante in capo unionista Henry W. Halleck dirigeva le sue forze su Alexandria per muovere contro Manassas Junction e Gainesville da est. Nel frattempo, a Bristoe Station, la retroguardia di Jackson al comando del maggior generale Richard S. Ewell respingeva l'avanzata delle forze di Pope, guidate dal maggior generale Joseph Hooker. Con l'Armata di Pope che s'avvicinava da ovest, Jackson decise di arretrare il suo comando durante la notte in un vagone-letto d'una ferrovia che correva parallelamente al Warrenton Turnpike, sul lato orientale, prima di piegare verso nord.\nBattaglia.\n28 agosto.\nLo scontro cominci\u00f2 appena una colonna unionista, tenuta sotto controllo da parte di Jackson nei pressi della Brawner Farm, mosse lungo il Warrenton Turnpike. Nel tentativo di prevenire Pope dall'organizzare una forte posizione difensiva intorno a Centreville, Jackson rischiava per\u00f2 di essere numericamente sovrastato dalle forze nemiche prima che James Longstreet potesse unirsi a lui. Jackson ordin\u00f2 un attacco sul fianco sinistro esposto della colonna affermando pi\u00f9 tardi che \"il conflitto fu qui feroce e sanguinoso\". Il combattimento prosegu\u00ec fin circa alle 21 (qualcuno dice mezzanotte), fin quando le forze unioniste arretrarono dal campo di combattimento. Le perdite furono pesanti per entrambi i contendenti.\nPope credeva di aver messo nel sacco Jackson e pens\u00f2 di poterlo catturare prima che egli fosse rafforzato da Longstreet. Il dispaccio di Pope inviato la sera del 28 al mag. gen. Philip Kearny lo conferma in parte: \"Il Gen. McDowell ha intercettato il nemico che si ritirava e ora lo fronteggia \u2026 A meno che stanotte egli non riesca a scappare lungo i sentieri che portano verso settentrione, egli (Jackson) dovr\u00e0 essere catturato\".\n29 agosto.\nJackson aveva iniziato la battaglia il 28 agosto con l'intenzione di infliggere a Pope un'umiliazione prima che Longstreet arrivasse col resto dell'Armata della Virginia Settentrionale. Il 29 agosto avrebbe confermato se i suoi uomini sarebbero stati o meno in grado di tenere le loro posizioni in faccia a un nemico numericamente superiore abbastanza a lungo prima di ricevere rinforzi.\nAlle 10 del mattino le forze unioniste lanciarono una serie di attacchi sconnessi contro la posizione di Jackson. Il combattimento fu intenso e vi furono perdite su entrambi i fronti. La battaglia prosegu\u00ec finch\u00e9 le forze federali non cessarono l'offensiva nel tardo pomeriggio.\nI Corpi d'armata di Longstreet arrivarono sul terreno all'incirca alle 11 del mattino e presero posizione sul fianco destro di Jackson. Del suo arrivo apparentemente non fu informato Pope fino al pomeriggio inoltrato quando una parte degli uomini di Longstreet respinse una puntata unionista. In attesa dell'arrivo di Longstreet, la linea confederata fu allungata di pi\u00f9 di un miglio in direzione sud. Il fianco sinistro di Pope era indifeso: un invito perch\u00e9 esso fosse attaccato dalle truppe fresche di Longstreet.\n30 agosto.\nAll'alba le truppe di Jackson arretrarono dalle posizioni avanzate che avevano conquistato mentre respingevano gli attacchi unionisti. Pope vide ci\u00f2 come la dimostrazione di una ritirata e, sebbene fosse ora conscio che Longstreet s'era unito a Jackson, si decise con convinzione a spingersi avanti. Il suo ordine fu: \u00abLe \u2026 forze si lanceranno immediatamente all'inseguimento del nemico ed effettueranno contro di esso una vigorosa pressione per l'intera giornata \u2026\u00bb.\nDopo una serie di scaramucce lungo tutta la giornata, Pope si mosse in forze contro la posizione tenuta da Jackson verso le 15. Jackson cos\u00ec descrisse l'assalto: \"In pochi attimi la nostra intera linea fu impegnata in un feroce e cruento combattimento col nemico. Nel momento in cui una linea del nemico era respinta, un'altra prendeva il suo posto e premeva in avanti, come spinta dalla forza del numero e dall'impeto, al fine di allontanarci dalla nostra posizione\".\nMentre le forze dell'Unione erano impegnate con Jackson, Lee ordin\u00f2 a Longstreet di avanzare. Le forze di Longstreet, che potevano contare su 28.000 elementi condotti dalle brigate di John B. Hood, si lanciarono in avanti e si abbatterono sul fianco sinistro unionista mentre Jackson teneva saldamente la sua posizione. Nel momento in cui gli uomini di Longstreet si spinsero in avanti, l'Armata della Virginia arretr\u00f2 e cominci\u00f2 a vacillare sul campo di battaglia.\nSecondo l'espressione usata da Jackson: \u00abAppena Longstreet cominci\u00f2 a premere sulla destra dei federali, la loro progressione fu frenata e subito fu ordinata un'avanzata generale della mia intera linea di combattimento. Rabbiosamente e ferocemente ogni Brigata premette in avanti, avviando su ogni parte del terreno scontri serrati e mortali combattimenti, spesso non documentabili nello scompiglio della battaglia. I Federali cedettero terreno alle nostre truppe, arretrarono in disordine e fuggirono precipitosamente, abbandonando i loro morti e feriti sul terreno\u00bb.\nElementi dell'esercito di Pope si arrestarono all'Henry House Hill \u2014 ironicamente l\u00ec dove la Brigata virginiana di Stonewall Jackson s'era accampata durante la prima battaglia di Bull Run \u2014 e condusse un'accanita resistenza finch\u00e9 l'oscurit\u00e0 non mise fine alla battaglia. Le forze unioniste abbandonarono il terreno in modo senz'altro pi\u00f9 organizzato di quanto non era invece accaduto subito dopo la prima battaglia di Bull Run.\nConseguenze.\nIncapace di sfuggire al biasimo per questa debacle, Pope fu rilevato dal comando. Al contrario le speranze della Confederazione rifulsero come non mai. Nel giro di una settimana l'avanguardia dell'Armata della Virginia Settentrionale avrebbe varcato il fiume Potomac per la Campagna del Maryland, andando incontro a un fatale scontro con l'Armata del Potomac su una cresta chiamata Antietam."}
{"id": "351564", "revid": "77358", "url": "https://it.wikipedia.org/wiki?curid=351564", "title": "I battaglia di Bull Run (I Manassas)", "text": ""}
{"id": "351566", "revid": "110157", "url": "https://it.wikipedia.org/wiki?curid=351566", "title": "Cantieri Benetti", "text": "I Cantieri Benetti sono un'azienda che opera nel settore della cantieristica con sede a Viareggio (sede storica), e stabilimento a Livorno.\nStoria.\nFondati nel 1873, sono specializzati in imbarcazioni di grandi dimensioni dall'inizio del XX secolo, quando producevano i barcobestia. \nIn seguito, gli yacht extralusso sono divenuti il principale oggetto della produzione dei cantieri, caratterizzata in genere da linee classiche e pregiate rifiniture.\nNegli anni settanta i Cantieri Benetti divennero un tipico marchio di qualit\u00e0 italiano conosciuto in tutto il mondo, e proprio per questo sono stati acquistati dalla Azimut, di cui tuttora fanno parte come sezione specializzata per imbarcazioni di lusso.\nNel 1979 costruirono su commissione dell'imprenditore saudita Adnan Khashoggi il \"Nabila\", un panfilo per l'epoca rivoluzionario, che inaugur\u00f2 l'era dei moderni \"megayacht\".\nNel 2003, dopo aver acquisito un cantiere a Fano, il gruppo Azimut-Benetti rilev\u00f2 anche lo storico cantiere navale fratelli Orlando di Livorno, dove nel 2005 avvenne il varo del primo yacht (\u201cGalaxy\u201d, 56 metri di lunghezza).\nIl cantiere di Viareggio.\nLa sede storica di Viareggio comprende un'area di circa 6.300 metri quadrati, dei quali 6.200 coperti. Gli uffici occupano una superficie di oltre 1.000 metri quadrati. Nel 2003 acquista l'area portuale del cantiere SEC, fallito negli anni precedenti, ed espande la sua produzione di imbarcazioni da diporto. Il sito produttivo di Viareggo costruisce imbarcazioni da 23\u00a0m a 37\u00a0m (Azimut vetroresina), mentre Benetti produce yacht da 32\u00a0m a 70\u00a0m.\nIl cantiere di Livorno.\nDispongono di 260.000 metri quadrati di superficie, di cui 2.500 occupati da uffici. Sono presenti diversi capannoni per le lavorazioni alle imbarcazioni in costruzione ed in allestimento.\nIl cantiere di Fano.\nSi estende su poco pi\u00f9 di 50.000 metri quadrati, 18.500 dei quali al coperto. Dispone inoltre di 60 metri di banchina nel porto. Parte della produzione viene completata a Viareggio."}
{"id": "351567", "revid": "77358", "url": "https://it.wikipedia.org/wiki?curid=351567", "title": "Battaglia di Manassas (prima)", "text": ""}
{"id": "351568", "revid": "834", "url": "https://it.wikipedia.org/wiki?curid=351568", "title": "Battaglia di Manassas (seconda)", "text": ""}
{"id": "351571", "revid": "39224", "url": "https://it.wikipedia.org/wiki?curid=351571", "title": "Malattie autoimmuni", "text": ""}
{"id": "351572", "revid": "72396", "url": "https://it.wikipedia.org/wiki?curid=351572", "title": "Alfred Redl", "text": "Biografia.\nRedl nacque nel 1864 a Leopoli in Galizia come figlio di un ispettore capo delle ferrovie. All'et\u00e0 di 15 anni entr\u00f2 nell'accademia militare di Leopoli, uscendone ufficiale nel 1887, a 23 anni d'et\u00e0.\nDal 1894 al 1895 Redl prest\u00f2 servizio nell'Ufficio delle Ferrovie, un'istituzione fondamentale proprio dal punto di vista militare all'interno dell'impero. Dal 1900 lavor\u00f2 presso lo Stato Maggiore nel controspionaggio, a partire dal 1905 nel gruppo russo e dal 1907 al 1911 come capufficio supplente. Il suo lavoro fu caratterizzato da innovazioni e Redl utilizz\u00f2 per l'epoca tecnologie all'avanguardia per \"interrogare\" gli agenti segreti nemici. Dopo la sua promozione a colonnello, nel maggio 1912, Redl venne trasferito a Praga il 18 ottobre dello stesso anno come capo di stato maggiore dell'ottavo corpo d'armata.\nDal 1903 fino alla sua morte nel 1913 Redl lavor\u00f2 come spia per la Russia. Non \u00e8 chiaro cosa lo spinse al tradimento, dato che si suicid\u00f2 poco dopo essere stato scoperto. L'ipotesi pi\u00f9 accreditata \u00e8 che sia stato ricattato dagli agenti russi, dopo essere stato scoperto in una posizione compromettente legata al fatto di essere omosessuale: rivelazione che avrebbe potuto stroncare la sua carriera (oltre a ci\u00f2, l'omosessualit\u00e0 era illegale in Austria). Allo stesso tempo, per\u00f2, era ricompensato molto bene per i suoi servigi, e il suo tenore di vita era assai superiore a quello che gli avrebbe concesso il suo stipendio di ufficiale (tra l'altro, possedeva due automobili e parecchi cavalli).\nL'ipotesi per cui Redl avrebbe lavorato anche per i servizi segreti di Francia e Italia \u00e8 stata presentata molto pi\u00f9 tardi, ma non \u00e8 stata n\u00e9 provata n\u00e9 smentita in modo credibile.\nL'addetto militare russo Mar\u010denko caratterizz\u00f2 Redl nell'ottobre 1907 come \"insidioso, taciturno, concentrato, col senso del dovere e dotato di buona memoria... dalla dolce, morbida e delicata voce... piuttosto furbo e falso che intelligente e di talento. Cinico, amante delle donne...\"\nSi ritiene che Redl abbia passato molte informazioni alla polizia segreta russa Ochrana, tra cui i piani per una futura offensiva austro-ungarica contro la Serbia. Probabilmente trad\u00ec anche ufficiali russi che si erano rivolti al servizio segreto austro-ungarico, permettendone la cattura.\nLo smascheramento.\nRedl fu smascherato grazie a numerose casualit\u00e0. La guaina di un coltello tascabile, da lui smarrita a Praga, venne rinvenuta proprio da un agente da lui stesso addestrato. Quest'ultimo inizi\u00f2 a sospettare di Redl e not\u00f2 sempre maggiori anomalie. Redl riceveva ad esempio notizie da Eydtkuhnen (l'attuale \u010cerni\u0161evskoe in Prussia Orientale), un valico della frontiera russo-tedesca sovente utilizzato dagli agenti.\nAll'inizio di aprile del 1913 una lettera indirizzata a un certo Nikon Nizetas e giacente presso la posta centrale di Vienna fu rispedita al suo mittente a Berlino. Probabilmente al fine di constatare l'identit\u00e0 del mittente, la busta fu aperta a Berlino e vi furono rinvenute 6.000 corone in banconote nonch\u00e9 due indirizzi di spie a Parigi e Ginevra gi\u00e0 noti agli austriaci ed ai tedeschi. Il maggiore prussiano Walter Nicolai inform\u00f2 il suo omologo austriaco Maximilian Ronge dell'Evidenzbureau (il quale controllava lo sportello fermoposta nell'ufficio postale centrale di Vienna assieme al capo della polizia Edmund von Gayer). Il 25 maggio 1913 il colonnello Redl pass\u00f2 a ritirare ulteriori missive per lui giacenti e venne pedinato. Redl fu infine identificato grazie a dei bollettini riempiti a mano che aveva stracciato e buttato via.\nL'arresto.\nIl capo di stato maggiore austro-ungarico, Franz Conrad von H\u00f6tzendorf, ordin\u00f2 subito dopo l'arresto di Redl e la perquisizione della sua camera nell'Hotel Klomser. Redl fu sottoposto a un breve interrogatorio in cui confess\u00f2 a Ronge di essere stato al servizio, negli anni 1910 e 1911, di potenze straniere; nel contempo dichiar\u00f2 di aver agito senza complici.\nIn seguito alla confessione di Redl, la commissione d'inchiesta si ritir\u00f2 \"per dare al delinquente la possibilit\u00e0 di porre fine rapidamente alla sua vita\". Redl si spar\u00f2 con una pistola messa a sua disposizione, fatto che fu molto deprecato dall'imperatore Francesco Giuseppe, che si preoccup\u00f2 per l'anima di Redl. Il mattino seguente un investigatore venne mandato a svolgere ulteriori verifiche presso l'albergo sorvegliato.\nConseguenze militari.\nQuando il controspionaggio austriaco constat\u00f2 che presso il conto corrente di Redl presso la Neue Wiener Sparkasse era stata registrata dall'inizio del 1907 una vistosa e ricorrente serie di depositi, che fino al 1913 avevano raggiunto la cifra di 116.700 corone, ci si rese conto che sarebbe stato invece utile proseguire l'interrogatorio di Redl per verificare l'entit\u00e0 del tradimento.\nDopo che tra i suoi lasciti si scoprirono gli ordini di battaglia, le istruzioni per la mobilitazione eventuale, i manuali di riserva e provvedimenti del controspionaggio in Galizia, gli indirizzi di copertura di stati maggiori nemici, le corrispondenze di spionaggio e altri documenti, si pens\u00f2 al peggior danno possibile: il tradimento dei piani austriaci di combattimento contro la Russia, che riportavano accuratamente le forze necessarie per l'inizio delle ostilit\u00e0 e la loro distribuzione sul campo. Tale supposizione \u00e8 stata nel frattempo confermata dagli studiosi russi.\nDato che nonostante il suicidio di Redl lo scandalo non pot\u00e9 essere occultato e venne alla luce (a quanto pare a causa delle rivelazioni del fabbro che aveva permesso agli inquirenti l'accesso alla stanza d'albergo di Redl), il servizio segreto austriaco tent\u00f2 in tutti i modi di sminuire l'accaduto di fronte all'opinione pubblica.\nSi parl\u00f2 di prime tracce di spionaggio del marzo 1912, si colleg\u00f2 l'accresciuta necessit\u00e0 di denaro di Redl con la sua passione fatale e in un referto autoptico si concluse per una patologica alterazione del suo cervello. Contemporaneamente si tent\u00f2 di rielaborare in tutta fretta il piano di invasione e di far credere ai russi che il piano rivelato fosse ancora valido.\nSi ritiene che il tradimento di Redl abbia contribuito alle sconfitte austro-ungariche durante i primi mesi della prima guerra mondiale, dato che i piani da lui divulgati erano molto dettagliati e non potevano essere stati modificati sostanzialmente nel breve tempo intercorso tra il suo suicidio e lo scoppio della guerra. Dato che Redl fece sgominare anche una serie di spie austriache e tedesche in Russia occultando in questo modo il massiccio riarmo dell'armata russa, l'Austria-Ungheria si fece un quadro eccessivamente ottimista dei rapporti di forza.\nIl conte e deputato austriaco al \"Reichsrat\" Adalbert Sternberg ebbe a dichiarare dopo la prima guerra mondiale:\nVon Sternberg continua ad analizzare le conseguenze del caso Redl come segue:\nD'altro canto, lo stato maggiore zarista confid\u00f2 apparentemente nell'immutata validit\u00e0 dei piani rivelati, e venne colto di sorpresa quando le forze austro-ungariche lanciarono la loro offensiva da un punto situato da 100 a 200\u00a0km pi\u00f9 ad occidente di quello atteso, fatto che port\u00f2 alle aspre battaglie di Kra\u015bnik e Komar\u00f3w."}
{"id": "351589", "revid": "32741", "url": "https://it.wikipedia.org/wiki?curid=351589", "title": "Lambo Team", "text": ""}
{"id": "351598", "revid": "122268210", "url": "https://it.wikipedia.org/wiki?curid=351598", "title": "Gondar (sommergibile)", "text": "Il Gondar \u00e8 stato un sommergibile della Regia Marina.\nStoria.\nFaceva parte della XI Squadriglia Sommergibili, basata a La Spezia, al comando del tenente di vascello Piero Riccomini.\nFu scelto per l'impiego come mezzo \u00abavvicinatore\u00bb di SLC e nell'agosto-settembre 1940 modificato di conseguenza: furono eliminati il cannone da 100/47 Mod. 1935, le sue munizioni, due siluri ed altro materiale; sul ponte di coperta del sommergibile furono collocati tre cilindri a tenuta stagna (uno a prua e due, affiancati, a poppa), nei quali potevano essere alloggiati altrettanti SLC. Del peso di 2,8 tonnellate, tali cilindri erano in grado di resistere fino a 90 metri di profondit\u00e0, il triplo della profondit\u00e0 consentita dal sistema, pi\u00f9 rudimentale, adottato sul primo sommergibile avvicinatore, l\u2019\"Iride\". \nDopo il fallimento del primo tentativo di attacco contro il porto di Alessandria d'Egitto \u2013 conclusosi con l'affondamento dell\u2019\"Iride\" e della nave appoggio \"Monte Gargano\" ad opera di aerosiluranti \u2013, il \"Gondar\" fu scelto per il secondo tentativo, denominato operazione \u00abG.A. 2\u00bb, che prese avvio il 19 settembre 1940. \nIl 21 settembre il sommergibile, una volta imbarcati i tre SLC, lasci\u00f2 La Spezia al comando del tenente di vascello Francesco Brunetti, ex comandante del predecessore del \"Gondar\", l\"Iride\". Giunto a Messina nella serata del 23, il \"Gondar\" prese a bordo gli uomini della X Flottiglia MAS destinati all'impresa: il capitano di fregata Mario Giorgini \u2013 comandante della I Flottiglia MAS e dell'operazione \u2013, i sei operatori degli SLC (quattro ufficiali e due sottufficiali), fra cui vi era anche il capitano del Genio Navale Elios Toschi, inventore, insieme a Teseo Tesei, degli SLC, e due sottufficiali operatori di riserva.\nIl \"Gondar\" part\u00ec da Messina alle 7.30 del 24 settembre, diretto nel punto \u00abD\u00bb al largo di Alessandria, dove avrebbe dovuto verificare che non vi fossero unit\u00e0 nemiche di vigilanza; sarebbe quindi proseguito sino al punto \u00abA\u00bb, dove si sarebbe fermato per rilasciare gli SLC.\nArrivato nel punto \u00abD\u00bb nella notte tra il 28 ed il 29 settembre, il sommergibile rilev\u00f2 per\u00f2 i segni di un'intensa attivit\u00e0 navale britannica: fu avvistata una corvetta e all'idrofono furono avvertiti i rumori di turbine appartenenti ad almeno tre navi differenti, nonch\u00e9, in un secondo tempo, anche quelli dei motori di altre navi che si stavano allontanando. Solo alle sette di sera del 29 fu possibile emergere, in ritardo sulle previsioni, ma quasi subito fu ricevuto a bordo un messaggio di precedenza assoluta inviato da Supermarina alle 13.55: il \"Gondar\" sarebbe dovuto rientrare subito a Tobruk, dato che l'operazione era stata rimandata per la partenza da Alessandria della maggior parte della flotta inglese (bersaglio dell'attacco), uscita in mare con le navi maggiori e 10 cacciatorpediniere il giorno 28, a protezione di due incrociatori, il \"Liverpool\" ed il \"Gloucester\", impegnati in missione di trasporto a Malta di 2000 uomini.\nAlle 20.30, sulla rotta di rientro, il \"Gondar\" s'imbatt\u00e9 nel cacciatorpediniere australiano \"Stuart\" a soli 1500 metri, dovendosi immergere con rapidit\u00e0 ad 80 metri. La nave avversaria individu\u00f2 per\u00f2 in breve il sommergibile con l'ecogoniometro, iniziando a bombardarlo con cariche di profondit\u00e0; due ore dopo (alle 22.30) si unirono alla caccia il cacciatorpediniere \"Diamond\" ed una corvetta, cui si aggiunsero poi anche ricognitori ed aerei antisommergibili (in particolare un idrovolante Short Sunderland). Investito da una simile pioggia di bombe di profondit\u00e0, il \"Gondar\", gravemente danneggiato nonostante tutte le manovre evasive, dovette emergere, dopo aver resistito per dodici ore: erano le 8.30 del 30 settembre.\nUna volta a galla alcuni uomini, tra cui Brunetti, avviarono le manovre di autoaffondamento: il sommergibile s'inabiss\u00f2 di poppa nel giro di poche decine di secondi, su un fondale di 2000 metri, a circa 110 miglia per 300\u00b0 dal faro di Alessandria.\nNell'affondamento vi fu una vittima, il marinaio elettricista Luigi Longobardi, attardatosi a bordo con il comandante Brunetti e pochi altri per avviare le manovre di autoaffondamento e ucciso in mare, dove era stato fra gli ultimi a buttarsi, dallo scoppio di una bomba: alla sua memoria fu conferita la Medaglia d'oro al valor militare. Il resto dell'equipaggio fu tratto in salvo\u00a0\u2013 e fatto prigioniero \u2013 dallo \"Stuart\".\nCon l'affondamento del \"Gondar\" i servizi segreti britannici iniziarono ad insospettirsi circa l'esistenza di un corpo speciale della Regia Marina incaricato delle incursioni nei porti nemici, (reparto sul quale del resto avevano gi\u00e0 alcune informazioni): notarono infatti la presenza dei tre cilindri presenti sul ponte del sommergibile, nonch\u00e9 la presenza, fra i prigionieri, di numerosi subacquei.\nIl \"Gondar\" aveva svolto in tutto 4 missioni di guerra, percorrendo complessivamente 3440 miglia in superficie e 534 in immersione.\nCOMANDANTI\nTenente di Vascello Mario Ricci dal 28 febbraio al 19 ottobre 1938;\nTenente di Vascello Piero Riccomini dal 20 ottobre 1938 al 9 settembre 1940;\nTenente di Vascello Francesco Brunetti dal 10 al 30 settembre 1940 (con i cilindri gi\u00e0 applicati)"}
{"id": "351600", "revid": "256896", "url": "https://it.wikipedia.org/wiki?curid=351600", "title": "Dal traforo del Tunnel alla catastrofe del 1999", "text": ""}
{"id": "351614", "revid": "287204", "url": "https://it.wikipedia.org/wiki?curid=351614", "title": "Battaglia di Bull Run", "text": ""}
{"id": "351617", "revid": "322321", "url": "https://it.wikipedia.org/wiki?curid=351617", "title": "Ponza", "text": "Ponza \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nEsteso sull'isola omonima e sulle vicine isole minori di Palmarola, Gavi e Zannone, appartenenti all'arcipelago delle isole Ponziane, nel Mar Tirreno. Fa parte dell'arcidiocesi di Gaeta. \nL'isola principale, quasi completamente collinare, raggiunge la massima altezza di 280\u00a0m nella sua estremit\u00e0 meridionale. La costa, molto frastagliata, presenta diverse spiagge e calette.\nClima.\nClassificazione climatica: zona C, 1092 GR/G\nStoria.\nSi ritiene che i primi abitanti siano stati gli Ausoni, nel 1500 a.C.\nTutto l'arcipelago, e in particolare Ponza, a quel tempo verdeggiante di una rigogliosa macchia mediterranea, divenne in seguito dominio romano. Le isole furono poi teatro di non poche occupazioni e spesso adibite a vero e proprio luogo di segregazione. Sull'isola furono esiliate Agrippina minore e la sorella Livilla, dopo aver tentato una congiura contro l'imperatore romano Caligola. Flavia Domitilla, parente di Domiziano, segu\u00ec la stessa sorte, a seguito di una persecuzione contro i cristiani.\nRimasta disabitata a seguito delle incursioni saracene e turche, verr\u00e0 ripopolata a partire dal 1700 con coloni di origine ischitana prima, e pi\u00f9 in generale campana, poi. Il Regime Fascista vi releg\u00f2 non pochi uomini politici avversi alla dittatura. Tra costoro, si ricordano:\nTra il 27 luglio e il 7 agosto 1943 vi fu condotto, in stato di detenzione, Benito Mussolini che, al suo arrivo, incroci\u00f2 sul porto la nave di alcuni confinati appena dimessi, tra cui Pietro Nenni.\nMonumenti e luoghi d'interesse.\nAree archeologiche.\nNel comune di Ponza, nell'isola eponima, si possono annoverare i seguenti siti archeologici:\nSociet\u00e0.\nEtnie e minoranze straniere.\nAl 31 dicembre 2015 a Ponza risultavano residenti 262 cittadini stranieri (7,85%), le nazionalit\u00e0 pi\u00f9 rappresentate sono:\nCos\u00ec come molte zone d'Italia, anche l'isola ha visto notevoli flussi migratori verso altre regioni italiane. Oltre a quelle dirette a Nord, va segnalata la costa sarda, in cui i pescatori ponzesi si sono insediati costituendo vere e proprie comunit\u00e0 nei paesi di Arbatax, Golfo Aranci, La Maddalena, Santa Teresa Gallura, Siniscola ,Cala Gonone e Porto Torres\nEconomia.\nDurante l'estate l'isola \u00e8 meta di turisti, in gran parte provenienti dalla Campania e dal Lazio. Pertanto l'economia ponzese si basa prevalentemente sul turismo e sulla pesca.\nScarsa, ma di pregevole qualit\u00e0, \u00e8 la produzione agricola, in particolare di lenticchie, cos\u00ec come quella del vino, bianco e profumato, noto come Fieno di Ponza IGT.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 340 imprese operanti nel territorio comunale, che rappresentavano lo 0,87% del totale provinciale (39.304 imprese attive), hanno occupato 706 addetti, lo 0,58% del dato provinciale (122.198 addetti); in media, ogni impresa nel 2015 ha occupato due persone (2,08).\nInfrastrutture e trasporti.\nPonza \u00e8 collegata alla terraferma da traghetti e aliscafi con corse regolari a Formia, Terracina, Napoli e stagionalmente anche con Anzio, Ischia e Casamicciola . \u00c8 inoltre collegata occasionalmente e solo durante la stagione estiva con la vicina isola di Ventotene. Durante la stagione estiva, la ditta Pontina Navigazione effettua collegamenti giornalieri da e per San Felice Circeo, localit\u00e0 della costa pi\u00f9 vicina all'isola.\nAmministrazione.\nNel 1934 passa dalla provincia di Napoli, alla nuova provincia di Littoria, costituita dal governo fascista dell'epoca. Torna a quella di Napoli nel 1935 e definitivamente a quella di Littoria (poi Latina) nel 1937.\nSport.\nCalcio.\nLa principale squadra di calcio dell'isola \u00e8 la \"Polisportiva Ponza 1985,\" che milita nel girone L laziale di 2\u00aa Categoria. \u00c8 nata nel 1985.\nMiglior piazzamento negli ultimi 10 anni \u00e8 stato nel campionato 2016-2017, classificandosi al 6\u00ba posto. Ad oggi la Polisportiva ha anche una scuola di canoa riconosciuta dalla Fick, e dal 2014 un nuovo assetto organizzativo e sportivo, con l'inserimento di attivit\u00e0 fitness, yoga, pilates e pallavolo."}
{"id": "351618", "revid": "9733", "url": "https://it.wikipedia.org/wiki?curid=351618", "title": "Libera (mitologia)", "text": ""}
{"id": "351619", "revid": "120027156", "url": "https://it.wikipedia.org/wiki?curid=351619", "title": "Sposalizio della Vergine (Perugino)", "text": "Lo Sposalizio della Vergine \u00e8 un dipinto a olio su tavola (234x186 cm) del Perugino, databile al 1501-1504 e conservato nel Mus\u00e9e des Beaux-Arts di Caen, in Francia.\nStoria.\nL'opera venne originariamente dipinta per la Cappella del Santo Anello nel Duomo di Perugia, dove era conservata la reliquia dell'anello nuziale della Vergine. La cappella, completata nel 1489, venne ridecorata dopo che la reliquia venne recuperata nel 1488, dopo essere stata rubata da una chiesa di Chiusi.\nLa grande pala d'altare, dopo essere stata inizialmente commissionata al Pinturicchio, venne poi affidata al Perugino, che vi lavor\u00f2 dal 1501 al 1504. Con le soppressioni napoleoniche, nel 1797, il dipinto fu confiscato durante le spoliazioni napoleoniche. \u00c8 nelle collezioni del cardinale Joseph Fesch, poi acquistate, nel 1845, in parte da un libraio di Caen in Normandia, Bernard Mancel, il quale nel 1872 le don\u00f2 al Museo di Belle Arti di Caen, allora diretto dal pittore Alfred Guillard. Il dipinto venne trafugato e se ne riusc\u00ec a individuare la collocazione solo nel 1840. Da allora Perugia ne richiede la restituzione ma ogni tentativo del comune di Perugia di riavere l'opera and\u00f2 fallito.\nDescrizione e stile.\nLa composizione del dipinto richiama la \"Consegna delle chiavi\" che Perugino aveva affrescato circa vent'anni prima nella Cappella Sistina: ricorre infatti nello sfondo il grande edificio ottagonale a pianta centrale (simbolo del Tempio di Gerusalemme), alla fine di un pavimento a riquadri prospettici, che amplifica la scena in primo piano secondo un ideale di razionalit\u00e0 geometrica che \u00e8 diventato tra gli emblemi del Rinascimento italiano, soprattutto dopo che venne ripreso anche da Raffaello in un celeberrimo \"Sposalizio\" nella Pinacoteca di Brera (1504).\nL'edificio si trova alla sommit\u00e0 di una gradinata, ed ha quattro protiri rinascimentali con archi a tutto sesto e cupolette in corrispondenza dei quattro lati principali, dove si aprono verosimilmente quattro portali con timpano triangolare identici. Il motivo dell'arcata, cieca, si trova anche nei lati minori. Oltre la cornice marcapiano, il secondo piano presenta un'intelaiatura decorativa con lesene, marcadavanzale e cornicione, in cui si aprono finestre rettangolari con timpano ad arco. Il coronamento, con camminamento balaustrato, \u00e8 una cupola con tegole di laterizio, tagliata dal bordo superiore del dipinto che la fa apparire ancora pi\u00f9 imponente di quello che in realt\u00e0 possa essere. Si tratta di un edificio che richiama l'ideale classico del Rinascimento, come lo immaginavano gli intellettuali dell'epoca basandosi sui trattati di Leon Battista Alberti: in realt\u00e0 l'architettura dell'antica Roma non ha mai prodotto edifici con tali elementi.\nCome nella maggior parte delle opere peruginesche, la composizione \u00e8 impostata a criteri di simmetria, movimentati dal variare ritmico delle pose. Attorno al perno centrale del sacerdote, che sta perfettamente sull'asse dell'edificio centrale e, soprattutto della sua maestosa porta aperta sullo sfondo, sono disposti san Giuseppe, a sinistra vestito di giallo, con dietro il corteo maschile, e la Vergine Maria, a destra, seguita dalle donne. Secondo le storie di Maria infatti lei, appena uscita dal periodo monacale nel Tempio di Gerusalemme, in cui aveva trascorso tutta l'adolescenza, venne destinata alle nozze ma solo con colui che portando un ramoscello (o mazza) fosse stato prescelto da un segno divino. Il ramoscello di Giuseppe fior\u00ec, mentre quelle degli altri giovani no, infatti nell'iconografia dell'episodio si vede sempre almeno uno di loro che spezza il proprio ramoscello con una gamba o il ginocchio. L'evidente vecchiaia di Giuseppe era anche un elemento che metteva in risalto l'impossibilit\u00e0 di consumazione del matrimonio, sottintendendo cos\u00ec il dogma della verginit\u00e0 di Maria.\nI panneggi ricadono pesanti e luminosi come macchie di colore, con quell'effetto \"bagnato\" che Perugino aveva appreso durante la sua formazione fiorentina nella bottega del Verrocchio.\nIl paesaggio sullo sfondo mostra dolci colline, punteggiate da esili alberelli, che sfumano in lontananza verso l'orizzonte, dando l'impressione di uno spazio infinitamente vasto e profondo."}
{"id": "351622", "revid": "1543377", "url": "https://it.wikipedia.org/wiki?curid=351622", "title": "Genovino", "text": "Il genovino era una moneta d'oro di valore simile al fiorino.\nStoria.\nIl Genovino fu emesso a Genova per la prima volta nel 1252, poco prima dell'emissione della moneta fiorentina. La moneta fu emessa fino al 1415. Accanto al genovino furono emesse anche monete equivalenti al suo ottavo (ottavino) ed al suo quarto (quartarola). \nCornelio Desimoni e Lopez, ritengono che il peso di quest'ultima moneta sia stato modellato su quello di una moneta gi\u00e0 in uso nel mediterraneo, il tar\u00ec. Questa aveva, di fatto, peso piuttosto irregolare, ma il peso del tar\u00ec di conto corrisponde a quello della quartarola.\n\u00c8 lecito supporre che l'ottavino rappresentasse una sorta di mezzo tar\u00ec (notevolmente migliorato nella lega), la quartarola un tar\u00ec e il genovino il soldo di tar\u00ec. Aveva lo stesso peso (3,5\u00a0g) e titolo (24\u00a0K); il diametro era di circa 20\u00a0mm. \nAl dritto aveva la porta di un castello (tipica delle monete di Genova) e intorno \"+ I A N U A\", cio\u00e8 \"porta\" in latino che assonava con il nome della citt\u00e0 e che era stato usato anche nelle prime monete.\n&lt;br&gt;Al rovescio la croce araldica e intorno CVNRADVS REX, cio\u00e8 Corrado III che nel 1139 aveva concesso alla citt\u00e0 il diritto di battere moneta. \nDopo il 1339, con Simone Boccanegra, primo doge della Repubblica di Genova, si inizi\u00f2 a mettere l'indicazione dogale con la scritta: \" \"X\" DVX IANVENSIVM PRIMVS\"."}
{"id": "351628", "revid": "339392", "url": "https://it.wikipedia.org/wiki?curid=351628", "title": "Congresso statunitense", "text": ""}
{"id": "351629", "revid": "486946", "url": "https://it.wikipedia.org/wiki?curid=351629", "title": "Congresso Statunitense", "text": ""}
{"id": "351630", "revid": "339392", "url": "https://it.wikipedia.org/wiki?curid=351630", "title": "Guerra d'Indipendenza americana", "text": ""}
{"id": "351633", "revid": "1818970", "url": "https://it.wikipedia.org/wiki?curid=351633", "title": "Siris (Lucania)", "text": "Siris ( in greco) era un'antica citt\u00e0 della Magna Grecia, in Lucania, nata sulla riva sinistra del fiume Sinni nei pressi della foce, nei pressi dell'attuale Nova Siri.\nStoria.\n\"Siris\" ebbe un territorio ricco e fertile, la Siritide, sul quale, secondo la tradizione, si stanziarono dapprima esuli troiani intorno al XII secolo a.C. e poi coloni provenienti da Colofone, citt\u00e0 della Ionia (costa centro-occidentale dell'attuale Turchia), nel 675 a.C. circa.\nLa citt\u00e0 venne fondata, verosimilmente da coloni focesi, indicativamente a cavallo tra l'VIII e il VII secolo a.C. nei pressi della foce del fiume \"Siris\", l'attuale Sinni.\nLa floridezza e la ricchezza della colonia, acquisite nel corso dei decenni, suscitarono \"l'invidia\", ma soprattutto la preoccupazione delle vicine citt\u00e0 achee di \"Metapontum\" (attuale Metaponto), \"Sybaris\" (attuale Sibari) e \"Kroton\" (l'attuale Crotone) che vedevano espandersi il potere economico di una colonia ionia. Alleatesi, le tre citt\u00e0 invasero la Siritide e sconfissero intorno al 570-565 a.C. Siris che decadde, continuando la sua esistenza sotto l'influenza di Sibari e Metaponto.\nGli esuli si rifugiarono probabilmente sulla vicina altura di Pandosia (attuale Anglona), sulle alture delle attuali Montalbano Jonico e Tursi. Un secolo e mezzo dopo a circa 5\u00a0km (24 stadi) venne fondata una colonia congiunta di tarentini e turioti, con il nome Heraclea. Di Siris rest\u00f2 solo il porto che da allora venne utilizzato da Heraclea."}
{"id": "351638", "revid": "4711", "url": "https://it.wikipedia.org/wiki?curid=351638", "title": "Giorgio II d'Inghilterra", "text": ""}
{"id": "351640", "revid": "185700", "url": "https://it.wikipedia.org/wiki?curid=351640", "title": "Giorgio III d'Inghilterra", "text": ""}
{"id": "351641", "revid": "4711", "url": "https://it.wikipedia.org/wiki?curid=351641", "title": "Giorgio II del Regno Unito", "text": ""}
{"id": "351643", "revid": "4711", "url": "https://it.wikipedia.org/wiki?curid=351643", "title": "Anna d'Inghilterra", "text": ""}
{"id": "351644", "revid": "767487", "url": "https://it.wikipedia.org/wiki?curid=351644", "title": "Diary of Dreams", "text": "Diary of Dreams \u00e8 un gruppo musicale Darkwave tedesco fondato da Alistair Kane e Adrian Hates. Il cantante, Hates, aveva gi\u00e0 collaborato con la band irlandese-tedesca The Garden of Delight che si occupava di gothic rock, componendo quasi tutti gli album da solo, con un minimo aiuto da parte degli altri membri del gruppo. Anche nei Diary of Dreams si occupa quasi totalmente del songwriting."}
{"id": "351645", "revid": "1305772", "url": "https://it.wikipedia.org/wiki?curid=351645", "title": "Taddeo Grandi", "text": "Biografia.\nFiglio di Antonio e di Maria Pedretti.\nPrese parte alle campagne del 1859, 1860, 1861. Ferito mentre combatteva agli ordini di Nino Bixio fu di nuovo volontario a Mentana ed infine, sempre a fianco di Giuseppe Garibaldi, combatt\u00e9 nella battaglia dei Vosgi.\nPubblic\u00f2 nel 1880 (Tipografia Azzo Guidi, Bologna) il libro: \"Ciro Menotti e i suoi compagni\", nel quale si rievocano le vicende che portarono alla morte del patriota, giustiziato nel 1831 in seguito ad un non mai dimostrato tentativo di golpe ai danni di Francesco IV d'Este.\nIl libro - del quale una copia \u00e8 custodita presso la biblioteca del Museo del Risorgimento di Genova - \u00e8 estremamente ricco di particolari riguardo alle vicende legate alla posa del monumento a Ciro Menotti in Modena.\nSposato con Giuseppina ebbe 5 figli, i cui nomi ne testimoniano la fede mazziniana: Ivo, Giuseppe Mazzini, Ciro Menotti, Anita Garibaldi ed Ofelia.\nI figli di Ciro Menotti Grandi furono Anita Grandi e Giuseppe Garibaldi Grandi, a cui fu tolto il secondo nome Garibaldi all'Accademia Militare di Modena. Quest'ultimo fu capitano degli alpini morto in Russia nella seconda guerra mondiale, ed insignito della medaglia d'oro al valor militare, la cui morte \u00e8 narrata da Nuto Revelli nel racconto della battaglia di Nikolaevka."}
{"id": "351651", "revid": "4711", "url": "https://it.wikipedia.org/wiki?curid=351651", "title": "Edoardo VII d'Inghilterra", "text": ""}
{"id": "351654", "revid": "767487", "url": "https://it.wikipedia.org/wiki?curid=351654", "title": "Virgin Steele", "text": "I Virgin Steele sono un gruppo musicale epic metal statunitense originario di New York e fondato nel 1981.\nIl gruppo \u00e8 considerato a livello mondiale uno dei padri fondatori del genere epic metal e ha negli album Noble Savage ed Invictus alcuni tra i suoi principali cavalli di battaglia.\nNel corso degli anni, fino a giungere ai giorni nostri, i Virgin Steele hanno progressivamente inglobato nel loro sound elementi di musica teatrale, orchestrali, sinfonici e progressivi sfociati in progetti innovativi, come la Metal Opera \"The House of Atreus\" del 1999/2000, ispirata all'Orestea di Eschilo ed al mito greco di Atreo, e la colonna sonora per un film immaginario, Visions of Eden (The Lilith Project - A Barbaric Romantic Movie of the Mind) del 2006, ispirata alla leggenda sumera di Lilith.\nBiografia.\nGli esordi.\nNel 1981, a seguito di precedenti esperienze in band underground quali Phoenix e Mountain Ash, David DeFeis terminati gli studi scolastici \u00e8 in cerca di un gruppo dove proporsi come cantante e realizzare cos\u00ec la sua grande passione per la musica. Tramite conoscenze comuni, entra in contatto con un chitarrista ed un batterista che avevano appena iniziato a fare delle \"jam session\" e che stavano vagliando i membri adatti per formare una vera e propria band. L'audizione (incentrata sulle cover di \"No Quarter\" dei Led Zeppelin, \"Child In Time\" dei Deep Purple e \"Catch the Rainbow\" dei Rainbow) \u00e8 un successo e David viene immediatamente accettato.\nDeFeis per\u00f2 \u00e8 molto insoddisfatto del bassista Kelly Nichols e decide di allontanarlo per sostituirlo con l'amico Joey \"O\" Reilly, Kelly comunque trover\u00e0 il successo con i L.A. Guns.\nCon David DeFeis alla voce &amp; tastiere, Joey \"O\" Reilly al basso, Jack Starr alla chitarra e Joey Ayvazian alla batteria nel 1981 nascono ufficialmente i Virgin Steele.\nIniziano a provare insieme e dopo solo 3 settimane entrano in studio per registrare quella che avrebbe dovuto essere una demo ma che poi diventer\u00e0 l'album di debutto della band. Con soli 1.000 dollari di budget il demo viene registrato e mixato in una settimana. Jack spedisce il risultato del loro lavoro a molte riviste del settore che apprezzano molto lo stile originale proposto: un misto tra l'heavy statunitense e le atmosfere epiche dei Rainbow. La band non sfugge alla Shrapnel Records di Mike Varney che decide di includere la canzone \"Children Of The Storm\" nella compilation \"US Metal, volume II\". L'album viene tirato in 10.000 copie che vanno esaurite in pochissimo tempo e il gruppo si trova ad avere gi\u00e0 un discreto numero di fan. Fra le lettere di apprezzamento arrivano anche quelle di due giovani gruppi statunitensi, rispettivamente da Seattle e dalla California: i Queensr\u00ffche ed i Metallica.\nNel 1982 i Virgin Steele firmano un contratto con la neonata casa discografica Music for Nations, risultando essere il primo gruppo messo sotto contratto dall'etichetta che poi, nel corso degli anni, produrr\u00e0 svariati artisti quali Metallica, W.A.S.P., Manowar e Mercyful Fate.\nIl successo.\nNel 1983 vengono pubblicati il secondo album Guardians of the Flame e l'EP \"A Cry in the Night\" (uscito negli USA come \"Wait for the Night\"). Il nuovo album ottiene grande successo soprattutto in Europa al quale fanno seguito innumerevoli concerti dal vivo. I rapporti all'interno della formazione comunque non sono buoni, dato che DeFeis e Starr hanno profonde divergenze sulle sonorit\u00e0 future. Starr, uscito definitivamente dalla band, si dedica quindi alla carriera solista (il suo primo disco \"Out of Darkness\", con l'ex-Riot Rhett Forrester alla voce, verr\u00e0 comunque prodotto dallo stesso DeFeis) e viene prontamente sostituito dall'amico d'infanzia di DeFeis: Edward Pursino. Una nota curiosa sta nel fatto che Pursino non \u00e8 mai stato ufficialmente invitato ad entrare nel gruppo: \u00e8 solo arrivato, ha attaccato la sua chitarra all'amplificatore e non \u00e8 mai pi\u00f9 andato via.\nI rapporti tra David DeFeis e Jack Starr si inaspriscono ulteriormente quando quest'ultimo tenta inaspettatamente di appropriarsi del nome \"Virgin Steele\" programmando delle date in Francia con la sua band solista. Una causa legale bloccher\u00e0 Starr nel suo intento.\nAl termine del 1985, alcuni membri dei Virgin Steele contribuiscono massicciamente al disco della band \"Exorcist\" intitolato \"Nightmare Theatre\". Bench\u00e9 DeFeis sia accreditato solo come produttore, le similit\u00e0 timbriche tra il cantante Damien Rath e David DeFeis portano a pensare che lui ed il chitarrista Marc Dorian siano in realt\u00e0 proprio lo stesso David DeFeis ed Edward Pursino. Voci simili circolarono anche per l'album \"Stay Ugly\" dei canadesi \"Piledriver\". Tali fatti sono, comunque, sempre stati smentiti dai diretti interessati.\nNel 1986, finalmente, esce \"Noble Savage\", terzo album della band e primo con la nuova formazione che propone i Virgin Steele in forma smagliante. Libero di sperimentare, ed accompagnato da uno stratosferico Pursino, il songwriting di DeFeis raggiunge livelli raffinatissimi senza pi\u00f9 l'ingombrante presenza di Starr da sempre maggiormente propenso ad un suono pi\u00f9 canonico. L'album \u00e8 considerato uno dei capolavori del genere ed \u00e8 tuttora apprezzato moltissimo dalla critica e dal pubblico. L'altissima caratura di \"Noble Savage\" porta, inoltre, i Virgin Steele ad essere considerati, assieme ai Manowar, i paladini di una scena metal sempre pi\u00f9 in ascesa specialmente in Europa. Richieste per tour europei diventano sempre pi\u00f9 frequenti e la band sembra pronta a diventare lei stessa un punto di riferimento per gruppi giovani ed emergenti.\nIl fallimento dell'etichetta.\nL'anno successivo a \"Noble Savage\" i Virgin Steele partono per ben due tour europei: il primo con i Manowar ed il secondo con i maestri Black Sabbath; nello stesso periodo cambiano anche etichetta, firmando per la SPV GmbH, e produttore, affidandosi a Zoran Busic (Saga). Questi cambi si rivelarono decisioni infelici poich\u00e9 quando, nel 1988, venne dato alle stampe il quarto album \"Age of Consent\" l'etichetta, nonostante le numerose pressioni che aveva esercitato insieme a Busic per delle canzoni meno heavy e pi\u00f9 commerciali, si dimostr\u00f2 incapace di promuovere in modo adeguato la nuova uscita che si rivel\u00f2 un fiasco a livello di vendite e decret\u00f2, per giunta, il fallimento proprio della stessa SPV GmbH. Durante la registrazione di quest'album Joe \"O\" Reilly non \u00e8 presente per problemi di salute e le parti di basso vengono suonate dallo stesso DeFeis tranne che in \"Lion In Winter\" dove sono eseguite da Pursino.\nIl fallimento del precedente disco impedisce ai Virgin Steele di registrare un nuovo cd prima del 1992.In questo periodo di pausa, DeFeis si concentra per terminare i suoi studi musicali diplomandosi in pianoforte e composizione e forma la live band blues \"Smoke Stark Lightning\" insieme all ex-compagno Jack Starr con cui riallaccia temporaneamente i rapporti (alcuni anni pi\u00f9 tardi, i due si inalbereranno nuovamente a causa della diversit\u00e0 di vedute sulle modalit\u00e0 di ristampa dei primi due album dei Virgin Steele che contengono sia pezzi firmati da DeFeis sia pezzi firmati da Starr).\nIl ritorno.\nCon il definitivo abbandono di \"O\" Reilly (sostituito al fianco di DeFeis, Pursino ed Ayvazian dapprima da \"Teddy Cook\", ex Dio, e successivamente da Rob DeMartino) le registrazioni del nuovo album dei Virgin Steele terminano nel 1993 con l'uscita di Life Among the Ruins.\nPreceduto dal singolo apripista \"Snakeskin Vodoo Man\" (canzone, marcatamente blues, inclusa soltanto nell'edizione americana dell'album), il disco spiazza letteralmente i fans in quanto abbandona le sonorit\u00e0 heavy, tipiche del sound della band, proponendo un hard rock anni 70 fortemente debitore ai primi Whitesnake. Tra gli episodi pi\u00f9 interessanti si segnala, comunque, la conclusiva \"Last Rose of Summer\" spesso proposta dal vivo in veste acustica.\nPer l'album (al quale segue un breve tour europeo da \"headliner\") vengono, inoltre, girati diversi video-clip raccolti in un home-video dal titolo \"Tale Of The Snakeskin Voodoo Man\".\nLa resurrezione.\nDopo la transitoria parentesi stilistica del precedente album, DeFeis decide di dedicarsi alla scrittura di un doppio concept album e di riportare i Virgin Steele ad un sound pi\u00f9 consono alla storia ed alla natura della band. Esce cos\u00ec, nel 1994, \"The Marriage of Heaven and Hell - Part One\" album grandioso che segna il ritorno agli arrangiamenti epici e pomposi lasciati da parte nel disco precedente. Da segnalare \u00e8 che, in \"The Marriage of Heaven and Hell - Part One\", \u00e8 contenuta anche una canzone intitolata \"Life Among the Ruins\" che, titolo comune a parte, non ha alcuna affinit\u00e0 con il disco omonimo.\nA seguito di altri due tour europei con Manowar e Uriah Heep, alla fine del 1995 esce \"The Marriage of Heaven and Hell - Part Two\" seconda parte della saga che ottiene grande consenso come il suo predecessore e che conferma il ritrovato vigore artistico del combo americano. Durante le registrazioni di questo lavoro Joey Ayvazian abbandona la band e viene sostituito in pianta stabile da Frank \"The Baron\" Gilchriest. Questa volta la band, nell'autunno del 1996, intraprende un tour da \"headliner\", decisamente pi\u00f9 ampio del precedente, che la porta ad esibirsi in paesi dove non aveva mai suonato prima quali l'Italia (Firenze e Milano).\nI Virgin Steele partecipano anche alla compilation \"A Tribute to Judas Priest Legends of Metal vol.2\" con una riproposizione molto grezza della canzone \"Screaming for Vengeance\". \"Desert Plains\", un'altra cover dei Judas Priest, \u00e8 inclusa nella ristampa dell'album Age of Consent come bonus track.\nTre anni dopo il precedente album, uscir\u00e0 il capitolo conclusivo della \"Marriage\" saga: Invictus (disco considerato da molti, insieme a Noble Savage, il migliore della produzione di David DeFeis e soci). Bench\u00e9 ne sia la prosecuzione, \"Invictus\" non viene denominato \"The Marriage of Heaven and Hell - Part Three\" in quanto (a differenza degli altri due album a cui \u00e8 legato) propone, a livello di testi, un inedito filo logico conduttore precedentemente solo intravisto.\nSegue un imponente tour europeo nuovamente da \"headliner\" in compagnia di Riot e Stigmata IV. Il tour propone diverse date in Italia ed ha l'apice nella performance al Biker Festival \"Motorock\" a Cremona dove ai Virgin Steele spetta l'onore di chiudere l'evento. Dopo avervi gi\u00e0 presenziato l'anno precedente, nel 1998 la band si esibisce nuovamente al Wacken Festival concludendo cos\u00ec il tour di \"Invictus\" e concentrandosi sulla stesura dei nuovi lavori.\nNel 1999 esce \"The House of Atreus Act I\" primo capitolo di un concept basato sull'Orestea, una trilogia di tragedie di Eschilo. L'opera, nata nell'ottica di essere adattata alla recitazione teatrale, eseguita da attori professionisti viene proposta in diversi teatri in Germania col nome di \"Klytaimnestra\" ottenendo il favore della critica di settore. Definita da David DeFeis come \"Metal Opera\", la pubblicazione trae a piene mani spunto dal background artistico dello stesso DeFeis in quanto figlio d'arte sempre pronto, fin dall'infanzia, a seguire gli spettacoli teatrali della compagnia del padre. Sull'album sono gli stessi DeFeis e Pursino ad occuparsi delle parti di basso a seguito dell'uscita dal gruppo di Rob DeMartino.\nSuccessivamente all'EP \"Magick Fire Music\" contenente alcuni inediti di lavorazione, nel 2000 esce la seconda parte dell'opera in doppio CD con il titolo \"The House of Atreus Act II\". Dopo la pubblicazione di quest'ultima, e con l'ingresso in formazione del nuovo bassista Joshua Block, la band parte in tour con gli svedesi Hammerfall ed i tedeschi Freedom Call. Parallelamente viene proposto, sempre nei teatri tedeschi, anche l'adattamento teatrale della trilogia di \"The Marriage of Heaven and Hell\" (\"The Marriage of Heaven and Hell - Part One\", \"The Marriage of Heaven and Hell - Part Two\", \"Invictus\") intitolato \"The Rebels\".\nDavid DeFeis appare come ospite nell'EP di debutto della band tedesca Avantasia nella canzone \"The Final Sacrifice\".\nIl ventennale.\nNel 2002 la band per festeggiare il ventennale di attivit\u00e0 d\u00e0 alle stampe due raccolte: \"The Book of Burning\" e \"Hymns to Victory\".\nLa prima raccolta contiene tracce inedite e canzoni dei primi due album riarrangiate dalla nuova formazione; fra le canzoni inedite, in particolare, si segnalano i pezzi composti ad inizio anni 90 insieme a Jack Starr precedentemente apparsi (con Starr alla chitarra) a livello underground come bootleg dal titolo \"Sacred Demos\". Vi \u00e8, inoltre, il brano \"The Chosen Ones\" che vede la partecipazione della cantante lirica Doreen DeFeis, sorella di David.\nLa seconda raccolta \u00e8, in conseguenza, un vero e proprio \"best\", con due ulteriori inediti, che copre il periodo artistico della band da \"Noble Savage\" in poi.\nVengono, a parte, ristampati per la prima volta in CD anche i primi due album del gruppo completamente rimasterizzati. Le tracce dell'EP \"A Cry in the Night\" vengono incluse come bonus nell'edizione di \"Guardians of the Flame\" ad eccezione dell'audio-intervista, datata 1982, effettuata da Mark Snider (fratello del celebre Dee).\nProgetto cinematografico.\nDavid DeFeis inaugura il suo personale studio di registrazione, denominato \"The Hammer of Zeus\" (a volte chiamato anche \"The Wrecking Ball Of Thor\"), e, tra il 2002 ed il 2005, i Virgin Steele presenziano ad innumerevoli festival in veste di \"headliner\" quali: \"Agglutination Festival\" (2003, Italia), \"Tradate Iron Fest\" (2004, Italia), \"Keep it True V Festival\" (2004, Germania) e \"Ragnarock Festival\" (2005, Olanda).\nNel settembre 2006 vede la luce \"Visions of Eden (The Lilith Project - A Barbaric Romantic Movie of the Mind)\".\nBench\u00e9 denoti una produzione abbastanza controversa in campo heavy metal (in quanto lascia grandissimo spazio alle tastiere mettendo in secondo piano chitarra, batteria e basso): tale album \u00e8 inteso come la colonna sonora narrante di un film immaginario incentrato sulla leggenda sumera di Lilith.\nA detta dello stesso DeFeis, in pratica: il disco e le sue composizioni sono strutturate in modo tale da permettere all'ascoltatore di immergersi completamente nell'atmosfera dell'album e, tramite la propria immaginazione, di porsi nella posizione adeguata per visualizzare agevolmente gli accadimenti trattati uno dopo l'altro.\nA seguito della pubblicazione del compact disc, la band sta cercando un produttore per portare la storia dell'opera nelle sale cinematografiche.\nAttivit\u00e0 recenti.\nDavid DeFeis partecipa come ospite (alle tastiere ed ai cori) nei primi due album della band newyorkese \"Immortally Committed\" rispettivamente nelle canzoni \"Epic\" e \"Council in Hell\". Inoltre, con Edward Pursino, Josh Block ed il batterista Geoff Fontaine (degli \"Exorcist\") suona alcune date con la cover band \"Carnival Of Souls\".Sempre con Josh Block, DeFeis appare anche come ospite nella cover della sua canzone \"Blood and Gasoline\" pubblicata sull'EP di esordio dalla band polacca \"Crystal Viper\". La versione originale di \"Blood and Gasoline\" appare nell'album dei Virgin Steele The Marriage of Heaven and Hell - Part One.\nNel 2007, i Virgin Steele si esibiscono al Power Prog VIII Festival (Atlanta, Georgia) ed all'Evolution Festival (Firenze, Italia).\nTra il 2007 e il 2008, gli album Noble Savage, Age of Consent, Life Among the Ruins, The Marriage of Heaven and Hell - Part One &amp; The Marriage of Heaven and Hell - Part Two vengono ristampati, con delle bonus tracks, dall'etichetta Dockyard1.\nVoci di corridoio riportano la concreta possibilit\u00e0 della prossima pubblicazione di un DVD dal vivo. Al riguardo, si sa soltanto che la band ha appositamente registrato un intero spettacolo di tre ore tenutosi al THE DOWNTOWN (Long Island, NY) il 21 dicembre 2002 e che un concerto acustico di David DeFeis ed Edward Pursino (ripreso in alta risoluzione a Monaco nel 2000) dovrebbe andare a far parte dei contenuti \"Extra\" del suddetto DVD.\nUn nuovo Virgin Steele album da studio, intitolato The Black Light Bacchanalia, \u00e8 dato alle stampe ad Ottobre 2010 per la label SPV/Steamhammer che annuncia, per il 2011, anche nuove ristampe deluxe di tutto il catalogo del gruppo da Noble Savage in poi.\nMusica Barbarico Romantica.\nI Virgin Steele suonano quello che definiscono \"Romanticismo Barbarico\" (\"Barbaric Romanticism\") ossia uno stile di vita che nella musica porta a sinfonia, romanticismo e potenza accompagnati da elementi di musica classica e testi di natura fantasy/mitologica (prevalentemente incentrati su mitologia greca e cristiana) relazionati ad eventi della vita reale.\nMolti degli album del gruppo sono concept album.\nDavid DeFeis, leader indiscusso della band, ha pi\u00f9 volte dichiarato che tutti i testi che scrive sono in qualche forma sempre e comunque basati su eventi della vita reale.\nI Virgin Steele, in alcuni concerti speciali, eseguono uno spettacolo di notevole durata denominato \"Stravaganza di Tre Ore\" (\"Three hours extravaganza\") che ripercorre, album per album, i punti salienti della loro discografia.\nLe canzoni \"Emalaith\" e \"The Burning Of Rome (Cry For Pompeii)\" sono tra le pi\u00f9 adeguate a rappresentare il sound della band.\nMetal Opera e Teatro.\nUna Metal Opera (termine coniato da David DeFeis) \u00e8 un mix di rock opera, musical in stile Broadway e \"heavy metal adattato per essere eseguito da attori a teatro\". Molte band, nel corso degli anni, si sono ispirate a questo nuovo formato introdotto dai Virgin Steele; tra queste si segnala soprattutto la metal opera Avantasia, ideata da Tobias Sammet, che ne ha fatto un uso massiccio su tutti i propri dischi.\nIn co-produzione con la compagnia teatrale tedesca Landestheater Schwaben sono stati realizzati i musical teatrali definiti di tipologia \"Metal Opera\": \"Klytaimnestra\" (basato sugli album \"The House of Atreus Act I\", \"The House of Atreus Act II\") e \"The Rebels\" (basato sugli album \"The Marriage of Heaven and Hell - Part One\", \"The Marriage of Heaven and Hell - Part Two\", \"Invictus\").\nMentre gli album \"The House of Atreus Act I\" e \"The House of Atreus Act II\" sono nati nell'ottica pionieristica di essere teatralmente rappresentati con \"Klytaimnestra\", \"The Rebels\" \u00e8 un adattamento della trilogia di dischi \"The Marriage of Heaven and Hell\" a seguito degli entusiastici riscontri critici ottenuti da \"Klytaimnestra\".\nLa prima di \"Klytaimnestra\" a Memmingen, il 5 giugno 1999, \u00e8 stato il primo spettacolo di musica teatrale incentrato sull'heavy metal ad essere mai stato realizzato.\nUna terza Metal Opera dal titolo \"Lilith\", incentrata sul materiale dell'album \"Visions of Eden\", vede la luce nel 2003. \"Visions of Eden\" verr\u00e0 poi pubblicato in CD nel 2006. A differenza di quanto avvenuto con le precedenti rappresentazioni, David DeFeis per\u00f2 dichiara: \"Non lo considero un'opera Metal. In realt\u00e0 \u00e8 la colonna sonora di un importante film che deve essere ancora fatto! E per il fottuto martello di Zeus, far\u00f2 questo film un giorno. Considero questo lavoro un film per la mente barbarico-romantico.\""}
{"id": "351668", "revid": "73843", "url": "https://it.wikipedia.org/wiki?curid=351668", "title": "Gottfried von Cramm", "text": "Ebbe la sfortuna di doversi misurare con Fred Perry e Don Budge, due dei pi\u00f9 grandi tennisti di tutti i tempi. Famoso per la sua condotta da gentiluomo e il \"fair play\", si guadagn\u00f2 l'ammirazione e il rispetto dei colleghi tennisti. Segretamente omosessuale, dovette giocare in condizioni di grande stress in un'epoca in cui gli omosessuali, nella Germania nazista, erano perseguitati e deportati.\nFu inserito nell'International Tennis Hall of Fame di Newport (Rhode Island) nel 1977.\nIn suo onore gli \u00e8 stata intitolata una strada, la Gottfried-von-Cramm-Weg a Berlino-Wilmersdorf, dove ha sede il Rot-Weiss tennis club.\nBiografia.\nNacque a Nettlingen (Bassa Sassonia, Germania) in una famiglia aristocratica facente parte dell'antica nobilt\u00e0 tedesca, ereditando il titolo di barone. Trascorse un'infanzia e una giovinezza spensierate nel castello di famiglia a Br\u00fcggen nei pressi di Hannover, e fu l\u00ec che inizi\u00f2 a giocare a tennis all'et\u00e0 di 11 anni sui campi del vicino castello di Burgdorf di propriet\u00e0 del barone Robert von Dobeneck, la cui figlia Elizabeth sarebbe poi diventata, nel 1930, la prima moglie di Von Cramm. I due divorziarono nel 1937.\nAl Burgdorf, dove venivano organizzate esibizioni dei tennisti pi\u00f9 forti di Germania, capitavano spesso Otto Froitzheim, detto il maestro, vincitore per sette volte del campionato tedesco, e Heinrich Kleinschroth, giocatore e poi capitano di Davis, che divenne per Von Cramm un secondo padre; e fu proprio al Burgdorf che incontr\u00f2 per la prima volta il leggendario Big Bill Tilden. Nell'estate del 1928, terminati gli studi, Von Cramm vinse le perplessit\u00e0 della sua famiglia, e spalleggiato da Kleinschroth, riusci ad ottenere il permesso di trasferirsi a Berlino per poter accedere al celeberrimo Rot-Weiss Club (Club Biancorosso) punto di ritrovo e allenamento dei migliori giocatori di Germania. Qui Von Cramm perfezion\u00f2 il suo tennis lavorando sul potenziamento del suo unico punto debole, il rovescio, e conobbe quello che divenne il suo primo compagno di doppio e grande amico personale, l'ebreo Daniel Prenn di origine lituano-russa, rifugiatosi a Berlino per sfuggire alle persecuzioni antisemite del neonato regime sovietico.\nLa Berlino in cui capit\u00f2 Von Cramm era infatti la Berlino di Weimar, tollerante e popolata da artisti, musicisti e scrittori, molti dei quali ebrei. Una Berlino estremamente liberale e libertina, in cui il giovane Gottfried visse in assoluta spontaneit\u00e0 scoprendo le proprie attitudini. Questi sue frequentazioni di locali ed ambienti Boh\u00e9mien saranno poi all'origine di tutti i suoi problemi con il regime hitleriano.\nNel 1932 Von Cramm si guadagn\u00f2 un posto nella squadra nazionale di Coppa Davis e vinse il primo di quattro titoli nazionali di fila. Fece anche coppia con Hilde Krahwinkel, vincendo il titolo di doppio misto al Torneo di Wimbledon. Conquist\u00f2 il suo primo titolo di singolare in un torneo dello Slam nel 1934, vincendo gli Internazionali di Francia, sconfiggendo in finale il grande campione australiano Jack Crawford, che l'anno precedente era arrivato, primo nella storia, ad un soffio dalla conquista del grande Slam.\nLa sua vittoria lo rese un eroe in patria, ma ebbe la sfortuna di conseguirla ad un anno dall'ascesa al potere di Adolf Hitler. Il suo compagno di doppio di Davis, Daniel Prenn, fu infatti costretto a fuggire rapidamente per la seconda volta di fronte a persecuzioni antisemite, questa volta verso Londra. Gottfied, per il momento, non correva rischi in prima persona, supportato com'era da Goering che, da appassionato di tennis, intendeva utilizzarlo a proprio vantaggio, sotteaendolo cos\u00ec alle grinfie di Himmler e della polizia segreta. Alto, bello e biondo, corrispondeva perfettamente all'immagine della razza ariana dell'ideologia nazista e il regime faceva pressione su tutti gli atleti tedeschi perch\u00e9 si mostrassero superiori agli avversari. Tuttavia von Cramm si rifiut\u00f2 fermamente di diventare uno strumento della propaganda nazista.\nPer tre anni consecutivi fu finalista del singolare maschile a Wimbledon, perdendo incontri memorabili contro l'inglese Fred Perry nel 1935 e nel 1936. L'anno successivo perse in finale contro lo statunitense Don Budge sia a Wimbledon che agli Internazionali degli Stati Uniti. Nel 1935 venne sconfitto nella finale del Roland Garros da Perry, ma l'anno seguente lo sconfisse, vincendo il suo secondo titolo agli Internazionali di Francia. Nel tentativo di portare von Cramm dalla propria parte, il regime nazista pun\u00ec la sua insubordinazione impedendogli di competere agli Internazionali di Francia nel 1937, nonostante fosse il campione uscente. Tuttavia si prese una parziale rivincita, vincendo il torneo di doppio in coppia con Henner Henkel.\nNonostante i suoi risultati nei tornei del Grande Slam, Gottfried von Cramm \u00e8 ricordato soprattutto per l'incontro decisivo nella finale interzona della coppa Davis del 1937. A sfidarsi furono gli Usa e la Germania, ben sapendo che il vincitore avrebbe poi avuto vita facile nel challenge round contro il Regno Unito orfano di Fred Perry passato tra i professionisti. Dopo i primi 4 incontri, sul 2 pari si decise tutto il 20 luglio 1937 sul campo centrale di Wimbledon, tra i due capitani e migliori giocatori al mondo, Von Cramm e Don Budge. Dopo i primi due set per Von Cramm, Budge riprese fiato e conquist\u00f2 il terzo e quarto; nel quinto Von Cramm si trov\u00f2 avanti 4-1 grazie ad una serie impressionante di colpi perfetti, ma Budge non si lasci\u00f2 abbattere e grazie al suo famoso rovescio si lanci\u00f2 nella rimonta, vincendo alla fine per 8-6 in un incontro considerato da molti come la pi\u00f9 grande battaglia negli annali della Coppa Davis e uno dei principali incontri nella storia del tennis. In un'intervista dopo l'incontro, Budge rivel\u00f2 che von Cramm aveva ricevuto una telefonata da Hitler a pochi minuti dall'inizio del match, che ne era uscito pallido e serioso e che gioc\u00f2 ogni punto come se la sua vita dipendesse dall'esito dell'incontro.\nDopo quel leggendario match di Davis, Von Cramm considerando i difficili rapporti con le autorit\u00e0 tedesche, decise per la prima volta di intraprendere un tour che lo avrebbe portato a giocare in America ed in Australia. Qui disput\u00f2 altri incontri memorabili che lo portarono a sfiorare il successo allo US Championship, cedendo solo al quinto set dopo un'altra maratona contro il suo amico-rivale Donald Budge, e a conquistare la semifinale agli Australian Championships in quella che rester\u00e0 la sua unica partecipazione nel major della terra dei canguri. Questo lungo tour extraeuropeo porter\u00e0 a von Cramm anche il titolo di doppio agli US Championship del 1937 in coppia sempre con Henkel, in cui demolirono la fortissima coppia americana Budge-Mako in soli tre set, e la finale agli Australian Championships del 1938, persa dai due tedeschi contro gli australiani Adrian Quist e John Bromwich, grandi specialisti del doppio.\nMa al ritorno in patria, nel 1938, von Cramm raggiunse il punto di rottura con il governo nazista. Anche se fu sempre rispettoso, continu\u00f2 a rifiutarsi di associarsi alla propaganda del regime. Gustavo Re di Svezia (suo grande amico e compagno di doppio) gli offr\u00ec asilo politico, ma il Barone rifiut\u00f2 andando incontro al suo destino. Nonostante la sua enorme popolarit\u00e0, il 5 marzo del 1938 fu arrestato dalla Gestapo e dovette affrontare un processo con le accuse di aver intrattenuto una relazione omosessuale con l'attore ebreo Manasse Herbst e di complicit\u00e0 in esportazione di valuta, in quanto il barone aveva a pi\u00f9 riprese aiutato Manasse Herbst a recuperare alcune somme di denaro altrimenti sottratte dal regime. Giudicato colpevole, fu condannato a un anno di prigione, poi ridotto a 5 mesi, che il barone affront\u00f2 con estrema dignit\u00e0. I suoi amici nel tennis internazionale ne furono indignati: Don Budge raccolse le firme di 25 atleti di primo piano e invi\u00f2 una lettera di protesta a Hitler.\nFinalmente libero, nel maggio 1939 von Cramm ritorn\u00f2 alle competizioni tennistiche. Il miglior giocatore del mondo, Budge, dopo aver realizzato il primo grande Slam della storia, pass\u00f2 professionista, e a tutti parve che nessuno potesse impedire a Von Cramm di vincere finalmente il suo meritato titolo a Wimbledon. Ma il clima politico internazionale estremamente teso di quell'ultima estate di pace, e l'ipocrisia della societ\u00e0 inglese gli provocarono problemi al suo arrivo in Inghilterra. Dopo un veto iniziale, gli venne permesso di gareggiare al torneo del Queen's Club a Londra, che vinse umiliando in semifinale l'unico avversario che avrebbe potuto contendergli il titolo di Wimbledon, lo statunitense Bobby Riggs per 6-0, 6-1. Ciononostante, i dirigenti di Wimbledon si dimostrarono irremovibili. I guai che aveva dovuto passare in seguito alle condanne della giustizia nazista lo rendevano, agli occhi della perbenista societ\u00e0 inglese, semplicemente un pregiudicato, e di conseguenza privo dei requisiti morali necessari per la partecipazione al torneo.\nGuerra e dopoguerra.\nCon lo scoppio della seconda guerra mondiale, von Cramm prest\u00f2 servizio nell'esercito tedesco. Impegnato in artiglieria nella campagna di Russia, nell'inverno del 1942 durante l'assedio di Mosca, rimase vittima di un principio di congelamento agli arti inferiori. Vista l'impossibilit\u00e0 di curarlo al fronte venne aviotrasportato nelle retrovie con uno degli ultimi aerei disponibili, salvandosi cos\u00ec la vita. Dei 120 uomini della sua compagnia, solo in 19 tornarono in patria. Nonostante la guerra gli avesse rubato alcuni dei suoi anni migliori per il tennis, vinse un altro campionato nazionale tedesco nel 1948 ed a quarant'anni esatti lo rivinse per un'ultima volta nel 1949. Nel 1951, 12 anni dopo la vergognosa \"cacciata\" del 1939, torn\u00f2 a giocare sui campi in erba di Wimbledon: a 42 anni, indossando ancora i suoi pantaloni lunghi di flanella (in un'epoca gi\u00e0 dominata dai pantaloncini corti), si arrese all'egiziano Jaroslav Drobn\u00fd; ma il Centre Court lo omaggi\u00f2 di un applauso interminabile a fine match, quasi a ricompensarlo dei torti subiti in carriera. Ad oggi Von Cramm resta, insieme a Ivan Lendl e Ken Rosewall, uno dei pi\u00f9 grandi giocatori a non essere riuscito a vincere il Singolare al Torneo di Wimbledon.\nGioc\u00f2 in Coppa Davis fino al suo ritiro dalle competizioni, dopo la stagione 1953, e detiene ancora il record per il maggior numero di vittorie in Coppa Davis tra i tennisti tedeschi. In totale disput\u00f2 82 incontri in Davis Cup, di cui 58 in singolare e 24 nel doppio.\nDopo il ritiro, funse da amministratore della Federazione tennistica tedesca. Ebbe successo con un'impresa di importazione di cotone e gest\u00ec le propriet\u00e0 terriere che aveva ereditato dal padre a Wispenstein, nella Bassa Sassonia.\nVon Cramm, essendo parte dell\"'\u00e9lite\" della societ\u00e0 europea, divenne amico della statunitense Barbara Hutton, ereditiera della famiglia Woolworth, e sua ammiratrice di vecchia data. Nel novembre 1955, dopo il fallimento del suo quinto matrimonio, la Hutton, affranta, cerc\u00f2 sicurezza e amicizia in Von Cramm. I due si sposarono, ma il rapporto, per il barone, non and\u00f2 mai oltre l'amicizia ed il rispetto, cosa che alla Hutton non poteva bastare. Divorziarono nel 1959.\nGottfried von Cramm rimase ucciso in seguito ad un incidente automobilistico nei pressi del Cairo nel 1976, dove si trovava per curare gli interessi della sua azienda di importazione di cotone dall'Egitto. La sua auto si scontr\u00f2, in un devastante frontale, contro un mezzo pesante militare autore di una manovra azzardata. Al contrario del suo fidato autista, sopravvisse all'impatto, ma spir\u00f2 pochi minuti dopo, sull'ambulanza durante la corsa disperata verso l'ospedale."}
{"id": "351669", "revid": "124123", "url": "https://it.wikipedia.org/wiki?curid=351669", "title": "Jeff McBride", "text": "\u00c8 conosciuto sia per le sue abilit\u00e0 come manipolatore di carte da gioco, monete ed altri piccoli oggetti, sia per la sua intensa attivit\u00e0 divulgativa. Nelle sue esibizioni particolarmente suggestive mischia elementi di kabuki, una forma di teatro giapponese, con elementi di illusionismo tradizionale.\nMcBride vive a Las Vegas (Nevada), dove ha dato luogo alla \"Mystery School\" e al \"McBride's Magic Center\" per promuovere l'arte magica. Si esibisce in tutto il mondo e ha partecipato a numerose trasmissioni televisive e documentari. \u00c8 apparso come \"guest star\" nella serie televisiva Star Trek - Deep Space Nine, nell'episodio \"Equilibrio Perduto\" (1994). \u00c8 autore di numerosi libri e video sulla manipolazione di carte e monete ed ha tenuto lezioni di magia e teatro per istituzioni del calibro dello \"Smithsonian Institute\", la \"Society of American Magicians\" e la \"International Brotherhood of Magicians\".\nIn Italia \u00e8 apparso pi\u00f9 volte nel 1988 nello show del sabato sera di Raiuno \"Fantastico\", condotto quell'anno da Adriano Celentano.\nMcBride ha vinto numerosi premi, tra cui un riconoscimento della \"Academy of Magical Arts\", la \"Society of American Magicians\" e la \"International Grand Prix of Magic\" come \"Magician of the Year\"."}
{"id": "351672", "revid": "767487", "url": "https://it.wikipedia.org/wiki?curid=351672", "title": "Hard-Fi", "text": "Gli Hard-Fi sono un gruppo musicale indie rock formatosi a Staines, in Inghilterra, nel 2004.\nBiografia.\nInizialmente la band venne ingaggiata nel 2004 da un'etichetta indipendente, la Necessary Records di Warren Clarke, e registr\u00f2 un album di prova di 9 canzoni suonate in luoghi insoliti, come camere da letto e pub. Di questo album vennero stampate 1000 copie, di cui solo 500 furono vendute. La band ricevette un'ottima critica radiofonica e cos\u00ec fu ingaggiata dall'Atlantic Records, che gli diede la possibilit\u00e0 di registrare di nuovo quel disco, che divent\u00f2 il loro album d'esordio, \"Stars of CCTV\". Il disco, uscito il 4 luglio 2005, ha ricevuto la candidatura al Mercury Prize e a due BRIT Awards. Inoltre ha raggiunto la prima posizione della classifica Official Albums Chart.\nDa Stars of CCTV furono estratti come singoli \"Hard To Beat\", \"Living For The Weekend\" e soprattutto \"Cash Machine\", che li ha resi famosi a livello internazionale.\nIl secondo album \"Once Upon a Time in the West\" \u00e8 stato pubblicato nel settembre 2007 e ha anch'esso raggiunto la prima posizione della classifica di vendita britannica.\nIl terzo disco \"Killer Sounds\" include i singoli \"Fire the House\", \"Good for Nothing\" e \"Bring It On\" ed \u00e8 stato pubblicato nell'agosto 2011."}
{"id": "351675", "revid": "228587", "url": "https://it.wikipedia.org/wiki?curid=351675", "title": "K 315", "text": ""}
{"id": "351677", "revid": "339392", "url": "https://it.wikipedia.org/wiki?curid=351677", "title": "Re di Ungheria", "text": ""}
{"id": "351678", "revid": "339392", "url": "https://it.wikipedia.org/wiki?curid=351678", "title": "Re d'Ungheria", "text": ""}
{"id": "351680", "revid": "339392", "url": "https://it.wikipedia.org/wiki?curid=351680", "title": "Re di Boemia", "text": ""}
{"id": "351690", "revid": "729019", "url": "https://it.wikipedia.org/wiki?curid=351690", "title": "Fiction Records", "text": "La Fiction Records \u00e8 un'etichetta discografica inglese, fondata nel 1978 da Chris Parry, precedente manager e talent scout della Polydor Records.\nLa storia di questa etichetta \u00e8 strettamente collegata a quella della band The Cure: infatti nel 1978 la band, agli inizi della sua carriera, mand\u00f2 delle demo tapes a varie delle maggiori etichette discografiche, tra cui la Polydor, per cui lavorava al tempo Chris Parry. Egli fu cos\u00ec colpito dal suono di quel gruppo che decise cos\u00ec di dar vita a un suo progetto finora mai realizzato: la fondazione di una sua etichetta discografica, la Fiction Records appunto, iscrivendo i Cure come prima band gestita.\nDa allora in avanti Fiction Records \u00e8 quasi sempre stato sinonimo di Cure, vista l'estensiva produzione del gruppo inglese e la sua fama mondiale, almeno fino al 2001, quando il contratto tra le due parti \u00e8 terminato, non senza qualche frizione polemica, data soprattutto dalla vendita da parte della Fiction dell'intero catalogo della band alla Universal senza il consenso di Robert Smith, frontman e mente dei Cure.\nAltri gruppi minori firmati sotto l'etichetta sono stati:\nL'etichetta \u00e8 ripartita nel 2004 come imprint della Polydor ed \u00e8 subito stato successo, grazie all'album \"Final Straw\" degli Snow Patrol. Nel suo catalogo corrente spiccano gli Yeah Yeah Yeahs e Ian Brown."}
{"id": "351691", "revid": "26891", "url": "https://it.wikipedia.org/wiki?curid=351691", "title": "Sommergibile Gondar", "text": ""}
{"id": "351693", "revid": "767487", "url": "https://it.wikipedia.org/wiki?curid=351693", "title": "Penisola del Tajmyr", "text": "La penisola del Tajmyr (, \"Tajmyr\" o \"Tajmyrskij poluostrov\"), nel nord della Siberia centrale (Russia), \u00e8 una penisola che si protende nel mar Glaciale Artico e si trova interamente oltre il Circolo polare artico. La sua estremit\u00e0 settentrionale coincide con il punto pi\u00f9 a nord di tutta la terraferma continentale della Terra (capo \u010celjuskin, coordinate ). Amministrativamente appartiene al Tajmyrskij rajon del Territorio di Krasnojarsk, nel Circondario federale della Siberia.\nParti della penisola sono comprese nella Riserva naturale del Grande Artico, la pi\u00f9 grande riserva naturale della Russia.\nGeografia.\nLa penisola del Tajmyr \u00e8 situata tra il golfo dello Enisej che si apre nel mare di Kara e il golfo della Chatanga del mare di Laptev. Con i suoi 400\u00a0000\u00a0km\u00b2 \u00e8 la pi\u00f9 grande penisola della Russia. La sua lunghezza \u00e8 di circa 1\u00a0000\u00a0km, la larghezza \u00e8 di oltre 500\u00a0km.\nI maggiori fiumi della regione sono lo Enisej che ne segna il confine occidentale, la Chatanga (al confine sud-orientale), la Pjasina e la Tajmyra (superiore e inferiore). Il maggiore lago \u00e8 il lago Tajmyr; altri laghi sono il Portnjagino, il Kungasalach, il Labaz e il Kokora.\nLa parte nord della penisola, che culmina in capo \u010celjuskin, costituisce la penisola \u010celjuskin. Il confine meridionale \u00e8 dato dalla sporgenza settentrionale dell'altopiano Putorana nel bassopiano Siberiano settentrionale. L'ossatura della penisola del Tajmyr \u00e8 formata dai monti Byrranga, che si allungano per circa 1\u00a0200\u00a0km in direzione sud-ovest/nord-est raggiungendo, a nord del lago Tajmyr (alimentato dal fiume Tajmyra), un'altezza di 1\u00a0125\u00a0m. Compongono la penisola la pianura della Siberia settentrionale e quella lungo la costa del mare di Kara. Le zone di pianura sono quasi completamente disabitate e caratterizzate dai numerosi fiumi che vi scorrono, la vegetazione \u00e8 quella tipica della tundra.\nLungo le coste, le maggiori insenature sono i golfi di Middendorff, della Pjasina, di Sims, del Tajmyr, di Tereza Klavenes, di Faddej e la baia di Maria Pron\u010di\u0161\u010deva.\nMolte isole del Mar Glaciale Artico si trovano lungo le coste della penisola del Tajmyr: l'isola di Sibirjakov, gli isolotti di Minin, l'arcipelago di Nordenski\u00f6ld, l'isola Tajmyr, le isole Komsomol'skaja Pravda, l'isola Bol'\u0161oj Begi\u010dev. A settentrione della penisola, oltre capo \u010celjuskin, si trova l'arcipelago della Severnaja Zemlja, che rappresenta la terra emersa pi\u00f9 settentrionale di tutta la Siberia.\nFauna.\nNella regione vivono le renne, che sono alla base della cultura zootecnica delle popolazioni indigene del nord, e le pecore delle nevi (dette \"\u010dubuk\"). A met\u00e0 degli anni Settanta del secolo scorso nel Tajmyr inizi\u00f2 un esperimento di acclimatamento del bue muschiato che era vissuto qui in precedenza e si era estinto nel nord dell'Asia. Nel 2012, secondo alcune stime, c'erano circa 8.000 buoi muschiati nella tundra del Taimyr.\nTra i mammiferi presenti sulla penisola ci sono l'ermellino, il ghiottone, lo zibellino, la volpe artica e, sulla costa, l'orso polare; tra gli uccelli: oche, anatre, strolaghe, cormorani, falchi, la pernice bianca nordica e il gufo delle nevi.\nNei mari che circondano il Taimyr si trova la foca dagli anelli, la foca barbata, il tricheco e il beluga. Tra i pesci: coregoni, storioni, taimen siberiani, \"Thymallinae\" e altri.\nNel 1948, non lontano dal fiume \u0160renk (un affluente del fiume Tajmyra inferiore), fu trovato lo scheletro di un mammut lanoso, risalente a circa 11\u00a0500 anni fa, che fu chiamato Tajmyrskij mammut.\nPopolazione e clima.\nI maggiori centri abitati si trovano lungo i fiumi Enisej e Chatanga. La ragione si trova nelle difficili condizioni di collegamento via terra nei mesi estivi, durante i quali le zone di permafrost si scongelano in superficie formando un unico, immenso pantano. L'area \u00e8 scarsamente popolata da genti di etnia nenec. Il pi\u00f9 grande insediamento \u00e8 il villaggio di Karaul ().\nI mesi invernali sono lunghi ed estremamente rigidi, i mesi estivi brevi, freschi e spesso caratterizzati da nebbia. La temperatura media del mesi di luglio non supera i 5\u00a0\u00b0C, restando anche attorno allo zero nelle zone pi\u00f9 settentrionali, mentre le medie di gennaio scendono a -25/-30\u00a0\u00b0C.\nStoria.\nIl Taimyr, a causa del clima rigido, rimase disabitato per lungo tempo, ma gi\u00e0 nel tardo paleolitico (45.000 anni fa), durante il periodo interglaciale corrispondente allo stadio isotopico marino MIS 3, la penisola era abitata, come evidenziato dalla scoperta del mammut di Sopkarga, sul cui osso zigomatico i ricercatori rinvennero danni causati da una pesante lancia di cacciatori primitivi.\nAlcuni autori hanno ipotizzato la coincidenza della penisola del Tajmyr, unitamente all'arcipelago della Severnaja Zemlja, con la leggendaria isola di Tazata, descritta da Plinio il Vecchio nella \"Naturalis historia\".\nIn tempi storici, nel sud-est della penisola vivevano i tavgi, la trib\u00f9 pi\u00f9 occidentale degli jukaghiri, popolazione samoieda inclusa nei nganasani. Basandosi sui materiali del sito del Taimyr occidentale \"Djuna III\" (IX - XII secolo), Leonid P. Chlobystin ha potuto individuare la cultura Vo\u017epaj che risale alla fine del primo millennio (IX-XIII secolo).\nDurante la Grande spedizione del nord del 1736, Vasilij Pron\u010di\u0161\u010dev studi\u00f2 la costa orientale della penisola dal golfo della Chatanga alla golfo di Faddej. La prima ricerca e mappatura geografica della penisola fu fatta da Chariton Prokof'evi\u010d Laptev (1739-1741). Nel 1741, Sem\u00ebn \u010celjuskin continu\u00f2 l'esplorazione della costa orientale e nel 1742 scopr\u00ec l'estrema punta settentrionale del Tajmyr che in seguito ricevette il suo nome: capo \u010celjuskin. Laptev e \u010celjuskin esplorarono la penisola su slitte trainata da cani, la rotta marittima rimaneva all'epoca inaccessibile. Solo nel 1878-1879, la spedizione di Nordenski\u00f6ld fu in grado di circumnavigare la penisola sulla nave \"Vega\". Nel 1900-1901, la costa settentrionale del Tajmyr fu esplorata dalla spedizione del barone von Toll e nel 1903 dalla spedizione norvegese di Nansen. Poi, nel 1913, Boris Vil'kickij esplor\u00f2 le coste orientali e settentrionali del Taimyr e scopr\u00ec lo stretto che lo separava dall'arcipelago Severnaja Zemlja.\nLa penisola di Tajmyr \u00e8 stata anche indagata e descritta scientificamente dal ricercatore russo Alexander von Middendorf. Un grande contributo alla sua esplorazione geologica e topografica \u00e8 stato dato da Nikolaj Urvancev e Nikifor Begi\u010dev."}
{"id": "351701", "revid": "287204", "url": "https://it.wikipedia.org/wiki?curid=351701", "title": "Khnumhotep e Niankhkhnum", "text": "Khnumhotep e Niankhkhnum sono considerati da alcuni egittologi e altri studiosi come la prima coppia omosessuale maschile documentata della storia. Antichi servi reali egiziani, condivisero a corte il titolo ufficiale di \"supervisore dei manicuristi del palazzo del Re\", durante i regni di Niuserra e Menkauhor, sesto e settimo faraone della V dinastia, che regnarono durante la seconda met\u00e0 del XXV secolo a.C.. Furono seppelliti insieme a Saqqara e sulla tomba in comune sono ricordati come \"confidenti del re\". Erano anche sacerdoti nel tempio solare ad Abu Gurab. Altri studiosi sostengono invece che i due fossero fratelli, forse addirittura gemelli, che vissero insieme durante la loro vita terrena, congiuntamente alle rispettive famiglie. Essi sono infatti a volte raffigurati con le loro mogli e i loro figli. Nella mastaba che \u00e8 la loro sepoltura, in ogni caso, pi\u00f9 di un affresco rappresenta una fase intima e affettiva di quella che sembrerebbe la loro vita quotidiana come coppia.\nLa tomba.\nLa tomba di Khnumhotep (nome che significa \"Khnum \u00e8 soddisfatto\") e Niankhkhnum (\"la vita appartiene a Khnum\"), entrambi teoforici del dio della creazione Khnum, \u00e8 situata all'interno della necropoli di Saqqara e fu scoperta nel 1964 dall'egittologo Ahmed Moussa, duranti gli scavi della rampa della piramide del faraone Unis.\nLa mastaba \u00e8 una delle pi\u00f9 grandi della necropoli ed \u00e8 in parte costruita in pietra e in parte scavata in una formazione naturale di roccia calcarea. Fu probabilmente realizzata in tre fasi successive: inizialmente fu scavata la porzione nord dell'anticamera, a cui si accedeva da quello che ora \u00e8 il cortile; in seguito l'anticamera venne ampliata fino alla sua lunghezza finale e fu aggiunta la camera delle offerte. Durante la terza fase fu realizzata la parte costruita in pietra, con le pareti esterne leggermente inclinate per offrire maggiore stabilit\u00e0. Essa \u00e8 costituita dall'ingresso con il successivo vestibolo, due camere, un cortile scoperto ed un secondo vestibolo in corrispondenza dell'accesso all'anticamera.\nTutti i locali di questo livello erano accessibili ai visitatori che volessero onorare i due defunti. La tomba comprende anche un livello sotterraneo, a cui si accede da una botola situata in corrispondenza del secondo vestibolo, dove si trovano le camere funerarie. Al loro interno sono stati trovati i frantumi di due sarcofagi in pietra calcarea. I resti di Khnumhotep e Niankhkhnum non sono stati trovati.\nLa vicenda.\nPoco dopo il ritrovamento il capo ispettore per le Antichit\u00e0 del Basso Egitto, Mounir Basta, penetr\u00f2 strisciando nella tomba e per primo testimoni\u00f2 le rappresentazioni uniche di due uomini in un abbraccio intimo, qualcosa che nessuno aveva mai visto prima in tutte le tombe di Saqqara. Il supposto rapporto romantico tra Khnumhotep e Niankhkhnum si basa quindi sulle rappresentazioni tombali dei due uomini, che vengono pi\u00f9 volte raffigurati in piedi naso contro naso, mano nella mano e abbracciati.\nI critici sostengono che in altre raffigurazioni nella tomba entrambi gli uomini appaiono con le loro rispettive mogli e figli, suggerendo che gli uomini fossero in realt\u00e0 fratelli, piuttosto che amanti. Khnumhotep aveva infatti una moglie con il nome di Khenut. La coppia aveva almeno cinque figli chiamati Ptahshepses, Ptahneferkhu, Kaizebi, Khnumheswef e Niankhkhnum il pi\u00f9 giovane (che probabilmente doveva il suo nome al compagno del padre o zio, secondo le diverse tesi), nonch\u00e9 una figlia di nome Rewedzawes. La moglie di Niankhkhnum, Khentikawes, raffigurata nella scena di un banchetto, fu invece quasi completamente cancellata gi\u00e0 nei tempi antichi e in altre raffigurazioni \u00e8 Khnumhotep a occupare la posizione di solito designata per una moglie. La coppia appare nella tomba con tre figli maschi chiamati Hem-re, Qed-unas e Khnumhezewef, e tre femmine, Hemet-re, Khewiten-re e Nebet.\n\u00c8 in ogni caso l'unica tomba della necropoli in cui due uomini siano raffigurati abbracciati e mano nella mano; inoltre, i geroglifici dei loro due nomi sono combinati, dando luogo ad un gioco di parole che potrebbe essere un riferimento alla loro relazione. Infatti, la parola egizia \"\u1e96nm\" non \u00e8 utilizzata solo nel nome del dio Khnum, ma \u00e8 anche un verbo che significa \"unire\", e pertanto la frase formata dall'unione dei due nomi\nW9:N35-S34-W9-R4:X1*Q3\npu\u00f2 essere tradotta \"uniti nella vita e uniti nella pace\".\nIn una scena di banchetto, Niankhkhnum e Khnumhotep sono intrattenuti da danzatori, applauditori, musicisti e cantanti, con numerose scene di vita quotidiana e artigianale, mentre in un'altra supervisionano i preparativi del loro funerale. Ma i ritratti pi\u00f9 sorprendenti sono quelli in cui i due si abbracciano nella posa pi\u00f9 intima consentita canonicamente dall'arte egizia, circondati da quelli che sembrano essere i loro eredi.\nQualche studioso, come riportano Tosi e Graves-Brown, ha ipotizzato che i due uomini fossero fratelli o forse gemelli poich\u00e9 i due uomini non sono solamente rappresentati assieme ma anche con le loro due mogli, le succitate Khentikawes e Khenut, pi\u00f9 altre sette consorti sconosciute e numerosi figli.\nMa le modalit\u00e0 con cui sono rappresentati insieme sono del tutto simili a quelle che si riscontrano nelle tombe di coppie eterosessuali, solitamente interpretate dagli studiosi come coppie sposate. Interpretare Khnumhotep e Niankhkhnum come fratelli implicherebbe anche rivedere le altre rappresentazioni come coppie di fratello e sorella piuttosto che come coppie sposate. Questa teoria sarebbe plausibile, ma nessun egittologo l'ha mai sostenuta, anche se la questione resta tuttora dibattuta tra gli studiosi."}
{"id": "351705", "revid": "256896", "url": "https://it.wikipedia.org/wiki?curid=351705", "title": "Unione europea del carbone e dell'acciaio", "text": ""}
{"id": "351710", "revid": "6923", "url": "https://it.wikipedia.org/wiki?curid=351710", "title": "Rhinos Milano AFC", "text": ""}
{"id": "351721", "revid": "116564312", "url": "https://it.wikipedia.org/wiki?curid=351721", "title": "Folclore in Umbria", "text": "Un aspetto fondamentale del senso di identit\u00e0 e di appartenenza che anima la cultura locale dell'Umbria \u00e8 dato dalle manifestazioni dotate di un buon livello di spettacolarit\u00e0, pi\u00f9 o meno conosciute e importanti, ma comunque connotate da un preciso orientamento verso un passato tradizionale. Alcune di queste manifestazioni sono rievocazioni storiche e vogliono attrarre l'attenzione e la curiosit\u00e0 dei turisti, ma esibiscono anche forti elementi di coinvolgimento da parte dei ceti popolari.\nAltre, invece, sono vere e proprie manifestazioni folcloristiche che si tramandano da secoli, tanto che, una di esse, sicuramente la pi\u00f9 importante, la Festa dei Ceri, va a costituire anche il simbolo della regione Umbria.\nManifestazioni Folcloristiche.\nLe manifestazioni folcloristiche, a differenza delle rievocazioni storiche, sono eventi fortemente radicati nella cultura, usi e costumi di una popolazione. Si tratta di eventi spesso studiati da un punto di vista antropologico, poich\u00e9 vanno a incorporare l'identit\u00e0 stessa di una popolazione.\nFesta dei Ceri - Gubbio.\nGubbio - 15 maggio.Questa manifestazione, che si celebra ininterrottamente da oltre otto secoli, si svolge alla vigilia della morte di sant'Ubaldo, cittadino vescovo e patrono di Gubbio, avvenuta il 16 maggio 1160.\nCi\u00f2 che distingue la festa \u00e8 sicuramente lo spirito con cui gli eugubini affrontano l'evento. Infatti il destinatario principale della festa non \u00e8 il turista, come nelle rievocazioni storiche, ma il popolo eugubino stesso che si rispecchia nelle tradizioni tramandate ininterrottamente, tra il 15 e 16 maggio di ogni anno, dal 1160. Visto ci\u00f2 l'eugubino spesso prova un certo astio nei confronti dei soggetti estranei alla comunit\u00e0 eugubina che si intromettono impedendo la corretta perpetuazione della festa. \n\u00c8 quindi sicuramente una delle pi\u00f9 alte manifestazioni di folclore nel mondo, tanto che la festa \u00e8 stata oggetto di studio di importanti antropologi sia Italiani che stranieri a fine '800 e durante tutto il XX secolo. \nLa spettacolarit\u00e0 della manifestazione, una delle pi\u00f9 caratteristiche d'Italia, e la sua carica mistica, infiammano da secoli l'animo degli Eugubini e delle migliaia di spettatori che tutti gli anni, provenienti da ogni parte del mondo, giungono a Gubbio per partecipare alla Festa. I monumentali Ceri, dal peso di circa 4 quintali ciascuno, sono tre macchine di legno sormontate dalle statue di Sant'Ubaldo, San Giorgio e Sant'Antonio. Con una spettacolare cerimonia i Ceri vengono \"alzati\" di fronte a migliaia di persone che affollano Piazza Grande. I \"ceraioli\", con la loro particolare divisa, li portano a spalla a spalla fino alla vetta del monte Ingino, dove sorge la basilica del Santo patrono. Il percorso, per lo pi\u00f9 in salita, li vede impegnati in una corsa sfrenata verso il traguardo. Al termine della corsa, partecipanti e pubblico si riversano nelle strade e nelle piazze della citt\u00e0, per l'occasione anche innumerevoli taverne rimangono aperte per tutta la notte. \nNel 1973 i Tre Ceri vennero scelti come stemma della Regione Umbria vista la loro importanza socio-culturale.\nPalio della Balestra - Gubbio.\nGubbio - ultima domenica di maggio.\nCos\u00ec come la Festa dei Ceri anche il Palio della Balestra \u00e8 una manifestazione unica nel suo genere, che a differenza delle numerose rievocazioni storiche sorte negli ultimi decenni attorno alla Balestra antica all'italiana, \u00e8 invece una manifestazione storica che da quasi seicento anni viene tramandata ininterrottamente. \nLa spettacolare competizione con l'antica balestra da postazione medioevale, si svolge nel pomeriggio dell'ultima domenica di maggio, in Piazza Grande. \nIl Palio della Balestra si svolge ininterrottamente da oltre cinque secoli, salvo minime interruzioni in occasioni di guerre e calamit\u00e0 naturali. Le prime notizie storiche del Palio risalgono infatti al 1461 . La cronaca del Palio di quell'anno, a cui assiste anche la consorte di Federico da Montefeltro, annota la celebrazione del Palio nella citt\u00e0 Gubbio, . \nDa oltre 500 anni partecipano al Palio della Balestra, unico a poter fregiarsi di questa denominazione, perch\u00e9 storia ininterrotta e non recente rievocazione, la Societ\u00e0 dei balestrieri eugubina e quella di Sansepolcro. Cos\u00ec come la Societ\u00e0 biturgense la Societ\u00e0 dei Balestrieri della Citt\u00e0 di Gubbio \u00e8 erede diretta delle antiche congreghe dei balistari, le compagnie di uomini in arme che difendevano le citt\u00e0 nei frequenti conflitti medievali. Da quei tempi tumultuosi l'arte della balestra da banco \u00e8 stata tramandata di generazione in generazione fino ai nostri giorni. Le conoscenze storiche e tecniche accumulate dai balestrieri eugubini rappresentano un patrimonio storico inestimabile. \nNell'ultima domenica di Maggio, il Palio viene balestrato a Gubbio, in onore del Patrono Sant'Ubaldo. Al mattino l'araldo della Societ\u00e0, accompagnato da un corteo storico, legge il bando di sfida per le vie della citt\u00e0. Nel pomeriggio i cortei delle due citt\u00e0 sorelle muovono verso la piazza pensile pi\u00f9 grande d'Europa, dove, dopo la lettura dei bandi, la benedizione del Vescovo eugubino e il tradizionale scambio dei doni si procede al tiro dei capi banco, ossia i migliori tiratori per le due citt\u00e0 della precedente edizione. Tutti gli altri balestrieri vengono poi estratti a sorte e chiamati al tiro in gruppi di tre per ogni citt\u00e0. Tutti i balestrieri tirano su un unico bersaglio chiamato tasso: un cono di legno che termina con un bersaglio piatto di circa quindici cm di diametro. Alla fine del tiro i maestri d'arme e i presidenti delle Societ\u00e0 danno il via alle operazioni per stabilire il vincitore estraendo le frecce pi\u00f9 esterne fino a quelle conficcate all'interno del pallino, il centro del bersaglio, dal diametro di circa 3 cm. Al vincitore del Palio, viene dunque consegnato il drappo dipinto da artisti italiani e internazionali, memoria degli antichi palii di panno, preziosi premi all'abilit\u00e0 degli antichi ballistari. Terminate le operazioni di premiazione il lungo corteo storico che conta, tra balestrieri musici e figuranti delle due citt\u00e0, oltre duecento cinquanta partecipanti in costume storico, si snoda per le vie del centro eugubino, in un'atmosfera di ineguagliabile bellezza e suggestione. Il Palio termina con la consueta cena tra le due societ\u00e0, in un clima di allegria e amicizia.\nCantamaggio.\nIl Cantamaggio \u00e8 una festa popolare che si svolge ogni anno nel periodo tra il 30 aprile e il 1\u00ba maggio in varie localit\u00e0 umbre, specie nelle zone rurali, ma di cui vi \u00e8 testimonianza soprattutto a Terni.\nRievocazioni Storiche Medievali.\nLa rievocazione storica \u00e8 un'attivit\u00e0 con cui si intende riproporre vicende o situazioni di epoche passate. Negli ultimi anni questo fenomeno \u00e8 stato sempre pi\u00f9 oggetto di attenzioni per il sempre maggior numero di persone che ne sono entrate a far parte. La rievocazione storica \u00e8 stata spesso confusa con attivit\u00e0 folkloristiche o feste paesane. Tuttavia, malgrado vi siano feste di tipo rievocativo o feste e sagre in cui avvengono spettacoli di rievocazione, lo scopo della rievocazione storica propriamente detta rimane differente. Essa infatti ha l'intento di valorizzare e riscoprire le tradizioni storico-culturali di un popolo, oltre a quello di puro intrattenimento.\nGiostra della Quintana.\nFoligno - Ormai distinta tra la \"Sfida\", prevista per il secondo sabato di giugno in notturna, e la \"Rivincita\" nella seconda domenica di settembre in diurna.\nLa denominazione di \"Quintana\" deriva dal nome di una via dell'accampamento romano nella quale aveva luogo l'addestramento dei soldati che, armati di lancia, si lanciavano contro un fantoccio cercando di infilare l'anello sospeso ad una mano dello stesso. La prima testimonianza documentata dello svolgimento della \"Quintana\" nel folignate risale al 1448. Nel 1613 i Priori cittadini inserirono la \"Quintana\" nell'ambito dei festeggiamenti carnevaleschi, modificandone lo svolgimento e lo spirito con i criteri che sussistono quasi del tutto ancora oggi. I cavalieri giostranti oggi sono 10, rappresentanti di altrettanti rioni della citt\u00e0. Lanciati al galoppo su un destriero, devono infilare con una lancia una serie di anelli che, via via, diventano pi\u00f9 piccoli (diametro 8\u00a0cm in prima tornata, 6\u00a0cm in seconda, 5\u00a0cm in terza). Gli anelli vengono appesi alla mano destra di una statua rotante in noce massiccio (del XVII secolo) che sulla sinistra tiene uno scudo e raffigura il dio Marte. Vince chi percorre col miglior tempo e a \"percorso netto\" (senza incappare in nessun tipo di penalit\u00e0) le tre tornate. Al minimo errore vi \u00e8 l'eliminazione diretta. Questa gara aveva, in altri tempi, il ruolo di attribuire titoli onorifici vari cavalieri mentre oggi viene ricompensata alla contrada vincitrice con un Palio, generalmente dipinto da artisti di rinomata caratura nazionale ed internazionale. La spettacolarit\u00e0 della Giostra della Quintana \u00e8 contornata da numerose manifestazioni collaterali e dalla sfilata del Corteo Storico con il quale oltre 600 figuranti in ricchi abiti seicenteschi, la sera precedente la tenzone, passano per le vie di Foligno.\nCorsa all'Anello.\nNarni - Fine aprile, primi di maggio.\nLe prime notizie della Corsa risalgono al XIII secolo ma, il consolidarsi di questa tradizione cavalleresca, risale al periodo di massimo splendore della citt\u00e0 che si colloca intorno al XIV secolo e, gli \"Statuti\" del 1371, fanno esplicito riferimento ai festeggiamenti in onore del patrono san Giovenale, a cui \u00e8 dedicata la Corsa. Alla gara vera e propria fanno da prologo un complesso di manifestazioni che ricalcano, nella sequenza e nella forma, quelle tradizionali tramandate dagli \"Statuti\": cortei storici in costume che attraversano le vie cittadine, addobbate con bandiere ed illuminate da torce; banditori che annunciano l'inizio dei festeggiamenti.. Una serie di mostre, spettacoli e concerti fanno da cornice a questa manifestazione che consiste nella competizione tra i giovani degli antichi Terzieri (Mezule, Fraporta e Santa Maria) che, nei tradizionali costumi storici, galoppano su agili destrieri per via Garibaldi, cercando di infilare con una lancia un anello di diametro sempre minore. La vittoria viene assegnata al terziere i cui cavalieri hanno infilato il maggior numenro di anelli. La corsa moderna si disputa ogni seconda domenica di maggio, i cavalieri dei tre terzieri si sfidano su un percorso ovale cercando di infilare tre anelli con una lancia, ma attenzione, al terzo anello un congegno meccanico fa cadere quello del cavaliere in ritardo.\nCalendimaggio.\nAssisi - Tre giorni a partire dal primo marted\u00ec di maggio.\nIn una spettacolare rievocazione storica la citt\u00e0 di Assisi fa rivivere la vita e i costumi medioevali. Dame e cavalieri che cantano serenate d'amore, passeggiano per le vie della citt\u00e0 riccamente decorate di fiori e bandiere e, durante la notte, illuminate dalle torce. In questa particolare cornice, spettacoli teatrali, canti, cori, concerti, danze, esibizioni di arcieri, balestrieri e sbandieratori vedono gareggiare in una imponente sfida le due antiche fazioni medioevali di \"Parte di Sopra\" e \"Parte di Sotto\" e i loro relativi rioni.\nCorteo storico e Giostra del giglio.\nMonteleone d'Orvieto - 16 di agosto.\nLa manifestazione trae lo spunto dalla storica divisione del castello di Monteleone nel 1300 e 1400 fra le due casate dominanti: i Conti di Montemarte (guelfi e molto legati ai Monaldeschi di Orvieto) ed i Conti di Marsciano (Bulgarelli o conti di Parrano).\nIl corteo che conta ormai pi\u00f9 di 400 figuranti \u00e8 stato ideato e realizzato la prima volta nel 1981 anche con l'intento di ricreare momenti di vita, consuetudini e costumi trecenteschi. Apre la sfilata il corpo dell'amministrazione, organizzato dall'Ente corteo seguito dai due casati.\nDal 1981 al 1996, al termine del corteo, si teneva il \"Palio del carro\", consistente in una corsa di 6 contradaioli (4 erano i rioni: il Torrione, la porta, il borgo e San Rocco) che dovevano spingere un carro.\nNel 1997 il palio si \u00e8 trasformato, in una gara equestre assumendo il nome di \"Giostra del giglio\"; i 4 rioni si sono accorpati lasciando il posto ai 2 casati. I cavalieri, di opposte fazioni, si cimentano in una breve corsa dove, percorrendo le corsie delimitate, devono strappare 2 drappi (a forma di Giglio, da qui il nome della giostra) posti a 3 metri di altezza, che sono depositati in due appositi cesti distanti 20 metri dalla linea dello strappo. Vince chi riesce a compiere prima tali operazioni. Oltre al palio (un drappo dipinto dall'artista Enrico Paraciani) si attribuisce anche il \"Paliotto\" al cavaliere vincente.\nRassegna Internazionale del Folklore.\nCastiglione del Lago - prima quindicina di agosto.\nLa \"Rassegna Internazionale del Folklore\" \u00e8 nata nel 1978 per iniziativa dell'Amministrazione Comunale di Castiglione del Lago e dell'Azienda di Promozione Turistica del Trasimeno.\nLa manifestazione si basa sulla formula dello \"scambio culturale\" tra gruppi folkloristici di tutto il mondo per favorire la conoscenza delle tradizioni e della cultura popolare di diversi paesi.\nGli spettacoli si tengono nel suggestivo scenario del teatro ricavato all'interno della Rocca Medievale e vengono poi replicati in diverse localit\u00e0 del Comprensorio del Trasimeno, dell'Umbria e delle Regioni Limitrofe.\nPalio dei Terzieri.\nCitt\u00e0 della Pieve - domenica dopo il 15 agosto.\nLo spirito e le tradizioni medioeval-rinascimentali rivivono a Citt\u00e0 della Pieve dove, per circa 10-12 giorni, si svolge il Palio dei Terzieri, che raggiunge il suo apici con lo svolgersi della gara del tiro con l'arco la domenica successiva al ferragosto. La manifestazione, che raccoglie migliaia e migliaia di turisti, propone, nel centro della citt\u00e0, le botteghine (botteghe tardo medioevali), mentre saltinbanchi, giocolieri, rappresentazioni teatrali e Spettacoli con Sputafuoco, Cavalli, Spadaccini (Sgherri di Bal\u00eca) e Tamburini, animano le vie e le Piazze cittadine. Il corteo storico, che precede lo svolgersi della gara dei Terzieri (\"Castello\", \"Casalino\" e \"Borgo dentro\", i rioni in cui \u00e8 divisa la citt\u00e0) vede sfilare circa 900 figuranti in costumi Rinascimentali. Il Terziere che si aggiudicher\u00e0 la gara con l'arco avr\u00e0 in premio il Pallium, uno stendardo dipinto dal Maestro Antonio Marroni, che custodir\u00e0 per tutto l'anno. Durante tutto il periodo del Palio, restano aperte le caratteristiche Taverne, dove poter gustare piatti tipici della tradizione Umbro-Toscana. http://www.paliodeiterzieri.it/\nPalio delle Botti.\nMarsciano - settimana di San Giovanni Battista, 24 giugno.\nIn questa settimana di festa per la cittadina marscianese si svolge prima il Palio dei Piccoli, in cui i ragazzini gareggiano nel centro storico di Marsciano spingendo le Botti un tempo utilizzate per conservare il vino, ci\u00f2 simboleggia l'importanza che hanno avuto questi contenitori in passato per il popolo marscianese, e poi lo spettacolo pi\u00f9 bello si ha quando i Rioni \"Ammeto, Centro, Cerro, Ponte, San Francesco, Schiavo, Tripoli e Via Larga\" si sfidano la domenica dopo San Giovanni, e per questo evento si radunano circa 5.500 persone. Molto belle anche le coreografie preparate dai vari rioni, che con il loro tifo rendono ancora pi\u00f9 calda ed entusiasmante l'atmosfera dell'occorrenza. Durante questo periodo muta anche l'aspetto di Marsciano, le cui vie e piazze vengono colorate dalle bandiere dei vari rioni. Il Palio si svolge dal 2011 e richiama l'attenzione di molte persone. Dopo 5 edizioni sono accorse circa 24.000 persone a vedere questa avvincente sfida sulle strade di Marsciano e sui bordi con le coreografie dei rioni, che ogni anno si sfidano anche nel tifo.\nGiochi de le Porte.\nGualdo Tadino - ultimo fine settimana di settembre.\nNei tre giorni del palio, la cittadina s'immerge interamente in un'atmosfera medievale, facendo rivivere l'antico palio di San Michele Arcangelo. \nPer l'occasione, le vie si tingono dei colori delle quattro porte:San Benedetto (torre gialla in campo blu) San Donato (torre gialla in campo bianco), San Facondino (torre gialla in campo verde) e San Martino (torre gialla in campo rosso), le quali si contendono il Palio ed il privilegio di bruciare l'effigie della Bastula, la \"strega\", antica nemica di Gualdo, a cui \u00e8 stato attribuito il terribile incendio che distrusse la citt\u00e0.\nIl venerd\u00ec \u00e8 la giornata inaugurale della manifestazione, sancita dalla lettura del proclama di apertura dei Giochi de le Porte e dedicata all'apertura delle quattro taverne medievali che rimarranno in funzione per tutta la durata del palio, con la spettacolare esibizione serale del gruppo sbandieratori e dei tamburini delle quattro porte. \nIl sabato si prosegue con le prove dei giocolieri e, alla sera, con il lancio della sfida tra le quattro Porte e un corteo storico raffigurante aspetti caratteristici della Gualdo dell'epoca, composto da 1200 figuranti in costume quattrocentesco.\nLa domenica infine \u00e8 il giorno della sfida e dei Giochi: le quattro porte si affrontano nelle gare di corsa con il somaro (il tipico animale utilizzato all'epoca per i lavori in montagna) con il carretto e a pelo, e nelle gare al bersaglio con frombolieri ed arcieri. Al termine delle gare il vincitore brucer\u00e0 un fantoccio raffigurante la Bastola.\nPalio di San Rufino.\nAssisi - ultimo fine settimana di agosto.\nTradizionale gara di tiro con la balestra antica da banco tra i terzieri di Divine Marie, San Rufino e San Francesco.\nPalio de San Michele.\nIl Palio de San Michele \u00e8 una sfida tra i quattro rioni di Bastia Umbra, nata nel 1962, che consiste in tre prove: la Sfilata, i Giochi e la Lizza. Viene disputato ogni anno dal 20 al 28 settembre nella piazza storica della citt\u00e0, in onore del santo patrono San Michele Arcangelo. La sfilata consiste in una manifestazione teatrale scritta e diretta dai ragazzi dei rioni. all'interno di essa sono presenti sceneggiature fisse e mobile.\nla lizza invece \u00e8 una staffetta 4x400 nella piazza del paese.\nFeste e celebrazioni religiose.\nCelebrazioni in onore di santa Rita.\nCascia - 21 e 22 maggio.\nLa notte del 21 maggio viene celebrata la ricorrenza della morte di santa Rita con una tradizionale \"Luminaria\" che prende il nome di \"Incendio di fede\" e vede migliaia di fiaccole brillare sugli edifici, lungo le strade e nei campi di tutta la valle del fiume Corno. La mattina seguente, da Roccaporena, paese natio della Santa, un corteo storico in processione ricorda i momenti significativi della vita di santa Rita e raggiunge il santuario, dove avviene la tradizionale benedizione delle rose.\nCorpus Domini.\nIn varie localit\u00e0 si festeggia la festa del Corpus Domini, ma tra esse, almeno in Umbria la pi\u00f9 importante \u00e8 a Orvieto.\nOrvieto - giugno, domenica successiva alla festa del Corpus Domini.\nAlle 3 del mattino tutte le campane delle chiese di Orvieto suonano a distesa annunciando l'inizio dei festeggiamenti. \u00c8 infatti a quell'ora che, secondo la tradizione, \u00e8 avvenuto il miracolo di Bolsena. La celebrazione, spettacolare nel suo complesso scenografico, vede sfilare in processione circa 400 figuranti, in ricchi abiti medioevali, nella suggestiva cornice della citt\u00e0 di Orvieto. La tradizione vuole che ogni partecipante continui a ricoprire per anni lo stesso ruolo; pertanto molti figuranti ritornano ogni anno a Orvieto (provenendo anche da molto lontano) per partecipare alla processione.\nInfiorata del Corpus Domini.\nSpello - giugno, domenica successiva al Corpus Domini.\nLe infiorate (composizioni floreali) costituiscono un atto di devozione religiosa e, nello stesso tempo, folcloristica, le cui origini si perdono nel tempo. Nella cornice della cittadina medioevale di Spello, \u00e8 possibile ammirare lo scenario che offrono tutte le sue strade e stradine, ricoperte da quadri floreali, riproducenti figurazioni e motivi ornamentali liturgici. Le composizioni vengono preparate con cura per settimane, ma \u00e8 solo durante la sera e la notte precedente la festa, che vengono disposti a tappeto sulle strade fiori ed erbe profumate che creano uno spettacolo di grande suggestione. Lo spettacolo non dura che poche ore: prima di mezzogiorno, dalla chiesa di Santa Maria Maggiore, parte la solenne processione che, seguita da tutta la popolazione, che sfila sul \"tappeto floreale\".\nProcessione del Cristo morto.\nIn varie citt\u00e0 umbre, tra cui Gubbio e Colfiorito, il venerd\u00ec santo si svolge la processione del cristo morto.\nFesta delle acque.\nPiediluco (Terni) - ultima decade di giugno, prima decade di luglio.\nQuesta manifestazione \u00e8 di antichissima tradizione e ripropone la celebrazione del solstizio d'estate che, a Piediluco, si festeggiava con riti, fuochi e sfilate allegoriche sull'acqua. La festa, che nel corso del tempo ha mantenuto le caratteristiche originarie, si \u00e8 arricchita comunque di altre iniziative ed oggi si svolge con una sfilata notturna di barche addobbate ed illuminate, giochi pirotecnici, spettacoli teatrali e concerti di musica classica.\nFesta della Venuta.\nA Cascia, Monteleone di Spoleto, Scheggino, Rasiglia, Sigillo, con l'accensione di grandi fal\u00f2, si celebra la Festa della Venuta, nella notte tra il nove e il dieci dicembre; la ricorrenza celebra l'arrivo in Italia della Santa casa di Loreto. Ad Assisi la festa \u00e8 anticipata al giorno sette dicembre."}
{"id": "351724", "revid": "1793900", "url": "https://it.wikipedia.org/wiki?curid=351724", "title": "Rapidan", "text": "Il fiume Rapidan \u00e8 un corso d'acqua dello Stato della Virginia (USA) che nasce nei Monti Blue Ridge e confluisce nel fiume Rappahannock.\n\u00c8 stato teatro di varie battaglie della Guerra di secessione americana.\nIl nome, apparentemente, \u00e8 una combinazione della parola \"rapide\" (\"rapids\") e del nome della regina Anna d'Inghilterra.\nTra i suoi tributari vi \u00e8 il fiume Robinson."}
{"id": "351725", "revid": "729019", "url": "https://it.wikipedia.org/wiki?curid=351725", "title": "Caproni Ca.309", "text": "Il Caproni Ca.309 \"Ghibli\" era un bimotore multiruolo sviluppato dall'azienda italiana Caproni Aeronautica Bergamasca (CAB) nella seconda met\u00e0 degli anni trenta. Destinato alla ricognizione armata e al collegamento prest\u00f2 servizio con la Regia Aeronautica nelle colonie dell'Africa settentrionale italiana nella prima fase della seconda guerra mondiale.\nStoria.\nSviluppo.\nProgettato dall'ingegner Cesare Pallavicino riprendeva le linee del Caproni Ca.308 \"Borea\", suo precedente progetto. Il Ca.309 era un monoplano bimotore con ala bassa con struttura mista. Il carrello fisso aveva le gambe anteriori montate sotto le gondole dei due motori in linea Alfa Romeo 115-II e presentava ruote carenate.\nVenne costruito fino alla fine del 1943.\nImpiego operativo.\nI primi esemplari iniziarono ad equipaggiare le squadriglie della Regia Aeronautica in Libia dal 1937, andando a sostituire i biplani IMAM Ro.1. \nNel 1938 era in uso all'89\u00aa Squadriglia di Sirte, alla 12\u00aa Squadriglia di Mellaha, alla 104\u00aa Squadriglia di Mellaha, alla 26\u00aa Squadriglia di Berca (Bengasi) ed una Sezione della 23\u00aa Squadriglia di El-Adem.\nCon lo scoppio della seconda guerra mondiale erano in servizio 53 esemplari, che venivano impiegati per la ricognizione (in particolare integrati nelle Compagnie auto-avio sahariane) ed in operazioni di interdizione contro i mezzi terrestri britannici da esplorazione. Il Ca.309 disponeva infatti di 2 mitragliatrici alari, una brandeggiabile nel muso ed un carico di bombe di 330\u00a0kg. \nIl 10 giugno 1940 erano in dotazione al 1\u00ba Gruppo Aviazione Presidio Coloniale a Mellaha (oggi Aeroporto militare di Mitiga) ed all'Aviazione Sahariana (livello gruppo) di Hon (Libia) dell'Aeronautica della Libia - Ovest ed al 2\u00ba Gruppo Aviazione Presidio Coloniale di El-Adem (oggi Base aerea Gamal Abd el-Nasser) dell'Aeronautica della Libia - Est. \nI Ca.309 vennero impiegati anche nelle operazioni in difesa della Oasi di Giarabub, Cufra e Gialo.\nNel luglio 1942 i Ca.309 collaborano validamente alla riconquista di Giarabub ed alla presa di Siwa. In questa fase i \u00ab Ghibli \u00bb sono in carico alla 12\u00aa Squadriglia A.P.C. (Aviazione Vigilanza Presidiaria) (aeroporto di Agedabia), alla 103\u00aa Squadriglia (Misurata) ed alla 104\u00aa Squadriglia (Mellaha oggi Aeroporto militare di Mitiga) del 1\u00ba Gruppo Aviazione Presidio Coloniale (1\u00ba Gruppo volo), alla 26\u00aa Squadriglia dell'Aviazione Sahariana (aeroporto di Hon): non pi\u00f9 di una decina i velivoli di pronto impiego.\nSul finire del 1942, con la perdita della Libia, i velivoli rimasti vennero rimpatriati in Italia, dove vennero utilizzati come aerei da trasporto e collegamento.\nNel 1947 era ancora in servizio l'ultimo Ca.309 presso la Squadriglia Collegamenti.\nTecnica.\nIl Ca.309 Ghibli era un velivolo dall'aspetto convenzionale realizzato in struttura mista; bimotore, monoplano ad ala bassa a sbalzo con carrello fisso.\nLa fusoliera era realizzata in tecnica mista, anteriormente con struttura in acciaio saldata con rivestimento in lamiera di lega leggera che proseguiva con una struttura in tubi di acciaio saldati rivestita, centralmente, in tela verniciata e nella parte posteriore, in legno. La struttura integrava la cabina di pilotaggio a due posti affiancati, nelle ultime serie dotata di doppi comandi, che proseguiva posteriormente in un vano destinato ai sei eventuali passeggeri, alle merci ed al carico bellico e, nelle missioni da ricognizione, alle fotocamere planimetriche e panoramiche. Posteriormente terminava in un impennaggio classico monoderiva con piani orizzontali a sbalzo con struttura in legno con armature metalliche rivestita in compensato o tela verniciata.\nL'ala, montata bassa ed a sbalzo ed a pianta rastremata, era composta da una struttura bilongherone in legno con armature metalliche, rivestita in compensato telato e verniciato. Le superfici di controllo consistevano nei due alettoni e negli ipersostentatori ventrali, entrambi realizzati in legno con armature metalliche e rivestimento in tela.\nIl carrello d'atterraggio era un biciclo anteriore fisso e carenato, dotato di ruote indipendenti, con gambe di forza posizionate sotto le due gondole motore, integrato posteriormente da un ruotino d'appoggio orientabile, non retrattile, posizionato sotto la coda.\nLa propulsione era affidata ad una coppia di motori Alfa Romeo 115-II, un 6 cilindri in linea rovesciato raffreddato ad aria capace di esprimere una potenza pari a 200 CV (147\u00a0kW), collocati in altrettante gondole posizionate sul bordo d'attacco ed abbinati ad eliche bipala, in legno o metalliche, a passo variabile in volo.\nL'armamento difensivo consisteva in due mitragliatrici Breda-SAFAT calibro 7,7 mm posizionate nelle radici alari con 500 colpi per arma integrate da una mitragliatrice Lewis calibro 7,7\u00a0mm brandeggiabile con 500 colpi, collocata nella parte anteriore del muso. Quello offensivo consisteva in bombe da caduta e spezzoni per un carico massimo di 336\u00a0kg posizionati in fusoliera.\nUtilizzi del nome Ghibli derivati dal soprannome dell'aereo.\nIl nome Ghibli \u00e8 stato poi dato ad un altro aereo italiano, l'Aermacchi/EMBRAER AMX, cacciabombardiere leggero, entrato in servizio nella seconda met\u00e0 degli anni ottanta.\nIl nome di questo aereo \u00e8 stato d'ispirazione per il regista giapponese Hayao Miyazaki, che ha chiamato il suo studio d'animazione Studio Ghibli proprio in onore di questo velivolo."}
{"id": "351726", "revid": "767487", "url": "https://it.wikipedia.org/wiki?curid=351726", "title": "Io no spik inglish", "text": "Io no spik inglish \u00e8 un film del 1995 diretto da Carlo Vanzina.\nAmbientato ad Albenga e nel Regno Unito.\nTrama.\nSergio Colombo \u00e8 un assicuratore che lavora per la compagnia \"Assiligure\", la quale viene assorbita dalla \"British Fund Insurance\", una multinazionale inglese. Ovviamente deve sapere l'inglese, di cui per\u00f2 non capisce una parola. Minacciato di licenziamento, si vede costretto a partire per un corso di \"Total Immersion\" ad Oxford. In questo modo la moglie Paola, con la quale non ha pi\u00f9 un rapporto felice da molto tempo, e la figlia Betta, che si accorge di lui solo quando deve spillargli dei soldi, sono costrette a trascorrere le vacanze estive in Sardegna senza Sergio. Questi, arrivato ad Oxford, incontra Fred Livingstone e sua moglie Linda, i padroni della scuola, che gli presentano i compagni di corso, tutti bambini. Colombo ne passa di tutti i colori: sveglia alle sei, otto ore di inglese pi\u00f9 un compito al giorno, a letto alle nove di sera.\nLa scuola organizza varie attivit\u00e0: alla mostra dell'istituto dove hanno studiato anche i Windsor distrugge un'opera di Canaletto da un milione di sterline. In seguito, a causa della morte della zia di Linda, viene cancellata l'attivit\u00e0 clou della settimana: la visita a Londra e ai suoi monumenti. Sergio si offre allora, data la sua et\u00e0, come accompagnatore e la combriccola viene autorizzata da Fred e Linda a partire senza di loro. Una volta a Londra per\u00f2 Sergio incontra alcuni tifosi sampdoriani in trasferta per la semifinale di Coppa delle Coppe Arsenal-Sampdoria e non resiste alla tentazione di andare allo stadio portandosi dietro ovviamente i suoi giovani compagni di corso.\nUna volta allo stadio \u00e8 obbligato per\u00f2 ad infiltrarsi nella curva dell'Arsenal. La finzione dura solo fino al gol sampdoriano, quando Sergio non si trattiene ed esulta da solo, quando tutti gli hooligan invece tacciono delusi. Le avventure londinesi continuano con la visita a un locale hard e con l'incontro con Patrizia, una giovane bella romana, con cui Sergio si illude di avere una intensa quanto breve storia d'amore estiva. In realt\u00e0 Patrizia \u00e8 una prostituta pagata dai compagni di corso di Sergio, desiderosi di regalare al loro anziano compagno emozioni che la moglie Paola non sembra pi\u00f9 regalargli. Tutto si conclude in realt\u00e0 con un nulla di fatto e Patrizia, colpita dalla bont\u00e0 e dalla simpatia di Sergio, si rifiuta di ricevere il compenso per un rapporto peraltro mai avvenuto.\nAl ritorno da Londra Sergio viene per\u00f2 espulso per il ritardo e la cattiva condotta. Ma ormai Sergio ha imparato l'inglese: all'aeroporto di Heathrow incontra il suo capo e gli mostra le sue nuove conoscenze tanto che Sergio viene reintegrato nella compagnia assicurativa presso la quale lavorava. Si concede una vacanza al mare, ma la scarsa attenzione che moglie e figlia gli riservano lo invogliano a cercare la compagnia dei bambini con cui divide il gelato e la \"guerra\" con la pistola ad acqua.\nSequel.\nNel 1997 \u00e8 stato prodotto il seguito intitolato \"Banzai\". La storia riprende da quando Colombo \u00e8 divorziato e deve affrontare la dura vita del single.\nProduzione.\nFra le principali location, per la realizzazione della pellicola, si possono ricordare:"}
{"id": "351728", "revid": "114464896", "url": "https://it.wikipedia.org/wiki?curid=351728", "title": "Ball gag", "text": "Una ball gag \u00e8 un tipo di bavaglio costituito da una palla di circa 4 cm di diametro e da un laccio che si chiude dietro la testa. Nell'uso la palla viene infilata dietro i denti, con i lacci che girano intorno alla testa per tenerla ferma. Se la palla \u00e8 molto grande pu\u00f2 essere difficile inserirla e toglierla. Ne esistono alcune che sono cave e con fori adeguati al passaggio dell'aria e che evitano il rischio di soffocamento. \n\u00c8 un oggetto che viene spesso usato nei giochi erotici a sfondo BDSM. In questo caso il Master o la Mistress (cio\u00e8 l'elemento dominante nel rapporto bdsm), sottopongono a questa pratica il proprio, o la propria sub (l'elemento sottomesso).\nUso.\nLo scopo ed il risultato sono analoghi a quelli di un bavaglio, ma in pi\u00f9 costringono la persona a stare con le mascelle aperte. Per questo motivo \u00e8 un oggetto da usare con prudenza, perch\u00e9 pu\u00f2 provocare una slogatura dell'articolazione e perch\u00e9, non consentendo di inghiottire facilmente (pi\u00f9 \u00e8 grande la palla, pi\u00f9 la deglutizione risulta difficile), potrebbe, nella posizione orizzontale supina, indurre soffocamento o polmonite \"ab ingestis\" per l'eccessiva produzione di saliva. Rispetto ad altri tipi di bavaglio \u00e8 certamente tra i pi\u00f9 efficaci: riempiendo completamente o quasi la bocca, riduce moltissimo la capacit\u00e0 di articolare parole e frasi. Per questo \u00e8 usato nelle pratiche di dominazione ed \u00e8 preferito ai comuni bavagli costituiti da fazzoletti e panni in cotone.\nEsistono diverse varianti del ball gag. Il pi\u00f9 semplice \u00e8 formato da una palla e da un laccio o cinghia che ne attraversa il diametro e che si chiude dietro la testa. Nell'uso la palla viene infilata dietro i denti, con i lacci che girano intorno alla testa per tenerla ferma. Un'altra pu\u00f2 prevedere inoltre un laccio che passa sotto al mento (chin strap) per limitare ancora di pi\u00f9 l'apertura della bocca. Un'altra pi\u00f9 complessa prevede di far passare dei lacci tutto intorno alla testa per dare al prigioniero una sensazione di immobilizzazione (head harness). Un'altra ancora prevede una maschera che le impedisce di vedere incorporata dai lacci, in modo che il prigioniero non possa togliersi ne la maschera ne il bavaglio.\nInfine, il ball gag viene usato spesso quando la persona viene legata nella posizione del hog tie. \u00c8 possibile inoltre legare la corda che lega le gambe alle mani anche al ball gag (nella versione che copre la testa) per obbligare il prigioniero a stare con la testa in su. In questo caso bisogna fare attenzione, perch\u00e9 la persona non potr\u00e0 resistere a lungo in questa posizione. \nLe ball gag sono comparse anche nei media, soprattutto in contesti ironici o bizzarri, per esempio in \"Hostel\", \"Arancia meccanica\", \"Pulp Fiction\", \"Scary Movie\" e \"Candyman 3\". Sono comparse almeno due volte nella serie a cartoni animati \"The Simpsons\" (le hanno indossate Marge Simpson, Homer Simpson, Serpente e il Commissario Winchester), e in un video game, ' Nel seguito, ', le icone ball gag sono usate per rappresentare la prova di un crimine sessuale."}
{"id": "351731", "revid": "122608142", "url": "https://it.wikipedia.org/wiki?curid=351731", "title": "Tributo italiano a Joe Strummer", "text": "10.000 giorni di Rock'n'Roll, il Tributo italiano a Joe Strummer \u00e8 una manifestazione musicale organizzata da Punkadeka.it (Fulvio \"Devil\" Pinto e Fabio \"Deka\" De Capitani) e Radioclash.it (Mauro Zaccuri e Daniele Calesini) che si \u00e8 tenuta all'Estragon di Bologna in due edizioni (19 dicembre 2004, 17 dicembre 2005). Vi hanno partecipato molte Band della scena musicale underground italiana che si riconoscono nello stile e negli ideali dei Clash e del loro cantante e chitarrista Joe Strummer. Band affermate, tribute band dei Clash e band emergenti.\nAll'edizione del 2005 hanno partecipato attivamente anche due ospiti di eccezione: Pablo Cook, ex percussionista dei Mescaleros e Anthony Davie, biografo di Strummer e autore del libro \"Visions of a Homeland\".\nLa scelta del luogo in cui tenere la manifestazione si deve al fatto che Bologna fu sede del primo concerto italiano dei Clash, tenutosi nel 1980.\nEdizioni:"}
{"id": "351734", "revid": "196390", "url": "https://it.wikipedia.org/wiki?curid=351734", "title": "Campagna d'Italia (Seconda guerra mondiale)", "text": ""}
{"id": "351736", "revid": "1610933", "url": "https://it.wikipedia.org/wiki?curid=351736", "title": "Lu\u00ec bianco", "text": ""}
{"id": "351744", "revid": "1793900", "url": "https://it.wikipedia.org/wiki?curid=351744", "title": "Rappahannock", "text": "Il fiume Rappahannock \u00e8 un fiume della Virginia orientale (USA), lungo all'incirca 294\u00a0km. Taglia l'intera parte settentrionale dello Stato, dalle Blue Ridge Mountains, e nella parte occidentale attraversa il Piedmont, fino alla Baia di Chesapeake a Sud del fiume Potomac. \u00c8 stato considerato da alcuni come un confine naturale tra il \"Nord\" (Unione (guerra di secessione americana)) e il \"Sud\" (Stati Confederati d'America) nel corso della Guerra di secessione americana.\n\u00c8 un importante fiume e luogo in cui si svilupparono i primi insediamenti della Colonia della Virginia e pi\u00f9 tardi fu teatro di alcuni fra i principali fatti d'arme della Guerra di secessione. Il suo bacino copre un'area complessiva di 7.405\u00a0km\u00b2, approssimativamente il 6% dell'intero Stato della Virginia.\nDescrizione.\nNasce in una zona montuosa a Chester Gap nella parte occidentale della Contea di Fauquier in Virginia. Scorre verso sud-est oltrepassando Remington, e riceve le acque del fiume Rapidan a circa 15\u00a0km a nord-est della citt\u00e0 di Fredericksburg, che poi attraversa. A sud-est di Fredericksburg si allarga formando un estuario di acqua salmastra lungo circa 80\u00a0km, oltrepassando Tappahannock sulla costa meridionale. Entra nella baia di Chesapeake circa 25\u00a0km a sud della foce del Potomac tra punta Windmill e punta Stingray, a circa 80\u00a0km a est di Richmond. L'estuario \u00e8 una zona adatta alla pesca di ostriche e granchi.\nStoria.\nIl nome del fiume proviene dalla parola algonchina \"lappihanne\" (riportata anche come \"toppehannock\"), il cui significato \u00e8 \"fiume d'acqua che sale rapida\" oppure \"dove la marea fluisce e rifluisce.\"\nLa colonizzazione della valle ebbe inizio tra il 1710 e il 1720 su impulso del governatore della Virgina Alexander Spotswood. La valle del fiume James era stata esplorata fino alla linea delle cascate, e Spotswood favor\u00ec l'insediamento nella valle di un altro fiume. Nel 1714 egli incoraggi\u00f2 immigranti provenienti dal Palatinato e dalla Svizzera a stabilirsi su terreni che controllava vicino a Germanna per sfruttare i depositi di minerali ferrosi di quella regione.\nDurante la guerra di secessione il fiume fu spesso utilizzato come barriera e linea difensiva per il movimento delle truppe. Esso costitu\u00ec per le truppe dell'Unione un ostacolo particolarmente difficile nei tentativi di penetrare nella Virginia meridionale. Il controllo del fiume pass\u00f2 pi\u00f9 volte dall'una all'altra parte nel corso della guerra. Tra le battaglie importanti combattute lungo il fiume vi furono quella di Fredericksburg e le due Battaglie di Rappahannock Station. La linea difensiva del fiume fu infine aggirata da Ulysses S. Grant nella Campagna Terrestre del 1864, che port\u00f2 alla vittoria finale dell'Unione."}
{"id": "351746", "revid": "1573940", "url": "https://it.wikipedia.org/wiki?curid=351746", "title": "Phylloscopus bonelli", "text": "Il lu\u00ec bianco (\"Phylloscopus bonelli\" ()) \u00e8 un uccello passeriforme in passato inquadrato nella famiglia Sylviidae, ma da una recente revisione filogenetica attribuito alla famiglia Phylloscopidae.\nL'epiteto specifico rende omaggio all'ornitologo italiano Franco Andrea Bonelli (1784-1830).\nDescrizione.\nIl lu\u00ec bianco \u00e8 lungo 11 - 12 cm La parte superiore \u00e8 marrone grigia e ha una parte inferiore di colore bianco. L'uccellino ha una striscia al di sopra degli occhi di colore indistintamente bianco e un groppone giallastro. Le femmine e i maschi hanno la stessa colorazione.\nBiologia.\nVoce.\nIl suo richiamo assomiglia ad un \"lu-\u00ecf\", mentre il canto \u00e8 una rapida ripetizione di una stessa nota: \"svi-svi-svi-svi-svi-svi\".\nDistribuzione e habitat.\nIl lu\u00ec bianco \u00e8 un uccello migratore: nidifica nei paesi del Mediterraneo, , per poi svernare in Africa, poco pi\u00f9 a sud del Sahara. La popolazione globale \u00e8 stimata in una decina di milioni di individui.\nIl suo habitat di nidificazione \u00e8 costituito da boschi aperti di conifere o querce, con abbondante sottobosco. Nella parte meridionale del suo areale nidifica in montagna, mentre nella parte settentrionale lo si pu\u00f2 trovare anche a bassa quota."}
{"id": "351747", "revid": "339392", "url": "https://it.wikipedia.org/wiki?curid=351747", "title": "Dinamo Bucure\u015fti", "text": ""}
{"id": "351750", "revid": "339392", "url": "https://it.wikipedia.org/wiki?curid=351750", "title": "FC Dinamo Bucure\u015fti", "text": ""}
{"id": "351753", "revid": "599013", "url": "https://it.wikipedia.org/wiki?curid=351753", "title": "Daniele De Rossi", "text": "Legato dal 2001 al 2019 alla , della quale \u00e8 il giocatore con il secondo maggior numero di presenze ufficiali di sempre dopo Francesco Totti, con i giallorossi ha vinto due Coppe Italia e una Supercoppa italiana.\nCon la Nazionale italiana si \u00e8 laureato campione del mondo nel 2006 e ha vinto la medaglia di bronzo al Giochi olimpici di , ha raggiunto la finale del e il terzo posto alla Confederations Cup 2013, mentre a livello giovanile \u00e8 stato campione d'Europa Under-21 nel 2004.\nCon 117 presenze \u00e8 il quarto giocatore italiano con il maggior numero di presenze in nazionale. Con 21 gol \u00e8, inoltre, il calciatore non attaccante pi\u00f9 prolifico nella nazionale del dopoguerra e il secondo in assoluto dopo Adolfo Baloncieri in tale particolare classifica.\nNel 2006 fu nominato miglior calciatore giovane dall'Associazione Italiana Calciatori, mentre nel 2009 \u00e8 stato da questa nominato migliore calciatore italiano. Nel 2012 fu uno dei 23 giocatori inseriti nel \"Team of the Tournament\" del campionato europeo di quell'anno.\nBiografia.\nFamiglia.\nNato nella frazione romana di Ostia, \u00e8 figlio di Alberto De Rossi, gi\u00e0 giocatore delle giovanili della Roma che, prima di diventare allenatore della squadra Primavera di detto club, fu professionista in Serie C; anche suo cugino, Andrea De Rossi, \u00e8 calciatore professionista. Ha una figlia, Gaia, nata il 16 luglio 2005, la cui madre \u00e8 Tamara Pisnoli, sposata il 18 maggio 2006 e dalla quale si \u00e8 separato nel 2009. Il 7 agosto 2008 viene assassinato il suocero, Massimo Pisnoli, presso il comune di Aprilia, in provincia di Latina. Pochi giorni dopo, De Rossi decide di dedicare la doppietta firmata in nazionale nella gara contro la proprio al parente scomparso. I responsabili dell'omicidio, Gabriele Piras e Giuseppe Arena, sono stati arrestati alcuni mesi dopo. Nel 2011 si \u00e8 fidanzato con l'attrice Sarah Felberbaum, dalla quale ha avuto, il 14 febbraio 2014, una bambina di nome Olivia Rose, e il 3 settembre 2016 un bambino di nome Noah; i due convolano a nozze il 24 dicembre 2015 alle Maldive.\nPresenza nei media.\n\u00c8 stato protagonista, insieme ad altri calciatori, di spot pubblicitari per UniCredit, Pringles, Adidas, Linkem e Gillette.\nCaratteristiche tecniche.\nDe Rossi inizia come attaccante nell'Ostiamare poi, nella Roma, diventa trequartista e successivamente centrocampista mediano. Possiede un gran tiro da fuori area e un ottimo stacco di testa. Sin dalle giovanili con la Roma dimostrava una eccellente forza fisica, una buona visione del campo e una grande tenacia. Fa del temperamento e della carica agonistica le sue doti migliori. \u00c8 in grado di spezzare il gioco avversario con intelligenza tattica e decisi tackle, facendo ripartire in questo modo la squadra e dimostrando ottime capacit\u00e0 di impostazione. L'allenatore della Roma Luciano Spalletti, suo mentore e grande estimatore, dice di lui: \u00ab\u00e8 come avere un satellitare: imposti la richiesta e lui sa gi\u00e0 la strada e la posizione di cui hai bisogno\u00bb.\n\u00c8 considerato una delle maggiori stelle del calcio italiano degli anni duemila e duemiladieci, nonch\u00e9 uno dei migliori centrocampisti d'Europa e del mondo. L'ex commissario tecnico della nazionale italiana Marcello Lippi, in seguito ad una grande prova del romano contro la Georgia nelle qualificazioni ai mondiali del 2010, lo elogi\u00f2 definendolo uno dei migliori centrocampisti al mondo al pari degli inglesi Lampard e Gerrard. Nella stagione 2011-2012, De Rossi ha spesso ricoperto il ruolo di difensore centrale, sia per la Roma che per la nazionale. Ha pi\u00f9 volte dichiarato di ispirarsi allo stile di gioco di Roy Keane; in onore del calciatore irlandese, indossa il numero 16 sia con il club sia in maglia azzurra.\nCarriera.\nClub.\nGiovanili.\nDe Rossi inizia a giocare ben presto nel settore giovanile dell'Ostiamare. Il suo ruolo nella squadra inizialmente era quello di terzino, poi divenuto attaccante. A 9 anni riceve la prima chiamata della NB, ma rifiuta per rimanere con i suoi compagni di squadra di Ostiamare. A 16-17 anni, invece, decide di aggregarsi al club giallorosso, del quale il padre Alberto \u00e8 l'allenatore della squadra Primavera. Il giovane calciatore si mette subito in luce e diventa ben presto un elemento importante della squadra giovanile della Roma. Nelle giovanili della Roma, De Rossi, anche grazie al suo ex allenatore Mauro Bencivenga, passa dal ruolo di attaccante a centrocampista, che lo accompagner\u00e0 anche nelle stagioni future.\nRoma.\nL'approdo al professionismo.\nAll'inizio del 2001, De Rossi riceve le prime convocazioni in prima squadra - dove indossa la maglia numero 26 - ma non scende mai in campo. L'allenatore Fabio Capello lo fa esordire tra i professionisti il 30 ottobre 2001, a 18 anni, facendolo entrare al posto di Tomi\u0107 nel secondo tempo della partita di Champions League Roma- (1-1). Nella sua stagione di esordio viene impiegato anche in 3 gare di Coppa Italia, competizione in cui la Roma non riesce a qualificarsi alle semifinali.\nLa stagione successiva, il 25 gennaio 2003, a 19 anni esordisce in Serie A nella partita -Roma (2-0). Il 10 maggio viene schierato da titolare per la prima volta e realizza il suo primo gol nella massima serie, durante la partita casalinga contro il (3-1). Il 24 maggio realizza anche il suo secondo gol stagionale nell'ultima partita di campionato disputata, persa per 1-2 contro l' allo stadio Olimpico. La Roma conclude la stagione al settimo posto e perde la finale di Coppa Italia contro il . De Rossi chiude la stagione con 4 presenze e 2 gol in campionato. \nNel 2003-2004 totalizza 17 presenze in campionato e 4 presenze in Coppa Italia, contribuendo al secondo posto in campionato. In Coppa UEFA ottiene 6 presenze e il 24 settembre 2003 realizza il suo primo gol nelle coppe europe, nella gara di andata del primo turno vinta 4-0 contro il Vardar. In questa competizione la Roma viene poi eliminata dal negli ottavi di finale.\nI primi successi.\nNel 2004-2005, a 21 anni, diventa titolare nella squadra. Decide di indossare la maglia numero 4, lasciata libera da Cristian Chivu che ha scelto la 13. L'8 settembre 2004 ha segnato un gol nella partita di Champions League contro il , partita conclusasi con il risultato di 4-2 per la squadra spagnola. Segna anche nella sfida contro l', giocata il 3 ottobre seguente, finita in parit\u00e0 con il risultato di 3-3. Durante l'incontro, tuttavia, \u00e8 protagonista dell'infortunio di Obafemi Martins, motivo per cui viene espulso. Dopo la partita, De Rossi si \u00e8 scusato con l'avversario di quanto accaduto. La Roma conclude la stagione all'ottavo posto e perde la finale di Coppa Italia contro l'Inter. De Rossi, invece, conclude la stagione con trenta presenze in campionato, cinque in Coppa Italia e tre in Champions League. Al termine della stagione, il e il Real Madrid esprimono interesse ad acquistare il talento romano..\nPrima dell'inizio della stagione 2005-2006, De Rossi segna uno dei tre gol per la Roma nella partita di campionato vinta contro la . Il nuovo allenatore, Luciano Spalletti, utilizza ad inizio stagione il modulo 4-5-1, in cui De Rossi \u00e8 stato schierato come centrocampista difensivo e pi\u00f9 vicino alla linea difensiva. Il 15 marzo 2006, nella partita di Coppa UEFA contro il , indossa per la prima volta la fascia di capitano. Quattro giorni dopo, il 19 marzo, durante la partita Roma-, De Rossi segna un gol di testa sfiorando la palla con la mano. L'arbitro convalida il gol, ma il giocatore con fairplay ammette l'irregolarit\u00e0 e la rete viene annullata. Nella stessa partita, per\u00f2, subisce un infortunio alla caviglia che lo tiene lontano dal campo di gioco per almeno due settimane. La Roma, al termine della stagione, si classifica al quinto posto, ma in seguito allo scandalo che travolge improvvisamente il calcio italiano e al successivo stravolgimento della classifica finale acquisisce d'ufficio la seconda posizione, qualificandosi cos\u00ec alla Champions League. Conclude la stagione con 34 presenze in campionato, in cui ha segnato sei gol, tre partite nella Coppa Italia, competizione in cui la Roma ha raggiunto nuovamente la finale contro l'Inter, nella quale \u00e8 stata superata dalla squadra nerazzurra. Consegue, inoltre, sette presenze nella Coppa UEFA. Dalla stagione successiva, De Rossi decide di indossare la maglia numero 16.\nNella stagione 2006-2007 ottiene la definitiva affermazione a livello internazionale. Al termine della stagione colleziona 36 presenze, segnando due gol. La squadra si classifica al secondo posto in campionato. In questa stagione vince, contro i milanesi dell'Inter, la sua prima Coppa Italia: i neroazzurri vengono sconfitti con l'eclatante punteggio di 6-2 nella gara di andata, disputata il 9 maggio allo stadio Olimpico di Roma. Nella gara di ritorno, disputata a San Siro il 17 maggio, il gol di Perrotta segnato all'83' spegne le speranze dei milanesi, che erano andati in vantaggio all'inizio del secondo tempo. In questa stagione vince gli Oscar del calcio AIC come Migliore calciatore giovane. Per evitare inoltre l'insorgere di future difficolt\u00e0 finanziarie derivate dall'incontrollato aumento delle spese di gestione del club, si decide di imporre un tetto di ingaggi di 2,5 milioni di euro per ogni giocatore tesserato, ad esclusione del capitano Francesco Totti. In futuro, per lo stesso motivo, il tetto-ingaggi non sarebbe stato applicato nemmeno allo stesso De Rossi.\nLa stagione 2007-2008, il 19 agosto 2007 allo Stadio Giuseppe Meazza di Milano, segna al 78', su rigore, la rete che consente ai giallorossi di trionfare a Milano nella Supercoppa italiana: l'Inter \u00e8 sconfitta sul proprio terreno per 1-0. In questa stagione, con le forzate assenze per infortunio del capitano Francesco Totti, De Rossi diventa il primo rigorista della squadra, segnando penalty con e , pur fallendo nella vittoriosa gara (0-1) disputata dai capitolini a San Siro contro il Milan, un \"cucchiaio\" impreciso. Il 9 aprile 2008, durante la gara di ritorno dei quarti di finale di Champions League, disputata all'Old Trafford di Manchester, calcia alto un rigore sullo 0-0. La Roma perder\u00e0 la gara contro il Manchester United per 1-0 e non si qualificher\u00e0 alla semifinale. In questa occasione De Rossi disse: \"Questo \u00e8 l'episodio pi\u00f9 brutto della mia carriera\". La Roma conclude la stagione al secondo posto. Il 24 maggio 2008, De Rossi vince la sua seconda Coppa Italia allo stadio Olimpico ancora contro l'Inter, sconfitta per 2-1.\nCambi di gestione tecnica.\nAl primo impegno della stagione 2008-2009, la Roma non riesce ad aggiudicarsi la Supercoppa italiana, torneo nel quale De Rossi realizza prima un gol e, successivamente, uno dei tiri dal dischetto per la squadra giallorossa. La partita termina in parit\u00e0 2-2: l'assegnazione del trofeo vien decisa ai calci di rigore, dove prevale l'Inter per 8-7. Segna il suo primo gol in un derby l'11 aprile 2009 in un -Roma terminato 4-2. Al termine della stagione, la squadra si classifica in sesta posizione in Serie A, mentre in Coppa Italia il cammino della Roma termina ai quarti di finale.\nAll'inizio della stagione 2009-2010, il 13 settembre 2009, durante un -Roma (1-2), i sostenitori senesi intonano cori offensivi nei suoi confronti, anche offendendo la memoria del suocero, Massimo Pisnoli, ucciso l'anno precedente. Il giocatore cerca di avvicinarsi alla curva dei tifosi avversari ma viene calmato dall'abbraccio dei suoi compagni di squadra. Il 6 dicembre successivo, durante il derby contro la Lazio, De Rossi raggiunge le 200 presenze in Serie A. Anche dopo l'avvicendamento in panchina tra Spalletti e Ranieri, De Rossi continua ad essere determinante per la squadra. Il 18 gennaio 2010 vince il suo secondo Oscar del calcio: viene eletto migliore calciatore italiano AIC 2009, battuto per il titolo assoluto da Zlatan Ibrahimovi\u0107. Decide il match contro il Catania, con un tiro dal limite dell'area, consentendo alla Roma di passare il turno di Coppa Italia. Il 27 marzo 2010 segna il primo gol in Roma-Inter (2-1). Anche in questa stagione la squadra si classifica al secondo posto in campionato e perde la finale di Coppa Italia contro l'Inter.\nLa stagione 2010-2011 vede De Rossi protagonista non solo in campionato, ma anche in Champions League, nonostante l'avvicendamento in panchina tra Ranieri e Montella. Il 23 novembre 2010 nella partita casalinga di Champions League contro il segna il gol del momentaneo 2-2 contro i tedeschi, partita poi terminata con il successo dei giallorossi per 3-2. Il 4 febbraio 2011 viene eletto miglior atleta italiano dell'anno 2010 assieme alla nuotatrice Federica Pellegrini dall'Associazione Stampa Estera in Italia. Il 23 febbraio 2011 nella partita di recupero contro il , segna il gol decisivo dell'1-0 che permette ai giallorossi di espugnare il \"Dall'Ara\". La Roma termina il campionato al sesto posto, mentre in Coppa Italia \u00e8 eliminata in semifinale dall'Inter.\nLa stagione 2011-2012 vede l'arrivo di Luis Enrique e di Thomas DiBenedetto, rispettivamente come allenatore e presidente della Roma. Alla fine di questa stagione, la Roma si classifica al settimo posto in campionato. De Rossi chiude la stagione con 32 presenze e 4 gol in campionato.\nNella stagione 2012-2013, la Roma si classifica al sesto posto. Questa stagione non \u00e8 molto felice per il centrocampista giallorosso, anche a causa del poco feeling con l'allenatore Zden\u011bk Zeman del quale contesta gli allenamenti, a suo dire troppo duri.\nPer questa ragione, De Rossi \u00e8 stato relegato alla panchina, perdendo il suo posto da titolare. In merito alla situazione del giocatore, Zeman ha dichiarato su di lui: \u00abDe Rossi per me non \u00e8 una nota dolente, ma non ha reso da De Rossi. Non si \u00e8 integrato con la squadra. Per me \u00e8 un giocatore importante, spero renda come nelle passate stagioni\u00bb. Il 22 dicembre 2012, prima del fischio d'inizio di Roma-Milan, De Rossi ha raggiunto le 400 presenze in maglia giallorossa, ricevendo dal presidente Pallotta una targa celebrativa per il traguardo raggiunto. Il 17 marzo 2013, invece, durante la gara vinta 2-0 contro il , raggiunge le 300 presenze in Serie A. A fine stagione, De Rossi conclude con 25 presenze in campionato e 4 presenze in Coppa Italia, competizione che perde in finale contro i rivali cittadini della Lazio nella finale del 26 maggio 2013.\nL'arrivo di Rudi Garcia e il ritorno di Spalletti.\nLa stagione 2013-2014 vede l'arrivo sulla panchina della Roma di Rudi Garcia, il quale integra immediatamente De Rossi nella sua squadra. Il giocatore decide di rimanere alla Roma, nonostante sia stato vicino al trasferimento in una nuova squadra. Al primo impegno della stagione 2013-2014, il 25 agosto 2013, nel primo match stagionale a , torna al gol con la maglia giallorossa, dopo un digiuno di oltre 15 mesi (l'ultimo sigillo il 13 maggio 2012 a Cesena), sbloccando la partita al 65' con un destro dai venti metri. Il 10 novembre 2013, contro il (1-1), raggiunge le 318 presenze in Serie A, raggiungendo Giuseppe Giannini, storico capitano della Roma, e gioca la sua 400\u00aa partita da titolare con la maglia giallorossa. L'11 maggio 2014, invece, raggiunge lo storico portiere Guido Masetti e, superandolo, diventa il terzo calciatore con pi\u00f9 presenze in serie A nell'intera storia giallorossa.\nLa seconda stagione sotto la guida di Garcia coincide con il ritorno della Roma in UEFA Champions League dopo tre anni. Il 29 ottobre De Rossi realizza il suo primo gol stagionale nella partita vinta 2-0 contro il , ritornando a segno in Serie A dopo quasi un anno dall'ultima volta. Il 20 gennaio 2015 decide su rigore ai supplementari la sfida di Coppa Italia contro l', portando cos\u00ec i giallorossi ai quarti di finale della competizione.\nSempre contro l'Empoli, Il 17 ottobre 2015 raggiunge la presenza numero 500 con la Roma, dove realizza anche un gol nella vittoria per 3-1. Il 20 ottobre successivo realizza la sua prima doppietta nelle coppe europee, nella partita -Roma (4-4), valida per la fase a gironi di Champions League. Il 14 gennaio 2016 Garcia viene esonerato e sostituito dal ritorno di Spalletti, con De Rossi che inizialmente si dimostra entusiasta del tecnico.\nNella stagione 2016-2017\u2013 iniziata con la sconfitta nel preliminare di Champions League contro il Porto, con De Rossi peraltro espulso nella gara di ritorno\u00a0\u2013 va in gol per tre partite consecutive, suo record personale, contro , e Juve. Il 28 maggio 2017, nel giorno dell'addio di Francesco Totti, realizza un gol nell'ultima gara di campionato vinta 3-2 in casa sul , che permette alla Roma di ottenere il 2\u00ba posto e la qualificazione diretta alla fase a gironi della Champions League.\nLe stagioni da capitano.\nEreditata la fascia di capitano, De Rossi resta nei primi posti delle gerarchie della squadra anche con il nuovo tecnico, Eusebio Di Francesco, subentrato a Luciano Spalletti, che lo conferma nel ruolo di mediano in un centrocampo a tre formato, oltre che da De Rossi, da Nainggolan e Strootman. Mentre in campionato i giallorossi non riescono a replicare i risultati positivi ottenuti nell'annata precedente, riuscendo comunque a classificarsi terzi ed a qualificarsi per la fase a gironi della Champions League, proprio nella massima competizione europea la squadra capitolina registra risultati a detta di molti sorprendenti, riuscendo a raggiungere prima i quarti di finale, poi la semifinale, rimontando per 3-0 la sfida ai quarti contro il , nella quale gara De Rossi segner\u00e0 la seconda rete, su calcio di rigore. In semifinale, poi, la Roma verr\u00e0 eliminata dal . \nContrariamente ai successi della suddetta stagione (dove comunque in occasione della sfida vinta 2-3 contro il Frosinone indossa per la 200\u00aa volta la fascia da capitano), la successiva risulta essere molto tribolata per De Rossi, sin dall'arrivo del francese Nzonzi, innesto a centrocampo voluto dal ds Monchi malvisto da De Rossi stesso. A ci\u00f2 si aggiungono i mancati contatti tra De Rossi e la dirigenza romanista in merito al rinnovo del contratto, in scadenza nel 2019, oltre a numerosi problemi fisici che pregiudicano il rendimento del capitano. Al termine di una stagione vissuta tra alti e bassi, condita dall'esonero di Di Francesco e dal ritorno di Claudio Ranieri, la Roma annuncia la propria volont\u00e0 di non rinnovare il contratto di De Rossi. Il capitano giallorosso disputa la sua ultima partita all'Olimpico il 26 maggio 2019, contro il , a 18 anni esatti dalla vittoria del terzo scudetto, sullo stesso campo contro la stessa squadra: al momento della sostituzione, cede la fascia al compagno di squadra Alessandro Florenzi, che diventer\u00e0 il nuovo capitano giallorosso per la stagione successiva. Conclude la sua esperienza in giallorosso con 616 presenze e 63 reti in tutte le competizioni, in 18 anni di militanza.\nBoca Juniors.\nIl 26 luglio 2019, a 36 anni, sottoscrive un contratto annuale con la squadra argentina del . Il 13 agosto fa il suo debutto e mette a segno una rete in occasione della gara di Coppa Argentina contro l', finita 1-1 e poi persa ai rigori. Debutta nella Primera Divisi\u00f3n il 19 agosto successivo, disputando per intero il match contro l'.\nIl 6 gennaio 2020, dopo pochi mesi dal suo trasferimento al Boca Juniors, annuncia la volont\u00e0 di lasciare il club e ritirarsi dall'attivit\u00e0 agonistica.\nNazionale.\nDalle giovanili al Mondiale 2006.\nIl 20 novembre 2001, nella vittoria per 2-0 contro la Bielorussia, De Rossi ha fatto il suo debutto in Nazionale Under-19. Con questa nazionale ha giocato tre partite. Il 27 marzo 2002 ha esordito in Nazionale Under-20 nella partita vinta 4-0 contro la Svizzera. Con questa nazionale ha disputato in totale quattro partite. De Rossi ha collezionato diverse presenze nella Nazionale Under-21, con la quale ha vinto da titolare il campionato d'Europa Under-21\u00a02004, competizione nel quale ha segnato anche due gol, uno contro la Croazia e l'altro nella finale vinta contro la Serbia e Montenegro. Nello stesso anno ha vinto la medaglia di bronzo ai Giochi di Atene con la Nazionale olimpica. Nel corso del torneo, De Rossi ha giocato quattro partite, ovvero le tre partite della fase a girone e la semifinale contro l'Argentina.\nIl 4 settembre 2004, a 21 anni, esordisce in Nazionale nella partita Italia- (2-1), disputata allo Stadio Renzo Barbera di Palermo e valida per le qualificazioni al Mondiale 2006: nella sua partita di esordio realizza anche il suo primo gol in nazionale. Il CT Marcello Lippi lo impiega subito con continuit\u00e0. Il 30 marzo 2005 indossa per la prima volta la fascia di capitano, nel secondo tempo della partita amichevole Italia- (0-0), giocata a Padova. Nel maggio del 2006 viene convocato per il campionato mondiale in Germania. Parte come titolare, ma durante la seconda partita della fase a gironi, giocata il 17 giugno, contro gli viene espulso, al 26' minuto del primo tempo, per aver inferto una gomitata durante un contrasto aereo al giocatore Brian McBride, ferendolo al volto. La scorrettezza gli costa 4 giornate di squalifica. Torna a disposizione del commissario tecnico in occasione della finale del 9 luglio 2006 contro la , subentrando nella ripresa a Francesco Totti. \u00c8 quella la gara che sancisce il trionfo dell'Italia, e De Rossi realizza tra l'altro il terzo dei cinque rigori della serie finale.\n2006-2010.\nDopo il Mondiale, Roberto Donadoni \u00e8 il nuovo commissario tecnico; dopo il ritiro di Totti, inoltre, la maglia numero 10 viene affidata a De Rossi, che in questo nuovo ciclo diventa titolare a centrocampo. Il 17 ottobre 2007, a 24 anni, indossa la fascia di capitano dal 1\u00ba minuto nella partita amichevole Italia- (2-0) giocata a Siena. Prende parte al , dove non viene schierato nella prima gara del girone, la pesante sconfitta per 3-0 contro i . Conquista un posto da titolare nei due successivi incontri che porteranno l'Italia ai quarti di finale: nel secondo, vinto per 2-0 sulla Francia, sigla il secondo gol su punizione, complice una decisiva deviazione di Thierry Henry e viene nominato \"man of the match\" dall'UEFA. Nei quarti di finale contro la non trasforma il secondo dei calci di rigore maturati dopo i supplementari; errore che, sommato al successivo di Antonio Di Natale, determina l'eliminazione dell'Italia dagli Europei.\nIl 10 settembre 2008, mette a segno la sua prima doppietta con la maglia azzurra contro la Georgia, in una partita valida per le qualificazioni ai Mondiali 2010, dedicando i gol al suocero, ucciso poche settimane prima. Viene poi convocato per la FIFA Confederations Cup 2009, dove ritrova ancora la maglia numero 10. Nella prima partita della competizione sigla il momentaneo 2-1 contro gli e viene eletto \"man of the match\"; gli azzurri verranno eliminati comunque nella prima fase..\nViene poi selezionato dal ct Marcello Lippi per il in Sudafrica. Il 14 giugno \u00e8 autore della rete del pareggio contro il (1-1), nel primo incontro della fase finale. Grazie a questa rete, la nona, diventa il marcatore romanista pi\u00f9 volte a segno con la maglia azzurra, a pari merito con Francesco Totti. Nella seconda partita contro la , De Rossi procura un rigore poi realizzato da Vincenzo Iaquinta, che permette all'Italia di pareggiare con gli avversari. La nazionale viene eliminata al primo turno dopo aver perso 3-2 contro la , nella terza ed ultima partita della fase a gironi.\n2010-2014.\nIl 10 agosto 2010, in assenza di Buffon e Pirlo, disputa da capitano la prima partita sotto la guida del nuovo CT Cesare Prandelli, l'amichevole Italia- (0-1) a Londra. Il 3 settembre successivo, in occasione dell'impegno di qualificazione per Euro 2012 contro l', supera in presenze il compagno di squadra Francesco Totti e diventa il romanista pi\u00f9 presente della storia della nazionale. Il 7 settembre successivo, in occasione dell'impegno di qualificazione per Euro 2012 contro le , mette a segno la sua decima rete in azzurro: grazie a questa rete supera Totti nella classifica dei marcatori e diventa e il romanista pi\u00f9 prolifico in azzurro.\nConvocato per il , nelle prime due partite viene impiegato come difensore centrale, ruolo gi\u00e0 ricoperto in alcune occasioni durante la stagione con la sua squadra di club. Dalla terza partita riprende per\u00f2 il suo ruolo a centrocampo. La nazionale si laurea vice-campione d'Europa perdendo per 4-0 la finale contro la Spagna e De Rossi viene inserito nella rosa ideale della competizione.\nIl 4 giugno 2013 viene inserito nella lista dei 23 giocatori che parteciperanno alla Confederations Cup 2013, unico rappresentante romanista della spedizione azzurra. Nella seconda gara del girone contro il , De Rossi diventa determinante per la vittoria degli \"Azzurri\". Segna, infatti, il primo gol per l'Italia che, sotto di 2 gol, riuscir\u00e0 cos\u00ec a rimontare gli avversari e vincere 4-3 la partita. Con questo gol, il 15\u00ba in carriera, scavalca Giovanni Ferrari e Gianni Rivera, diventando il centrocampista pi\u00f9 prolifico nella storia della nazionale dopo Adolfo Baloncieri. Gli Azzurri si classificano al terzo posto dopo aver vinto ai rigori contro l'.\nViene inserito nella lista definitiva dei 23 convocati per il Mondiale 2014. Gioca le prime due partite della competizione, mentre salta per infortunio la terza sfida persa contro l', che sancisce la seconda eliminazione consecutiva degli \"Azzurri\" al primo turno di un Mondiale.\n2014-2017.\nIl 4 settembre, in assenza di Buffon e Pirlo, disputa da capitano la prima partita sotto la guida del nuovo CT Antonio Conte, l'amichevole Italia-Paesi Bassi (2-0) a Bari, in cui realizza su calcio di rigore il gol numero 100 di un romanista in nazionale. Il 16 novembre successivo, nella gara contro la valevole per la qualificazione a Euro 2016, festeggia la 100\u00aa presenza in maglia azzurra. Torna a vestire la maglia della nazionale il 6 settembre 2015, realizzando su calcio di rigore, battuto per due volte, la rete che decide la sfida contro la ; nella stessa partita, tuttavia, riceve la sua seconda espulsione in maglia azzurra (dopo quella contro gli Stati Uniti nel 2006) per un fallo di reazione nei confronti di Micanski.\nViene convocato per il disputato in Francia. Gioca da titolare due partite del girone e l'ottavo di finale contro la , partita in cui subisce un infortunio che non gli permette di disputare il quarto di finale contro la che gli azzurri perderanno ai tiri di rigore.\nIl 6 ottobre 2016, durante la gestione del nuovo CT Ventura, in occasione della partita contro la valida per le qualificazioni mondiali, viene premiato dalla UEFA per aver raggiunto le 100 presenze in maglia azzurra. Nella stessa partita, inoltre, realizza il definitivo 1-1 dal dischetto. Il 7 giugno 2017, nell'amichevole contro l', disputa la 113\u00aa partita e realizza il 21\u00ba gol, superando rispettivamente Dino Zoff e Paolo Rossi per presenze e reti in nazionale.\nIl 10 novembre 2017 disputa da titolare la partita di andata del \"play-off\" per la qualificazione al Mondiale 2018, gara persa 1-0 in trasferta contro la , in cui una sua deviazione \u00e8 decisiva in occasione del gol vittoria degli scandinavi. Questa rimane la sua ultima presenza con gli \"Azzurri\", in quanto non viene impiegato nella partita di ritorno del 13 novembre (in cui ha anche avuto un alterco col ct Ventura in panchina perch\u00e9 aveva voluto mettere lui e non Insigne in una situazione in cui si doveva rimontare lo svantaggio dell'andata) e la sera stessa, dopo l'eliminazione dell'Italia, a 34 anni annuncia il suo ritiro dalla Nazionale.\nDopo il ritiro.\nIl 18 marzo 2021 entra a far parte dello staff tecnico della nazionale italiana, come uno degli assistenti del CT Roberto Mancini. Molto apprezzato dai giocatori, tra i quali ritrova diversi ex compagni, partecipa alla vittoriosa spedizione al , diventando come il \"team manager\" Gabriele Oriali sia campione d'Europa che del Mondo. Nel successivo mese di agosto comunica tuttavia la sua scelta di lasciare lo staff tecnico della nazionale per allenare in prima persona. Nel mese di novembre torna tuttavia nel \"Club Italia\" della Federazione, come assistente tecnico a disposizione delle nazionali giovanili maschili dall'Under-15 all'Under-20. Fa ritorno nello staff di Mancini nel gennaio 2022.\nStatistiche.\nPresenze e reti nei club.\n\"Statistiche aggiornate all'8 dicembre 2019.\"\nCronologia presenze e reti in nazionale.\n \n \n "}
{"id": "351756", "revid": "1979289", "url": "https://it.wikipedia.org/wiki?curid=351756", "title": "Igiene", "text": "L'igiene, dal greco \u1f51\u03b3\u03b9\u03b5\u03b9\u03bd\u03ae (sottinteso \u03c4\u03ad\u03c7\u03bd\u03b7: \u00abtecnica\u00bb, \u00abarte\u00bb), femminile di \u1f51\u03b3\u03b9\u03b5\u03b9\u03bd\u03cc\u03c2: \u00absalubre, salutare, curativo, che giova alla salute\u00bb, derivato di \u1f51\u03b3\u03b9\u03ae\u03c2, \u00absano\u00bb; citato nell'invocazione del giuramento di Ippocrate) \u00e8 il ramo della medicina che tratta le interazioni tra l'ambiente e la salute umana. Elabora criteri, esigenze e misure riguardanti lo stato ambientale e il comportamento individuale e collettivo. \nIl fine ultimo dell'igiene \u00e8 la prevenzione primaria, onde evitare e combattere malattie con la conseguente promozione del benessere e dell'efficienza umana.\nMisure igieniche.\nNegli Stati moderni le misure igieniche che aumentarono notevolmente la durata media della vita umana furono l'organizzazione e la legiferazione su:\nConcetti di igiene e salute.\nL'igiene \u00e8 una scienza che si occupa della salute; essa ha come obiettivo il mantenimento, il potenziamento e la promozione della salute del singolo individuo e della collettivit\u00e0. L'igiene fa parte delle scienze mediche ed \u00e8 una branca della medicina. La salute \u00e8 una condizione dinamica, che dipende dalla capacit\u00e0 dell'individuo di trovare un'armonia nel rapporto che egli realizza con l'ambiente, del quale \u00e8 parte integrante. Per l'essere umano l'ambiente non \u00e8 solo il luogo fisico in cui vive, non \u00e8 solo l'ambiente naturale, ma anche il contesto sociale, l'insieme di rapporti che egli realizza con i suoi simili che lo circondano: dunque l'individuo si mantiene in salute se realizza un armonico, equilibrato contesto in cui \u00e8 inserito; quindi possiamo affermare che: \"La salute \u00e8 uno stato di benessere fisico, psichico e sociale conseguente al buon funzionamento dell'organismo e di tutte le sue parti, e dipende da un armonico equilibrato rapporto dell'individuo con il suo ambiente naturale e sociale.\"\nIgiene in ambito medico.\nRiguardo all'ambito lavorativo medico, dopo i tempi di Semmelweis, l'igiene consiste nella difesa da possibili germi patogeni, attuabile con misure di disinfezione, sterilizzazione e smaltimento di rifiuti speciali per evitare infezioni. L'igiene clinica \u00e8 prevalentemente orientata verso la difesa dai germi patogeni riscontrabili negli ospedali. I relativi batteri sono spesso stirpi resistenti a quasi tutti gli antibiotici. Questo a causa del loro continuo uso negli ospedali e dell'abuso che ne fa la popolazione. A tal riguardo alcune ricerche hanno evidenziato come il corretto cambio d'aria garantisca una migliore igiene.\nCerti autori includono nelle misure igieniche anche le vaccinazioni, grazie alle quali si prevengono quotidianamente molte gravi malattie infettive. \u00c8 grazie alla vaccinazione se nel 1980 il vaiolo \u00e8 stato eradicato (eliminato da tutti i Paesi del mondo) e siamo ormai prossimi alla eradicazione della poliomielite. Sono due fra i maggiori successi della medicina di tutti i tempi. La vaccinazione pi\u00f9 frequente \u00e8 contro il tetano, come prevenzione e in seguito a ferite accidentali.\nL'epidemiologia studia la distribuzione delle malattie nelle popolazioni, i fattori di rischio e i fattori protettivi per la salute. La prevenzione tipica dell'igiene \u00e8 soprattutto quella primaria, che agisce evitando o rimuovendo i fattori di rischio delle varie malattie.\nLe zoonosi sono infezioni trasmesse direttamente o indirettamente da animale a uomo, infezioni che colpiscono frequentemente quest'ultimo. I veterinari si prodigano per mantenere sani gli animali anche per evitare infezioni alla popolazione.\nIgiene negli ambienti di lavoro.\nCon particolare riferimento ai luoghi di lavoro, l'igiene \u00e8 costituita dall'insieme di pratiche per garantire sicurezza e salute dei lavoratori in tutti i luoghi di lavoro riducendo possibilit\u00e0 e rischio di malattie professionali e infortuni e pu\u00f2 essere intesa come ambito di interesse della medicina del lavoro. Alle misure di igiene \u00e8 dato grande rilievo nel D.Lgs 81 \"Testo Unico sulla Sicurezza nel Luoghi di Lavoro\" che introduce, tra le sue misure pi\u00f9 importanti, quella della valutazione del rischio, fatta dalle figure che devono garantire l'igiene e la sicurezza negli ambienti lavorativi, ossia il datore di lavoro, il responsabile del servizio prevenzione e protezione (RSPP), il medico competente, il rappresentante dei lavoratori per la sicurezza. La valutazione del rischio \u00e8 il presupposto per tutte le misure di tutela, la base per la programmazione degli interventi e il fondamento per l'in-formazione dei lavoratori; ogni ambiente comprende rischi specifici diversi: in ospedale \u00e8 di grande rilievo il rischio biologico, nei cantieri, il rischio infortunistico e le figure che si devono occupare di prevenzione devono tenerne conto nella redazione del documento di valutazione dei rischi, come previsto dal D.Lgs 81/08.\nGrande rilievo nell'igiene nei luoghi di lavoro ha anche il tema della prevenzione, sia essa primaria, cio\u00e8 per gli interventi atti a eliminare le cause di rischio o almeno, a ridurne la portata, di modo che il potenziale danno non si verifichi, o secondaria, che consiste nell'individuare in fase molto precoce, subclinica o preclinica, eventuali alterazioni dello stato di salute, essa, in ambito lavorativo, \u00e8 attuata tramite la sorveglianza sanitaria, fatta dal medico competente per tutti gli esposti a fattori di rischio professionali.\nIn materia di igiene e sicurezza nei luoghi di lavoro, l'organo di vigilanza preponderante \u00e8 sicuramente lo SPISAL (Servizio prevenzione, igiene e sicurezza nei luoghi di lavoro, facente parte del \"Dipartimento di Prevenzione delle Unit\u00e0 Sanitarie Locali\"), che si occupa di prevenzione delle malattie professionali e degli infortuni causati o correlati al lavoro e del miglioramento del benessere del lavoratore. Esso attua tutto ci\u00f2 attraverso vigilanza, attivit\u00e0 sanitarie (come le certificazioni di idoneit\u00e0 al lavoro), assistenza e informazione (con la partecipazione e realizzazione di corsi di informazione e formazione), attivit\u00e0 amministrative-autorizzative (come le valutazioni di requisiti di idoneit\u00e0 e il rilascio di patenti per l'impiego di sostanze), attivit\u00e0 di vigilanza direttamente nei luoghi di lavoro e ancora, attivit\u00e0 di tipo giudiziario e sanzionatorio.\nIgiene nell'ambiente.\nL'igiene ambientale riguarda quell'aspetto dell'igiene che mira e si interessa di tutela della salute negli ambienti di vita, ovvero nei diversi contesti in cui le persone trascorrono la loro vita non lavorativa, intesi sia come spazi aperti: l'ambiente outdoor, che confinati: l'ambiente indoor (l'ambiente urbano, quello domestico, i luoghi pubblici e anche i mezzi di trasporto collettivo). Tutti gli ambienti sono soggetti a inquinamento, anche se di diverso tipo (gas di scarico di automobili, emissioni industriali che ricadono su aree abitative ma anche le emissioni date a livello domestico da mobili, arredi e prodotti per la pulizia, tutti fattori che causano un deterioramento della qualit\u00e0 dell'aria nell'ambiente). La buona qualit\u00e0 dell'ambiente \u00e8 strettamente legata al mantenimento dello stato di salute dell'uomo, ma non solo, anche delle altre specie animali che abitano in quel contesto; in quanto l'esposizione a contaminanti presenti in acqua, aria, cibo, suolo e derivanti dai rifiuti possono avere molti effetti nocivi sul benessere e salute delle specie viventi. Per mantenere una buona qualit\u00e0 ambientale sono quindi necessari provvedimenti di salvaguardia di essa in grado di ridurre fattori di rischio per la salute. L'organismo che, a livello nazionale, si occupa di protezione e igiene ambientale \u00e8 l'ISPRA, Istituto Superiore per la Protezione e la Ricerca Ambientale, istituito con la Legge 133/2008, con modificazioni, del D.Legge 25 giugno 2008, n.112, che opera sotto la tutela del Ministero dell'ambiente e della tutela del territorio e del mare. A livello regionale, le competenze in materia di igiene e controllo ambientale ricadano sulle ARPA, agenzie regionali per la protezione dell'ambiente, istituite nella maggior parte delle regioni italiane a seguito del referendum popolare della primavera del 1993 che ha tolto la potest\u00e0 in materia ambientale alle ASL. Esse operano per la prevenzione e la promozione della salute collettiva, indirizzando le loro risorse al conseguimento della massima efficacia nell'individuazione e nella rimozione dei fattori di rischio per l'uomo e l'ambiente; in particolare, si occupano di tutela della collettivit\u00e0 dai rischi sanitari connessi all'inquinamento ambientale attraverso azioni di monitoraggio dell'inquinamento atmosferico ed acustico, da impianti di smaltimento di rifiuti solidi urbani, dalla detenzione e smaltimento dei rifiuti speciali tossici e nocivi, delle qualit\u00e0 delle acque destinate al consumo umano, delle piscine pubbliche o di uso pubblico, della qualit\u00e0 delle acque di balneazione, di scarichi civili, produttivi e sanitari; esse, inoltre, si occupano della produzione di mappe di rischio ambientale e di valutazione dell'impatto ambientale-sanitario, perseguendo gli obiettivi di protezione, attraverso i controlli ambientali che tutelano la salute della popolazione e la sicurezza del territorio e la prevenzione, attraverso la ricerca, la formazione, l'informazione e l'educazione ambientale.\nIgiene negli alimenti.\nL'igiene degli alimenti e dei prodotti alimentari in genere riguarda quella branca dell'igiene che comprende l'insieme delle norme e delle misure applicative adatte a garantire la salubrit\u00e0 e la sicurezza degli alimenti, intesa come consapevolezza della qualit\u00e0 igienico-sanitaria, nutrizionale e organolettica degli alimenti, e della qualit\u00e0 ambientale dei processi di produzione, trasformazione, preparazione e consumo dei cibi. La qualit\u00e0 e la sicurezza degli alimenti dipendono dagli sforzi di tutte le persone coinvolte nella complessa catena della produzione agricola, della lavorazione, del trasporto, della preparazione, della conservazione e del consumo; proprio per questo, l'Organizzazione Mondiale della Sanit\u00e0 intende la sicurezza alimentare come una responsabilit\u00e0 condivisa \"dal campo alla tavola\". Per mantenere e preservare la qualit\u00e0 e la sicurezza degli alimenti lungo l'intera filiera sono importanti procedure per garantire la salubrit\u00e0 dei cibi e sistemi di monitoraggio per una garanzia che le operazioni vengano effettuate in maniera corretta; tutto ci\u00f2 \u00e8 possibile grazie all'applicazione del quadro giuridico del settore alimentare incentrato sulla politica \"dai campi alla tavola\" andando a coprire l'intera filiera alimentare, all'attribuzione al mondo della produzione della responsabilit\u00e0 primaria di una produzione alimentare sicura, all'esecuzione di appropriati controlli ufficiali, alla capacit\u00e0 di attuare efficaci e rapide misure di salvaguardia e correzione di fronte a emergenze sanitarie manifestate in qualsiasi punto della filiera. Per quanto riguarda la normativa sono da citare il Libro Bianco sulla Sicurezza Alimentare (Bruxelles - 12 gennaio 2000) e soprattutto il Regolamento CE n.178/2002, dove si trovano i principi generali sui quali dovrebbe vertere la politica europea in materia di sicurezza alimentare:\nIl regolamento ha, inoltre, istituito l'EFSA (Autorit\u00e0 Europea per la Sicurezza Alimentare), che ha compiti fondamentali che vanno dal parere scientifico indipendente su tutti gli aspetti relativi alla sicurezza alimentare, alla gestione di sistemi di allarme rapido, alla comunicazione e al dialogo con i consumatori in materia di sicurezza alimentare e di questioni sanitarie e la realizzazione di reti con le Agenzie nazionali e gli organismi specifici. Innovazione fondamentale introdotta in Italia con il D.Lgs 155/97, in recepimento delle Direttive 93/43/CEE e 96/3/CE \u00e8 stato il sistema di autocontrollo dell'igiene degli alimenti, l'analisi dei rischi e controllo dei punti critici (Hazard Analisis Critical Control Point, HACCP), secondo cui tutte le aziende sono tenute ad adottare tutte le misure necessarie per garantire la sicurezza igienica e la salubrit\u00e0 dei prodotti alimentari e quindi l'idoneit\u00e0 degli alimenti al consumo attraverso:\nI punti critici di controllo devono essere individuati in azienda e devono rispondere a criteri ben precisi per essere considerati tali: devono essere associati al pericolo individuato, interni al processo, misurabili e standardizzabili e deve essere possibile l'applicazione di misure di contenimento del problema. In Italia, a livello locale, la competenza per quanto riguarda l'igiene degli alimenti \u00e8 di competenza prevalentemente delle unit\u00e0 sanitarie locali, pi\u00f9 precisamente dei servizi di igiene degli alimenti e della nutrizione Sian e del servizio igiene degli alimenti di origine animale di competenza del servizio veterinario, facenti parte dei dipartimenti di prevenzione delle Ulss, con compiti di controllo direttamente sugli alimenti, sui requisiti strutturali e funzionali delle imprese alimentari, verifica preliminare alla realizzazione e/o attivazione di imprese alimentari, tutela delle acque destinate al consumo umano e altri compiti inerenti alla sicurezza alimentare."}
{"id": "351758", "revid": "125935902", "url": "https://it.wikipedia.org/wiki?curid=351758", "title": "Fotbal Club Dinamo 1948 Bucure\u0219ti", "text": "Il Fotbal Club Dinamo 1948 Bucure\u0219ti, meglio nota come Dinamo Bucarest, \u00e8 la sezione calcistica della societ\u00e0 polisportiva rumena Dinamo Bucure\u0219ti. Milita nella Liga I, la divisione di vertice del campionato rumeno di calcio.\nFondata nel 1948, la Dinamo \u00e8 uno dei club pi\u00f9 titolati di Romania, avendo vinto 18 campionati rumeni, 13 Coppe di Romania, 2 Supercoppe di Romania e una Coppa di Lega. \u00c8 inoltre la prima compagine rumena ad aver partecipato ad una competizione ufficiale europea, la Coppa dei Campioni 1956-1957, e la seconda squadra rumena ad aver raggiunto la semifinale della Coppa dei Campioni, nel 1983-1984. Ha trascorso l'intera storia nella massima divisione rumena.\nVive un'accesa rivalit\u00e0 con la , con cui disputa un match noto come \"derby eterno\".\nStoria.\nGli inizi e le prime vittorie.\nLa Dinamo viene fondata il 14 maggio 1948 da parte del Ministero dell'Interno, dovendo sacrificare i pluri campioni dell'Unirea Tricolor, e prendendo abusivamente il posto del Ciocanul Bucure\u0219ti nel campionato rumeno, cos\u00ec come risulta da un'intervista a Cornel Dinu, una delle icone del club.\nPer il primo titolo occorre aspettare il 1955, quando i \"cani rossi\" (come vengono chiamati i giocatori della Dinamo, a causa dello stemma del club) vincono il primo campionato. Quattro anni dopo arriva la prima Coppa di Romania, ma \u00e8 soprattutto durante gli anni sessanta che la Dinamo inizia ad accrescere vistosamente il proprio palmar\u00e8s, tanto da avviare un'accesa rivalit\u00e0 con un altro club di Bucarest, la Steaua.\nNell'autunno del 1956, la squadra fa il suo debutto in Coppa dei Campioni. Al suo esordio assoluto la squadra ha sconfitto il Galatasaray per 3-1. Nella gara di ritorno, la Dinamo pur perdendo a Istanbul per 2-1 si qualific\u00f2 al turno successivo, dove venne eliminata dal CSKA di Sofia. La vittoria per 3-2 nella gara di ritorno non bast\u00f2 a ribaltare l\u20198-1 rimediato in Bulgaria e ancora oggi risultato passivo peggiore della societ\u00e0 in campo europeo.\nNegli anni sessanta il Dinamo conquista il titolo per quattro volte consecutive, tra le proprie file il superbo portiere Ilie Datcu e la punta Ion P\u00e2rc\u0103lab, e centrocampista Radu Nunweiller.\nTra la fine degli anni sessanta e i primi anni settanta, la Dinamo vince contro squadre del calibro di , , Atl\u00e9tico Madrid e Eintracht Frankfurt, nelle coppe europee.\nDudu Georgescu, vincitore della Scarpa d'oro nel 1975 e 1977, ha suscitato l'interesse del , ma il regime comunista di Nicolae Ceau\u0219escu non gli ha permesso di trasferirsi.\nGli anni d'oro.\nNei primi anni ottanta la crisi della Steaua regala alla Dinamo 3 titoli consecutivi. Nella stagione 1981-1982 il club partecipa alla Coppa UEFA, dove aver eliminato l'Inter ai sedicesimi di finale. Il team biancorosso sfiora l'impresa nella Coppa dei Campioni 1983-1984, quando dopo aver eliminato il Kuusysi Lahti e i campioni in carica dell', supera anche i sovietici della , guadagnando uno storico accesso alle semifinali. Qui per\u00f2 deve inchinarsi al di Ian Rush (di l\u00ec a poco campione d'Europa a spese della ) che la elimina con una doppia vittoria (1-0 e 2-1).\nTuttavia, nella seconda met\u00e0 degli anni ottanta le cose si invertono. La Steaua torna prepotentemente alla ribalta, e dopo lo scudetto del 1985 conquista pure la Coppa dei Campioni 1986. Sconfitta dai \"cugini\" nella finale di Coppa di Romania 1989, la Dinamo guadagna comunque l'accesso alla Coppa delle Coppe 1990 (in quanto la Steaua ha pure vinto lo scudetto e accede alla Coppa dei Campioni). Qui i \"cani rossi\" eliminano Dinamo Tirana, e , volando cos\u00ec in semifinale. Ma l' di Vincenzo Scifo \u00e8 un ostacolo insormontabile, e ancora una volta la Dinamo abbandona a un passo dalla finale.\nStagioni recenti.\nSempre nel 1990 la Dinamo riconquista comunque lo scudetto. Seguono anni difficili, con la Steaua che si aggiudica sei titoli nazionali consecutivi, superando cos\u00ec la Dinamo nel computo degli scudetti. In ogni caso la Dinamo resta tra le maggiori societ\u00e0 calcistiche rumene, annoverando nel proprio palmar\u00e8s 18 campionati e 11 coppe nazionali.\nIl quattordicesimo titolo, nella stagione 1991-92, \u00e8 contrassegnato dal record d'imbattibilit\u00e0 in campionato: la Dinamo realizza 21 vittorie e 13 pareggi, per un totale di 55 punti. Intanto nella Coppa UEFA 1991-1992 la squadra rumena elimina l'Sporting Lisbona di Lu\u00eds Figo nel trentaduesimi di finale, ma viene eliminato nei sedicesimi dai Genoa di Osvaldo Bagnoli.\nNella stagione 2005-2006 la squadra si qualific\u00f2 in Coppa UEFA, dopo aver eliminato l'Everton 5-1 nel primo turno, ma furono eliminati al fase a gironi, mentre in campionato ha a lungo lottato nelle posizioni di vertice, ma il titolo alla fine \u00e8 stato assegnato agli eterni rivali della Steaua.\nLa Dinamo riconquistarono il suo 18\u00ba titolo nel campionato 2006-2007 ottiene la qualificazione in Coppa UEFA affrontarono nel gruppo eliminatorio squadre come Tottenham, Bayer Leverkusen, Club Brugge e Be\u015fikta\u015f, la squadra arrivando secondo nel girone ma \u00e8 stata eliminata nei sedicesimi di finale del torneo dal Benfica.\nNella stagione seguente ha affrontato la nelle due gare valide per la qualificazione ai gironi della UEFA Champions League, venendo eliminata dopo un pareggio 1-1 all'Olimpico di Roma e una sconfitta per 3-1 a Bucarest. La mancata qualificazione ha portato alle dimissioni del tecnico Mircea Rednic, e all'ingaggio come nuovo allenatore dell'italiano Walter Zenga, gi\u00e0 protagonista in Romania sulle panchine delle rivali cittadine National e Steaua.\nPer la stagione 2009-2010 \u00e8 stato ingaggiato come allenatore l'italiano Dario Bonetti, ma a novembre \u00e8 stato esonerato nonostante l'impresa compiuta nella qualificazione per l'Europa League, quando la squadra ha rimontato in trasferta uno 0-3 contro lo Slovan Liberec per poi vincere ai calci di rigore. Bonetti \u00e8 stato sostituito da Cornel Talnar, ex grande calciatore della Dinamo.\nLa stagione 2011-2011 ha visto la squadra di Bonetti vincere la Cupa Rom\u00e2niei, mentre il campionato si chiude al quinto posto. Nel mese di luglio conquista anche la Supercoppa di Romania.\nSettore giovanile.\nLa Dinamo possiede importanti infrastrutture per la formazione e la preparazione dei giovani atleti verso il professionismo. Il centro giovanile si occupa della formazione degli atleti di et\u00e0 compresa tra i nove ed i diciotto anni. Il centro giovanile ha la sua base nel Dinamo Sport Centre.\nTutti i gruppi giocano nelle competizioni organizzate dalla Bucarest Football Association e in quelli creati dalla Federazione rumena. I giovani tra i sedici ed i diciotto anni vengono promossi nella seconda squadra del club, la Dinamo II."}
{"id": "351760", "revid": "611126", "url": "https://it.wikipedia.org/wiki?curid=351760", "title": "Ape", "text": ""}
{"id": "351761", "revid": "1429175", "url": "https://it.wikipedia.org/wiki?curid=351761", "title": "Promessa di matrimonio", "text": "La promessa di matrimonio \u00e8 un istituto giuridico previsto in Italia dal codice civile italiano del 1942, dagli artt. dal 79 all'81.\nSi attua attraverso una libera dichiarazione di volersi sposare e di voler effettuare le pubblicazioni fatta dai futuri sposi davanti all'ufficiale dello stato civile del comune di residenza; non occorre nemmeno la presenza di entrambi gli sposi in quanto basta uno soltanto di essi munito di delega. A questa dichiarazione segue l'affissione delle pubblicazioni per otto giorni e relativa registrazione presso l'albo pretorio dell'amministrazione comunale. Il matrimonio pu\u00f2 essere celebrato trascorsi tre giorni dalla scadenza del predetto termine. Se le nozze sono celebrate dopo 180 giorni, tuttavia, le pubblicazioni si considerano come non avvenute.\nContenuto della norma.\nLa legge distingue fra promessa semplice e solenne. La prima \u00e8 quella fatta senza che sia redatto alcun atto giuridico e, in caso di rottura, pu\u00f2 essere chiesta la restituzione dei doni conseguenti alla promessa stessa; la seconda invece \u00e8 quella fatta per atto pubblico o per scrittura privata oppure risultante dalla richiesta di pubblicazione e, in questi casi, la legge tutela la parte che viene lasciata senza un giusto motivo e il soggetto che subisce il rifiuto pu\u00f2 chiedere il risarcimento del danno per le spese e le obbligazioni conseguenti alla promessa.\nLa promessa di matrimonio non ha la qualificazione giuridica delle obbligazioni precontrattuali, quindi la responsabilit\u00e0 delle parti \u00e8 limitata dagli ambiti di legge, non essendo l'accordo in alcun modo vincolante, cio\u00e8, se gli sposi hanno previsto degli obblighi particolari a garanzia della promessa effettuata, questo accordo \u00e8 da considerarsi comunque nullo e privo di effetti in quanto chi rompe l'accordo non \u00e8 tenuto ad eseguire quanto ivi previsto e il venire meno alla promessa non pu\u00f2 considerarsi come un inadempimento e non implica una responsabilit\u00e0 giuridicamente rilevante.\nL'art. 79 stabilisce che \u00abLa promessa di matrimonio non obbliga a contrarlo n\u00e9 ad eseguire ci\u00f2 che si fosse convenuto per il caso di non adempimento\u00bb. Il carattere non vincolante della promessa di matrimonio \u00e8 volto a tutelare la libert\u00e0 matrimoniale.\nGli unici effetti della rottura della promessa sono:\nIl risarcimento \u00e8 limitato al solo danno materiale, per le spese fatte e le obbligazioni contratte nel limite della condizione delle parti, esclusi i danni non patrimoniali. Le spese vive non necessariamente sono quelle antecedenti la data della rottura, possono impattare nei mesi immediatamente successivi, ad esempio se si tratta di spese farmaceutiche o mediche (per psicologi, farmaci antidepressivi, retribuzione ridotta nel periodo di malattia, ecc.).\nIter burocratico.\nPer effettuare la promessa di matrimonio \u00e8 necessario presentarsi in comune con i propri documenti d'identit\u00e0 e una marca da bollo. Se uno dei due futuri coniugi fosse impossibilitato a presentarsi \u2013 perch\u00e9 residente in un'altra citt\u00e0 o stato \u2013 non \u00e8 necessario essere in due, basta infatti che quello che si presenta sia provvisto di delega su carta semplice firmata dalla persona assente e copia del documento d'identit\u00e0 del delegante.\nA questo punto gli incaricati comunali provvederanno ad elaborare tutta la documentazione necessaria per le pubblicazioni, che verranno esposte per 8 giorni alla Porta della Casa Comunale di residenza di entrambi i promessi sposi.\nTrascorsi tre giorni dopo il termine delle pubblicazioni, l'Ufficiale di Stato Civile \u2013 se non gli \u00e8 stata presentata nessuna opposizione \u2013 rilascia il nullaosta al matrimonio e i due fidanzati potranno celebrare le proprie nozze entro 180 giorni dalla scadenza della pubblicazione, pena la decadenza di validit\u00e0 dei documenti.\nAspetti sociali e culturali.\nLa promessa di matrimonio \u00e8 un atto civile che ufficializza il passaggio dallo stato di fidanzati a promessi sposi. In passato l'usanza aveva anche una valenza romantica, poich\u00e9 coincideva con la richiesta al padre della \"mano\" della figlia e con la conseguente legittimazione da parte della famiglia di lei a far contrarre in matrimonio i due innamorati. L'annuncio del fidanzamento avveniva nel corso di un ricevimento organizzato dalla famiglia di lei, curato in modo particolare dalla madre di lei, a cui poi seguiva il dono dell'anello da parte di lui decretando l'ufficializzazione del fidanzamento."}
{"id": "351769", "revid": "767487", "url": "https://it.wikipedia.org/wiki?curid=351769", "title": "Leslie Feist", "text": "\u00c8 attiva come membro del gruppo indie rock Broken Social Scene, mentre nel 1999 ha esordito da solista con l'album \"Monarch (Lay Your Jewelled Head Down)\"\nBiografia.\nEsordi.\nFeist \u00e8 nata ad Amhrest ed i suoi genitori sono entrambi artisti: suo padre Harol (statunitense) \u00e8 un pittore espressionista, mentre sua madre Lyn si occupa di ceramiche. Leslie trascorre l'infanzia e l'adolescenza a Sackville, nel Nuovo Brunswick ma, dopo il divorzio dei suoi genitori, Leslie si trasferisce con la madre a Regina e poi a Calgary. Qui, all'et\u00e0 di 12 anni, \u00e8 una dei ballerini che prendono parte alla cerimonia di apertura dei XV Giochi olimpici invernali.\nAll'et\u00e0 di 15 anni, nel 1991, si era gi\u00e0 approcciata alla musica come cantante in un gruppo musicale punk canadese chiamato Placebo (omonimo del gruppo inglese pi\u00f9 famoso), con cui vinse un concorso locale per diventare band di apertura dei concerti dei Ramones. In un suo concerto del 1993 incontra per la prima volta Brendan Canning (hHead). Nel 1996 si trasferisce a Toronto e suona il basso nel progetto di Noah Mintz (hHead).\nDopo circa cinque anni trascorsi nella formazione dei Placebo e nella collaborazione con gli hHead, nel 1998 Feist inizia a collaborare come chitarrista dei By Divine Right.\nNel 1999 lavora con la connazionale Merril Nisker, ossia Peaches. Le due artiste affrontano un tour insieme in Inghilterra nel periodo 1999-2000. Feist inoltre partecipa all'album \"The Teachers of Peaches\" (2000) e al video di \"Lovertits\". Successivamente far\u00e0 una cover di quest'ultimo brano insieme a Gonzales.\nGrazie ai sussidi del governo canadese, sempre nel 1999, incide e pubblica il suo primo album, \"Monarch (Lay Your Jewelled Head Down)\". Il disco \u00e8 stato prodotto da Dan Kurtz (poi Dragonette).\n\"Let It Die\".\nNell'estate 2001 Feist autoproduce sette canzoni in casa sua che intitola globalmente \"The Red demos\", le quali non sono mai state pubblicate nel circuito commerciale. Inoltre lavora per circa due anni in Europa con Gonzales. Nello stesso periodo prende parte al gruppo Broken Social Scene, con cui registra \"You Forgot It in People\" (pubblicato nell'ottobre 2002).\nDopo i tour con i Broken Social Scene e con Gonzales, riprende in mano le \"The Red demos\" e le aggiorna e migliora. Il risultato viene diffuso attraverso l'album \"Let It Die\", il primo per una major (la Polydor), pubblicato nel maggio 2004. Questo disco include anche alcune cover e permette a Feist di farsi apprezzare come una delle pi\u00f9 promettenti cantautrici del panorama indie, grazie al riconoscimento che le fornisce il pubblico ed al suo stile, influenzato dai ritmi della bossa nova e del jazz.\nDopo le registrazioni di \"Let It Die\", Feist si sposta a Parigi e collabora con il duo norvegese dei Kings of Convenience, co-scrivendo e cantando nel loro album \"Riot on an Empty Street\", secondo album del duo. In particolare interpreta \"Know-How\" e \"The Build-up\". Inoltre duetta con Jane Birkin nel brano \"The Simple Story\" inserito nell'album \"Rendezvous\".\nNel periodo 2004-2006 intraprende un tour che tocca Nord America, Europa, Asia ed Australia per promuovere \"Let It Die\". Inoltre si aggiudica due Juno Award per le categorie \"Rivelazione dell'anno\" e \"Miglior album alternative rock\" (2004). Il video di \"One Evening\", a cui partecipa Buck 65, risulta in nomination nella categoria \"Video dell'anno\".\nLa traccia \"Mushaboom\" viene utilizzata come colonna sonora di uno spot televisivo per un profumo maschile di Lacoste, nonch\u00e9 nel film \"(500) giorni insieme\" (2009). Un album di remix e collaborazioni intitolato \"Open Season\" \u00e8 stato pubblicato il 18 aprile 2006 in Canada. Inoltre Feist d\u00e0 la voce a due tracce inserite nella colonna sonora del film \"Paris, je t'aime\" (2006). Sempre nel 2006, la Feist ha collaborato con altri autori, tra cui Norah Jones, alla colonna sonora del film \"L'amore giovane\" di Ethan Hawke, in cui ha interpretato la melodia di \"Somewhere Down the Road\".\n\"The Reminder\".\nNei primi mesi del 2006 Feist lavora con Gonzales, Mocky, Jamie Lidell, Renaud Letang, Bryden Baird, Jesse Baird, Julian Brown (Apostle of Hustle) e Afie Jurvanen.\nIl terzo album solista di Feist, \"The Reminder\", viene pubblicato nell'aprile 2007 in Europa ed il 1\u00ba maggio dello stesso anno in Canada, Stati Uniti e resto del mondo. L'album include la canzone \"1234\" (pubblicata nel settembre 2007), scritta insieme alla cantautrice australiana Sally Seltmann ed utilizzata anche in uno spot per l'iPod nano, il che dar\u00e0 a Feist ulteriore successo. L'album \"The Reminder\", infatti, vende oltre un milione di copie negli Stati Uniti e viene perci\u00f2 certificato disco d'oro. Il singolo \"1234\" (#8 nella Official Singles Chart e #8 nella Billboard Hot 100) \u00e8 stato in nomination ai Grammy nelle categorie \"Best Female Pop Vocal Performance\" e \"Best Short Form Music Video\", mentre Feist a sua volta \u00e8 stata in nomination nelle categorie \"Best New Artist\" e \"Best Pop Vocal Album\". Feist ha vinto nel 2008 due Juno Award come \"Singolo dell'anno\" (\"1234\") e \"Album dell'anno\".\nMolti dei videoclip dei singoli estratti sono diretti da Patrick Daughters, mentre le coreografie sono curate da Noemie Lafrance. Al video di \"Honey, Honey\" ha collaborato la The Old Trout Puppet Workshop. \"I Feel It All\" \u00e8 stata inserita nella sitcom britannica \"The Inbetweeners\" e nei film \"Un marito di troppo\" e \"The Women\" (2008).\nIl film e poi \"Metals\".\nNel 2007 partecipa al video di Bob Wiseman \"Who I Am\" e suona per lui la batteria in quello di \"You Don't Love Me\". Inoltre nel mese di novembre \u00e8 fotografata da Annie Leibovitz per \"Vanity Fair\". Partecipa al progetto di Stephen Colbert che fa riferimento a \"A Colbert Christmas: The Greatest Gift of All!\"\nNel marzo 2009 annuncia la sua collaborazione con i Wilco, che avviene nel brano \"You and I\" inserito nell'album \"Wilco\". Collabora anche con i Grizzly Bear nella canzone \"Service Bell\", realizzata per beneficenza per la Red Hot Organization. La canzone appare nell'album \"Dark Was the Night\". Inoltre lavora con Ben Gibbard per una cover di \"Train Song\" di Vashti Bunyan inserita nello stesso disco.\nNel giugno 2009 ritorna con i Broken Social Scene per promuovere la biografia del gruppo, intitolata \"This Book Is Broken\". Si esibisce col gruppo a Toronto in un concerto che verr\u00e0 registrato da regista Bruce Macdonald e pubblicato come \"This Movie Is Broken\". Sempre con i Broken Social Scene canta nell'album \"Forgiveness Rock Record\". Lavora quindi con Beck, Wilco, Jamie Lidell e James Gadson a Los Angeles realizzando una cover di \"Oar\" di Skip Spence, che fa parte del progetto di Beck chiamato Record Club (novembre 2009). Inoltre, contribuisce al secondo album del cantautore canadese Doug Paisley (\"Constant Companion\", pubblicato nell'ottobre 2010). La canzone di Feist \"Limit to Your Love\" (tratta da \"The Reminder\") viene reinterpretata da James Blake e pubblicata dal musicista inglese come singolo di lancio del suo album omonimo di debutto (2011).\nNel luglio 2011 Feist, insieme a Colin Greenwood (Radiohead), Nicolas Godin (AIR), The Hotrats e Soap&amp;Skin, canta \"Femme Fatale\" dei Velvet Underground con Nico durante un concerto a Parigi.\nNel settembre 2010 Feist annuncia attraverso il suo sito la pubblicazione di un film-documentario riguardo al processo di creazione dell'album \"The Reminder\", chiamato \"Look at What the Light Did Now\". Il film \u00e8 diretto dal canadese Antony Seck ed \u00e8 realizzato nel formato Super 8 mm. \u00c8 stato pubblicato in DVD nel dicembre 2010 ed include anche interviste, esibizioni (tra cui una chiamata \"This One Jam\") e due versioni del brano omonimo (\"Look at What the Light Did Now\"), una delle quali realizzata con Kyle Field.\nIl 20 settembre 2011 Feist pubblica il suo album \"Metals\". Collaborano all'album il produttore islandese Valgeir Sigur\u00f0sson, Chilly Gonzales e Mochy. \"Metals\" ha debuttato al 7\u00ba posto della Billboard 200.\nNel 2011 \u00e8 con un cameo nel film \"The Muppets\". Nel 2012 Feist realizza una cover del gruppo metal Mastodon, che a sua volta reinterpreta Feist. Il risultato \u00e8 uno split 7\". Inoltre l'artista canadese pubblica un video interattivo per \"A Commotion\". Nel 2012 scrive il brano \"Fire in the Water\" per il film \"\". Inoltre il suo brano \"The Water\" viene interpretato dal violinista jazz Zach Broch, nell'album \"Almost Never Was\".\nNel 2012 \"Metals\" viene premiato come \"album dell'anno\" al Polaris Music Prize.\nNel 2013 collabora con Timber Timbre nei brani \"Homage\" (album \"Arts &amp; Craft: X\") e \"Don't Give Up\" (dall'album \"I'll Scratch Yours\").\nIl quinto album, \"Pleasure\".\nNell'aprile 2017, a quasi sei anni di distanza dal disco precedente, esce \"Pleasure\", un disco di rottura con la classicit\u00e0 folk. Anticipato dal brano omonimo, \"Pleasure\" \u00e8 un insieme di brani dalla forte impronta ritmica, attraversato da una sensualit\u00e0 primitiva e da momenti di moderna brutalit\u00e0. Ospiti del disco: Colin Stetson, Jarvis Cocker (Pulp), Chilly Gonzales."}
{"id": "351782", "revid": "1318658", "url": "https://it.wikipedia.org/wiki?curid=351782", "title": "Giuseppe Togni", "text": "Biografia.\nInfanzia e giovent\u00f9.\nFiglio di Ettore Togni, addetto di Pretura nato a Fauglia, ed Elena Botti, maestra di scuola nata a San Pietro in Palazzi, Giuseppe nasce a Pontedera il 5 dicembre del 1903, dopo Marta e Clara e prima di Giulio. Durante l'infanzia segue la famiglia nei suoi vari spostamenti a causa del lavoro del padre.\nDopo la morte di Ettore, avvenuta a Spoleto nel 1919, la famiglia si trasferisce a Pisa. Qui il giovane Giuseppe comincia a lavorare come disegnatore a Pietrasanta in una cava di marmo, della quale in una decina d'anni diventer\u00e0 direttore. Nello stesso anno diventa scout e si iscrive all'Azione Cattolica, frequentando il circolo allora diretto dall'arcivescovo di Pisa, poi Cardinale, Pietro Maffi. Si iscrive anche al neonato Partito Popolare, millantando di avere i diciotto anni richiesti.\nConosce a Pisa Bianca Corbin, figlia delle seconde nozze di William, venuto in Italia per allenare cavalli da corsa, tra i quali Oranzeb ed Elena, vincitori del Derby italiano di galoppo con in sella Walter Wright. I due si sposano il 5 maggio 1930 nella cappella dell'arcivescovado di Pisa e dalla loro unione nascono Tatiana, l'anno dopo, ed Ettore Maria, nel 1935.\nA seguito dell'assorbimento della piccola azienda marmifera nella quale lavorava, Giuseppe passa alla \"Marmi e Pietre d'Italia\", della quale diviene Procuratore nel 1936 a Massa Carrara; successivamente la ditta viene acquistata e incorporata dalla \"Montecatini\". Nel novembre 1938 Giuseppe Togni viene nominato Direttore del Settore Marmi della Montecatini, con sede a Roma, e l\u00ec si trasferisce con la famiglia. Nella Capitale nasce il suo terzogenito Paolo, nel 1942.\nDurante la seconda guerra mondiale.\nDopo l'armistizio dell'8 settembre 1943 e durante l'occupazione nazista \u00e8 il dirigente pi\u00f9 elevato in grado della Montecatini a Roma e in tutto il sud, e utilizza le strutture della societ\u00e0 per favorire la Resistenza: mette al sicuro le griglie di platino dell'impianto di acido solforico di Colleferro, sottraendole ai tedeschi e conservandole sotto il pavimento del suo ufficio di Via IV Novembre, dove nasconde anche diversi giovani; procura ad alcuni di essi documenti falsi e sfugge miracolosamente alla prima grande retata effettuata dai nazisti tra la Stazione Termini e Piazza Venezia. In quel periodo riprende i contatti con gli amici politici ed entra nel Comitato di Liberazione Nazionale di Roma quale membro supplente per la Democrazia Cristiana.\nIl 4 giugno 1944, quando i tedeschi sono usciti da Ponte Milvio e gli americani non sono ancora entrati a Roma, tiene un comizio affollatissimo dal tetto di una macchina in Piazza Venezia, \nL'attivit\u00e0 sindacale e politica nel secondo dopoguerra.\nDopo la liberazione di Roma l'Ammiraglio Ellery Wheeler Stone, Capo dell'amministrazione alleata in Italia, e il Colonnello Charles Poletti, Governatore militare di Roma, lo nominano Direttore dell'Ufficio del Lavoro di Roma.\nNel 1944 viene eletto Presidente del Sindacato Romano dei Dirigenti d'Azienda, nonch\u00e9 Presidente della Federazione Nazionale dei Dirigenti d'Azienda Industriali, che ha fondato. Nello stesso anno viene nominato Vice Segretario del Comitato Romano della DC. Nel 1945, in rappresentanza dei tecnici di aziende industriali, viene nominato membro della Consulta Nazionale. Nel 1946 viene eletto Presidente dell'Istituto per la Previdenza e l'Assistenza ai Dirigenti di Aziende Industriali (IPADAI), che con altri ha fondato, e Presidente della Confederazione Italiana dei Dirigenti d'Azienda (CIDA), che anch'essa ha fondato. Sempre nel 1946 viene eletto membro della Costituente per la DC nel Collegio Pisa \u2013 Livorno \u2013 Lucca \u2013 Massa Carrara con voti 30.828, secondo votato dopo Giovanni Gronchi. Il 23 maggio dello stesso anno a Roma nasce il suo quarto figlio, Pietro. Gli viene affidato l'incarico di \u201cLegislazione del Lavoro\u201d presso la Facolt\u00e0 di Scienze Politiche dell'Universit\u00e0 di Roma.\nNell'Assemblea Costituente fa parte della Commissione per la Costituzione dal 19 giugno 1946 al 22 febbraio 1947; della Terza Sottocommissione dal 19 luglio 1946 al 31 maggio 1947.\nI primi incarichi di rilievo nel Governo e in Parlamento.\nNel terzo Governo De Gasperi \u00e8 Sottosegretario al Lavoro col Ministro Giuseppe Romita. Nel successivo quarto Governo De Gasperi diventa Ministro dell'industria e commercio fino al 15 dicembre 1947, poi Ministro senza portafoglio per il Coordinamento delle Politiche Economiche. Diviene successivamente Presidente dell'Istituto per il Commercio Estero (ICE).\nAlle elezioni del 18 aprile 1948 \u00e8 eletto Deputato (voti 68.904), primo della lista DC nel Collegio Pisa \u2013 Livorno \u2013 Lucca \u2013 Massa Carrara. Da allora in poi, fino al 1963, sar\u00e0 sempre il primo eletto della DC in quel Collegio. \u00c8 Presidente della Commissione X della Camera (Industria, Commercio e Artigianato) dal 5 giugno 1948 al 27 gennaio 1950. Presiede la Delegazione Italiana alla Conferenza Economica di Westminster. \u00c8 Presidente della Giunta per i Trattati di Commercio e la Legislazione Doganale dal 14 giugno 1948 al 26 gennaio 1950. \u00c8 Presidente della Commissione Speciale per l'Esame e l'Approvazione dei Disegni di Legge sul Teatro e sulla Cinematografia dal 12 dicembre 1949 al 24 giugno 1953.\nNel sesto Governo De Gasperi \u00e8 nuovamente Ministro dell'industria e commercio. \u00c8 Membro della CECA \u2013 Comunit\u00e0 Europea del Carbone e dell'Acciaio \u2013 dove \u00e8 Presidente della Commissione per gli investimenti. Nel 1951 viene eletto Presidente della Confed\u00e9ration International des Cadres, organismo europeo dei dirigenti d'azienda. Nel 1952 viene eletto Presidente dell'Istituto Superiore per la Direzione Aziendale (ISDA). Nel 1953 \u00e8 confermato Deputato (voti 57.059). Nell'ottavo e brevissimo Governo De Gasperi \u00e8 nominato Ministro dei trasporti.\n Nel 1953 \u00e8 insignito della Legion d\u2019Onore. Diviene Presidente dalla Commissione Speciale per l'esame dei Disegni di legge n. 2453 e 2454 e di altre proposte di legge per il Mezzogiorno, dal 5 ottobre 1956 al 2 marzo 1957.\nDurante il primo Governo Segni diviene Ministro delle partecipazioni statali dal 2 marzo 1957, data di istituzione del Ministero. Nel Governo Zoli \u00e8 Ministro dei lavori pubblici, mantenendo l'incarico fino al 26 luglio del 1960, nei successivi Governi Fanfani II, Segni II, Tambroni. Nel 1958 \u00e8 confermato Deputato con 96.114 voti.\nL'attivit\u00e0 al Ministero dei Lavori Pubblici.\nDurante i quattro mandati di Ministro dei lavori pubblici d\u00e0 un forte impulso alla ricostruzione e a un vasto programma di opere pubbliche, tra le quali l'Autostrada del Sole e il Traforo del Monte Bianco, e di edilizia residenziale; realizza le grandi opere infrastrutturali che consentiranno a Roma di ospitare degnamente i Giochi della XVII Olimpiade: Palazzo e Palazzetto dello Sport, Velodromo, Villaggio Olimpico, Viadotto Flaminio, Via Olimpica, sottopassi dei Lungotevere e di Corso d'Italia e Aeroporto di Fiumicino sono solo le principali. A seguito di accuse inconsistenti e avanzate solo per motivi politici viene istituita una Commissione Bicamerale di Inchiesta sulla Costruzione dell'Aeroporto di Fiumicino, che concluder\u00e0 i suoi lavori dandogli atto del ruolo essenziale da lui ricoperto per l'effettiva realizzazione dell'opera e della assoluta correttezza delle procedure utilizzate.\nNel luglio 1959, come Ministro dei LLPP, si occupa di trasferire ad altra sede l'ingegnere Renzo Desidera, titolare del Genio Civile di Belluno, che aveva giustamente fatto chiudere un cantiere abusivo della Sade, l'impresa di costruzione della diga del Vajont. Il 1\u00ba aprile 1958 aveva nominato la commissione di collaudo che doveva sorvegliare per suo conto l'avanzamento dei lavori e la tenuta del bacino artificiale. \n\u00c8 insignito della medaglia d'oro di benemerito della Scuola, della Cultura e dell'Arte e della medaglia d'oro di benemerito della Croce Rossa; riceve la laurea \"honoris causa\" in Ingegneria dell'Universit\u00e0 Nazionale del Per\u00f9. \u00c8 eletto Presidente dell'AIRP - Associazione Italiana delle Relazioni Pubbliche. Nell'aprile del 1962 \u00e8 incaricato di organizzare e presiedere il movimento professionisti e lavoratori autonomi della DC. \u00c8 nominato Presidente del Comitato Organizzatore della Conferenza Eucaristica Nazionale a Pisa. \u00c8 eletto Presidente della Commissione Speciale per l'esame del Disegno di Legge n. 3906 \u201cIstituzione dell'Enel\u201d, ruolo ricoperto dal 27 giugno 1962 al 15 maggio 1963. Nel 1963 viene confermato Deputato (voti 61.469). Nel primo Governo Leone \u00e8 ancora una volta Ministro dell'industria e commercio.\nGli ultimi anni da senatore.\nNel 1968 viene eletto Senatore nel Collegio di Viareggio, che comprende Versilia e Garfagnana, col 39,977% dei voti. Viene quindi eletto Presidente della Commissione Lavori Pubblici, Trasporti, Poste e Telecomunicazioni e Marina Mercantile del Senato, dove rimarr\u00e0 fino al 1972. Nel febbraio del 1970 muore la moglie Bianca. Nel 1972 viene confermato Senatore nello stesso Collegio, col 41,019% dei voti. Fino al 7 luglio 1973 \u00e8 ancora Presidente della Commissione Lavori Pubblici, Trasporti, Poste e Telecomunicazioni e Marina Mercantile del Senato. Nel quarto e nel quinto Governo Rumor copre l'incarico di Ministro delle poste e delle telecomunicazioni.\nNon si ricandida per le elezioni politiche del 1976. Muore a Roma il 24 giugno 1981.\nIl sindacalista dei dirigenti.\nDa sindacalista Giuseppe Togni ebbe il merito di inventare e costruire il sistema sindacale dei Dirigenti di azienda, dando vita al sindacato dei dirigenti dell'industria e poi alla confederazione dei sindacati dei dirigenti; contemporaneamente edific\u00f2 il sistema previdenziale della categoria.\nCon la sua capacit\u00e0 amministrativa e la sua autorevolezza seppe gestire la confederazione (la CIDA) e l'Ente previdenziale (IPADAI, poi INPDAI) in maniera tale da conferire loro un'importanza assai superiore rispetto all'effettivo peso numerico ed economico. Per tutto il periodo della sua Presidenza la CIDA ebbe parte in grandi trattative, e fu soggetto presente ed influente nel dibattito politico economico nazionale, mentre l'Ente di previdenza ebbe grande funzionalit\u00e0 e una situazione economico-finanziaria invidiabile.\nDa quando, finiti gli anni '60, lasci\u00f2 la loro direzione, inizi\u00f2 un declino rapido e irreversibile: la CIDA \u00e8 oggi un piccolo sindacato autonomo, mentre l'INPDAI, ridotto in condizioni economiche precarie e non riuscendo a sopravvivere in autonomia, \u00e8 stato assorbito dall'INPS.\nIl pensiero politico.\nIn politica Giuseppe Togni fu sempre un democristiano indipendente, fermamente ancorato alla dottrina sociale cristiana; consider\u00f2 sempre la politica come lo strumento sovrano per garantire il progresso economico e sociale dei cittadini meno fortunati, la libert\u00e0 personale una necessaria conseguenza dei diritti naturali di ogni singolo individuo, e la libert\u00e0 economica e d'impresa, sottoposta a ferme regole statali e orientata al bene comune, il mezzo migliore per la realizzazione dello Stato sociale. La prima proposta di legge antitrust, quella sulla partecipazione dei lavoratori agli utili e alla gestione delle imprese, nonch\u00e9 la legge sull'edilizia popolare, che determin\u00f2 la costruzione di milioni di vani, ne sono la dimostrazione."}
{"id": "351785", "revid": "12497", "url": "https://it.wikipedia.org/wiki?curid=351785", "title": "Feist", "text": ""}
{"id": "351786", "revid": "1632387", "url": "https://it.wikipedia.org/wiki?curid=351786", "title": "Gesso (minerale)", "text": "Il gesso \u00e8 un minerale tenero composto da solfato di calcio biidrato.\nIl nome deriva dal latino \"gypsum\", dal greco \u03b3\u03cd\u03c8\u03bf\u03c2 (\"g\u00fdpsos\") \u2018gesso\u2019.\nStruttura chimica.\nRiscaldando il gesso tra 100\u00a0\u00b0C e 150\u00a0\u00b0C (la temperatura ottimale \u00e8 128\u00a0\u00b0C) si elimina parte dell'acqua (circa il 75%) presente nella struttura chimica, ottenendo gesso anidro cio\u00e8 disidratato, detto anidrite.\nLa temperatura ed il tempo necessario dipendono dalla pressione parziale ambientale dell'acqua.\nLe temperature superiori a 170\u00a0\u00b0C sono usate nella calcinazione industriale.\nLa reazione per la disidratazione parziale \u00e8: CaSO4\u00b72H2O + calore \u2192 CaSO4\u00b7\u00bdH2O + 3\u00bdH2O (vapore). Il minerale parzialmente disidratato \u00e8 chiamato emiidrato del solfato di calcio o scagliola (conosciuto comunemente come \"intonaco di Parigi\"). Se la cottura avviene a 168\u00a0\u00b0C si ha una totale perdita dell'acqua: CaSO4\u00b72H2O + calore \u2192 CaSO4 + 2H2O (vapore). Entrambi sono processi reversibili.\nLa disidratazione (specificamente conosciuta come calcinazione) comincia a circa 80\u00a0\u00b0C, anche se in aria asciutta una certa disidratazione avviene gi\u00e0 a 50\u00a0\u00b0C. L'energia termica apportata al gesso (il calore di idratazione) tende ad allontanare l'acqua (come vapore acqueo), piuttosto che ad aumentare la temperatura del minerale.\n\u00c8 solubile in acqua calda e in acido cloridrico; entrambe le soluzioni possono presentare un colore rosso-arancio tipico.\nAbito cristallino.\nSi rinviene con diverse morfologie: aggregati spatici o fibrosi e anche sotto forma di masse granulari compatte.\nI suoi cristalli presentano evidenti piani di sfaldatura secondo il pinacoide {010} .\nOrigine e giacitura.\nIl gesso \u00e8 un tipico minerale di origine evaporitica, che si forma per precipitazione diretta da acque marine soprasature, e si rinviene entro una sequenza di rocce sedimentarie.\nIn Italia si presenta spesso associato allo zolfo, soprattutto nella formazione gessoso-solfifera, tipica dell'appennino italiano.\nHa paragenesi con zolfo, salgemma, aragonite, anidrite, celestina.\nAltre possibilit\u00e0 minori di formazione sono:\nForma in cui si presenta in natura.\n\u00c8 in grado di accrescersi in cristalli incolori o traslucidi anche di notevoli dimensioni, oggetto di collezionismo, di cui il tipo pi\u00f9 comune \u00e8 la rosa del deserto.\nCaratteri fisici.\nPu\u00f2 presentare luminescenza gialla e verde ai raggi ultravioletti.\nLocalit\u00e0 di ritrovamento.\nIn Italia il minerale si trova in piccoli cristalli a Brosso, presso Torino; in esili cristallini nel Vallone di Chapy, a Courmayeur; in piccoli cristalli bianchi o verde-azzurri a Saint Marcel; a Migiandone, frazione del comune di Ornavasso, Provincia del Verbano-Cusio-Ossola; cristalli abbastanza grandi nella Val Calolden, in provincia di Lecco; presso Dossena e Oltre il Colle, in provincia di Bergamo; in forma compatta come matrice dell'antimonite a Renon, provincia di Bolzano; cristalli geminati a ferro di lancia a Monte Donato (localit\u00e0 nel comune di Bologna) e nella cava Fiorini a Farneto (frazione di San Lazzaro di Savena); in bellissimi cristalli incolori e limpidi si trova a Formignano, presso Forl\u00ec; cristalli incolori si trovano nelle geodi del marmo di Carrara; nella miniera di pirite di Massa Marittima; nell'argilla delle terme di Saturnia; nella miniera di zolfo a Scansano; nella cava di gesso di Monte Argentario, nel grossetano e alle Cetine di Cotorniano, in provincia di Siena, in varie localit\u00e0 marchigiane, ove affiora la formazione gessoso-solfifera. Infine si trova nella provincia di Reggio Calabria nel comune di Motta San Giovanni, e in quasi tutte le miniere della Sicilia associato allo zolfo. \nLe pi\u00f9 grandi miniere europee di gesso per lavorazioni industriali si trovano nel Monferrato e precisamente nei comuni di Montiglio Monferrato, Moncalvo, Murisengo. \nUtilizzi.\nIl gesso, macinato e disidratato, viene utilizzato nell'edilizia, nell'odontotecnica, nella scultura, nella cancelleria e, nelle variet\u00e0 nobili colorate di alabastro, come pietra decorativa."}
{"id": "351787", "revid": "1300668", "url": "https://it.wikipedia.org/wiki?curid=351787", "title": "Stazioni della metropolitana di Parigi", "text": "Di seguito sono elencate le stazioni della metropolitana di Parigi, suddivise per linea.\nLe stazioni.\nLinea 1.\nLa linea 1 consta di 25 stazioni, che includono 19 coincidenze con altre 11 linee della metropolitana, 9 coincidenze con 4 linee della RER, 1 con la linea tranviaria, 3 con la rete Transilien e 1 con le linee ferroviarie nazionali.\nLinea 2.\nLa linea 2 consta di 25 stazioni, che includono 17 coincidenze con altre 11 linee della metropolitana, 6 coincidenze con 5 linee della RER, 1 con la rete Transilien e 1 con le linee ferroviarie nazionali.\nLinea 3.\nLa linea 3 consiste di 25 stazioni, che includono 16 coincidenze con altre 11 linee della metropolitana, 4 coincidenze con 3 linee della RER, 1 con la rete Transilien e 1 con le linee ferroviarie nazionali.\nLinea 3 bis.\nLa linea 3 bis consiste di 4 stazioni, che includono 2 coincidenze con altre 2 linee della metropolitana.\nLinea 4.\nLa linea 4 consiste di 29 stazioni, che includono 19 coincidenze con altre 13 linee della metropolitana, 12 coincidenze con 5 linee della RER, 1 con la linea tranviaria, 3 con la rete Transilien e 3 con le linee ferroviarie nazionali.\nLinea 5.\nLa linea 5 consiste di 22 stazioni, che includono 18 coincidenze con altre 11 linee della metropolitana, 4 coincidenze con 4 linee della RER, 1 con la linea tranviaria, 2 con la rete Transilien e 3 con le linee ferroviarie nazionali.\nLinea 6.\nLa linea 6 consiste di 28 stazioni, che includono 18 coincidenze con altre 11 linee della metropolitana, 4 coincidenze con 3 linee della RER, 2 con la rete Transilien e 2 con le linee ferroviarie nazionali.\nLinea 7.\nLa linea 7 consiste di 38 stazioni, che includono 17 coincidenze con altre 12 linee della metropolitana, 5 coincidenze con 4 linee della RER, 2 con la linee tranviarie, 1 con la rete Transilien e 3 con le linee ferroviarie nazionali.\nLinea 7 bis.\nLa linea 7 bis consiste di 8 stazioni, che includono 4 coincidenze con altre 4 linee della metropolitana.\nLinea 8.\nLa linea 8 consiste di 38 stazioni, che includono 22 coincidenze con altre 12 linee della metropolitana, 2 coincidenze con 2 linee della RER e 1 con il bus a corsia preferenziale TVM.\nLinea 9.\nLa linea 9 consiste di 37 stazioni, che includono 21 coincidenze con altre 12 linee della metropolitana, 6 coincidenze con 3 linee della RER e 1 con la linea tranviaria.\nLinea 10.\nLa linea 10 consiste di 23 stazioni, che includono 11 coincidenze con altre 9 linee della metropolitana, 4 coincidenze con 2 linee della RER, 1 con la linea tranviaria e 1 con le linee ferroviarie nazionali.\nLinea 11.\nLa linea 11 consiste di 13 stazioni, che includono 13 coincidenze con altre 11 linee della metropolitana e 3 coincidenze con le linee della RER.\nLinea 12.\nLa linea 12 consiste di 28 stazioni, che includono 15 coincidenze con altre 11 linee della metropolitana, 1 coincidenza con le linee della RER, 2 con la rete Transilien, 2 con le linee tranviarie e 2 con le linee ferroviarie nazionali.\nLinea 13.\nLa linea 13 consiste di 32 stazioni, che includono 12 coincidenze con altre 10 linee della metropolitana, 3 coincidenze con 2 linee della RER, 2 con le linee tranviarie, 2 con la rete Transilien e 2 con le linee ferroviarie nazionali.\nLinea 14 (\"M\u00e9t\u00e9or\").\nLa linea 14 consiste di 12 stazioni, che includono 14 coincidenze con altre 10 linee della metropolitana, 8 coincidenze con 5 linee della RER, 4 con la rete Transilien e 3 con le linee ferroviarie nazionali."}
{"id": "351788", "revid": "59785", "url": "https://it.wikipedia.org/wiki?curid=351788", "title": "Ottavia (figlia di Claudio)", "text": ""}
{"id": "351789", "revid": "767487", "url": "https://it.wikipedia.org/wiki?curid=351789", "title": "Hard to Explain", "text": "Hard to Explain \u00e8 il primo singolo della garage band di New York The Strokes (la loro unica pubblicazione precedente fu l'EP \"The Modern Age\").\nStoria.\nVenne pubblicato prima nel Regno Unito, raggiungendo il sedicesimo posto in classifica. Successivamente venne pubblicato negli Stati Uniti con una differente copertina. Visto che fu il primo singolo estratto dal disco di debutto \"Is This It\", \"Hard to Explain\" forn\u00ec una prova delle capacit\u00e0 del gruppo. Esso infatti rese molto atteso l'album vero e proprio, e quando \"Is This It\" fu nei negozi venne osannato come uno dei migliori album dell'anno. La B-side del singolo, \"New York City Cops\", venne esclusa dall'edizione americana dell'album per i fatti riguardanti l'attacco alle torri del World Trade Center dell'11 settembre 2001. L'etichetta americana del gruppo, la RCA, ritenne che la canzone non fosse adatta a finire nell'album e la fece sostituire da \"When It Started\" per l'edizione americana, mentre \"New York City Cops\" apparve solo in questo singolo."}
{"id": "351795", "revid": "1573940", "url": "https://it.wikipedia.org/wiki?curid=351795", "title": "Meri...", "text": "Biografia.\nDi questo sovrano non si conosce praticamente nulla, se non parte del \"nomen\".\nCome gli altri sovrani della X dinastia regn\u00f2 da Heracleopolis Magna sul Basso Egitto in contrapposizione con i principi tebani della XI dinastia\n&lt;-HASH-mr -i-i-&gt;\nmr y... - Meri... (Amato da...)"}
{"id": "351796", "revid": "327094", "url": "https://it.wikipedia.org/wiki?curid=351796", "title": "Serge Lifar", "text": "Biografia.\nIn giovent\u00f9, Lifar studi\u00f2 musica e letteratura; dopo aver assistito a Kiev a delle lezioni di Bronislava Ni\u017einskaja, decise di diventare ballerino e divenne allievo della sorella del grande Vaclav Ni\u017einskij; studi\u00f2 in seguito con Enrico Cecchetti e Nikolaj Legat.\nNel 1922 lasci\u00f2 Kiev e si un\u00ec, inizialmente come primo ballerino, ai Balletti russi di Sergej Djagilev, di cui divent\u00f2 amante. Dopo esser stato protagonista nella versione di George Balanchine di \"Apollon Musag\u00e8te\" di Igor Stravinskij nel 1928, Lifar debutt\u00f2 come coreografo con una nuova realizzazione di Renard, sempre di Stravinskij, nel 1929, dimostrando una notevole padronanza nella rappresentazione scenica. In questo stesso anno fu accanto a Djagilev quando questi mor\u00ec a Venezia.\nPi\u00f9 tardi fu primo ballerino, coreografo e, dal 1929 al 1945, anche direttore della compagnia di balletto dell'Op\u00e9ra de Paris contribuendone al rinnovamento.\nNel 1935, con il balletto \"Icare\", Lifar volle esemplificare le sue teorie sulla danza che egli voleva indipendente da tutte le altre arti, compresa la musica. Il balletto \u00e8 in realt\u00e0 un lungo assolo accompagnato soltanto dal ritmo di diverse percussioni, indicate dallo stesso Lifar; privo di musica, \u00e8 un esempio delle teorie del coreografo sull'emancipazione della danza\nLa sua ultima interpretazione sulla scena fu in \"Giselle\" all'Op\u00e9ra nel 1956.\nLifar \u00e8 stato anche storico della danza e ha scritto diversi libri sull'argomento, illustrandoli personalmente con i suoi disegni. Insieme a George Balanchine, viene considerato uno dei creatori della danza neoclassica. Ha avuto notevole importanza per le sue teorie sul balletto, ispirate ai cinque punti fondamentali scritti da Michel Fokine nel 1914, sui quali doveva poggiare il balletto classico del Novecento."}
{"id": "351800", "revid": "78273", "url": "https://it.wikipedia.org/wiki?curid=351800", "title": "Incontro del secolo", "text": ""}
{"id": "351804", "revid": "119741817", "url": "https://it.wikipedia.org/wiki?curid=351804", "title": "Nero d'Avola (vitigno)", "text": "Il Nero d'Avola, o Calabrese, \u00e8 un vitigno a bacca nera siciliano.\nVanta circa 12.000 ettari di superficie complessiva, e ha il suo territorio di origine nelle localit\u00e0 di Eloro, Pachino e Avola, in provincia di Siracusa. Esistono diverse differenze di carattere fra i Nero d'Avola prodotti nella parte centro occidentale della Sicilia e quelli della zona sud-orientale: i primi risultano quasi sempre pi\u00f9 fruttati e dolci al palato; i Nero d'Avola coltivati nella zona sud-orientale, sono decisamente pi\u00f9 fini e articolati, con spiccati sentori di fiori secchi e spezie in particolare quelli coltivati nelle contrade delimitate dalle denominazioni di origine controllata Eloro e Avola.\nNome.\nIl sinonimo \"Calabrese\", con cui il vitigno era indicato nell'Ottocento, nasce probabilmente da un'errata italianizzazione del siciliano \"Calaravrisi\", che significa \"uva (\"cala\") di Avola\". Altri sinonimi utilizzati sono infatti Calea-Aulisi e Calaulisi.\nCaratteristiche.\nI vini prodotti da uve di Nero d'Avola sono esportati in tutto il mondo. Presentano una buona acidit\u00e0 che d\u00e0 loro possibilit\u00e0 di lungo invecchiamento, se ben conservati e se provenienti da alcune zone, soprattutto quelle dette prima, meglio ancora se provenienti da uve coltivate con il tradizionale sistema detto ad \"alberello\" portato in Sicilia dai Greci fra il VIII e il VII secolo a.C.\nSono tipicamente vini di forte carattere, talvolta un po' spigolosi talvolta molto eleganti. Al naso presentano vari sentori: alcuni di spezie e viole, altri di frutta a bacca rossa pi\u00f9 o meno matura, altri ancora caratteristici profumi eterei dovuti all'alcolicit\u00e0.\nIl Nero d'Avola \u00e8 presente sul mercato sia in purezza sia assieme ad altre uve.\nIl pi\u00f9 antico di questi uvaggi \u00e8 il Cerasuolo di Vittoria DOCG (titolo alcolometrico 13%) ricavato da Nero d'Avola e Frappato, che \u00e8 prodotto sulla costa meridionale della Sicilia fra Ragusa e Gela.\nAi nostri giorni, talvolta \u00e8 utilizzato per il blending con vini come il Merlot, il Cabernet-sauvignon e soprattutto con il Syrah."}
{"id": "351805", "revid": "37401", "url": "https://it.wikipedia.org/wiki?curid=351805", "title": "Linea 1 (metropolitana di Napoli)", "text": "La linea 1 della metropolitana di Napoli, gestita dalla societ\u00e0 ANM, \u00e8 la prima linea con caratteristiche proprie di una metropolitana della citt\u00e0 di Napoli.\nLa tratta operativa, che va dal quartiere di Piscinola fino a piazza Garibaldi, ha una frequenza media di una corsa ogni 9 minuti e si sviluppa lungo per 19 stazioni con un tempo di percorrenza di 33'. La linea, a causa della complessit\u00e0 morfologica del territorio napoletano, ha delle pendenze molto elevate. Anche il percorso \u00e8 molto complesso: vi \u00e8 infatti un tratto in cui la metropolitana fa una curva molto stretta e molto in pendenza, ed un altro tratto in cui passa per lo stesso punto dove era passata prima, ma pi\u00f9 in profondit\u00e0. La maggior parte del tragitto si sviluppa in galleria, tranne il tratto Colli Aminei-Piscinola, che si sviluppa su viadotto e con stazioni sopraelevate. La linea 1 \u00e8 nota anche come \"metropolitana collinare\" in quanto serve diverse zone collinari della citt\u00e0, come il Vomero, i Colli Aminei, e la Zona ospedaliera.\nGrazie al finanziamento del CIPE approvato il 13 dicembre 2013, nel 2014 sono partiti i lavori per il tratto Garibaldi-Aeroporto Capodichino.\nLa Linea 1 \u00e8 nota per aver ricevuto a Londra nel 2009 il premio \"Most Innovative Approach to Station Development\", vincendo fra oltre trecento concorrenti, e per le sue stazioni dell'arte, vincitrici di vari premi fra cui quello di Stazione pi\u00f9 bella d'Europa per la fermata Toledo.\nStoria.\nGli inizi: 1963 - 1971.\nNel 1963 l'Ente Autonomo Volturno (EAV) propone al Comune di Napoli il progetto di una funicolare che collega il Vomero con il Museo; la Commissione Comunale dei Trasporti per\u00f2 discute su eventuali soluzioni oltre la funicolare. Intorno alla met\u00e0 del decennio si discute sulla progettazione e costruzione di una vera metropolitana e l'EAV, nel gennaio del 1966, presenta un progetto per collegare Piazza Matteotti con Piazza Medaglie d'Oro, estendibile fino alla Zona ospedaliera e ai Colli Aminei. L'anno successivo il comune approva l'idea e d\u00e0 \"carta bianca\" all'EAV per la realizzazione. L'Ente nel frattempo nomina una commissione per lo studio di una linea metropolitana. La metropolitana doveva essere lunga circa 4,5 chilometri e contare 12 stazioni (la distanza tra ogni stazione era di 375 metri): dopo un anno e mezzo il comune approva il progetto e nel giorno dell'approvazione l'EAV propone una versione aggiornata del progetto chiedendo anche la concessione per la costruzione e l'esercizio, che viene rifiutata.\nTra il 1968 e il 1971 intervengono anche l'ATM che tenta di trovare un'alternativa alla cremagliera e l'ATAN presenta un progetto di massima. Nel 1970 chiede un finanziamento che gli viene negato a causa del non elaborato progetto comprensoriale dei trasporti e cos\u00ec falliscono le idee del progetto di massima. Dopo un anno si ricevono i finanziamenti per la realizzazione, circa 42 miliardi di lire, con le condizioni per realizzare il collegamento fino alla stazione centrale. Il progetto viene realizzato ma lo Stato blocca i fondi e non verr\u00e0 mai realizzato.\nGli anni settanta: la metropolitana di Napoli.\nNel 1972 nasce la \"Societ\u00e0 Metropolitana di Napoli\", fondata da operatori cittadini e aventi un capitale di circa lire, presentano un progetto al ministero ma non viene accettato, dopo due anni si ebbe un nuovo rifinanziamento per la concessione di realizzazione della metropolitana, le competenze in materia passano alle regioni e il capitale della societ\u00e0 sale a di lire e contemporaneamente si associano la societ\u00e0 della Metropolitana di Milano altre piccole imprese che contribuiscono alla realizzazione e alla produzione di fondi necessari. Alla vigilia di Natale del '74 avviene l'approvazione del progetto con soluzioni ottimali per la tratta Bovio-Garibaldi.\nNel triennio 1975-1977 viene approvato il progetto di massima alla commissione interministeriale, nel '76 entra per la realizzazione anche il \"Consorzio Metronapoli\" che acquister\u00e0 la \"Societ\u00e0 Metropolitana di Napoli\" con il pacchetto azionario. Il comune concede alla societ\u00e0 Mn di realizzare il progetto, affidandone la Progettazione e la Direzione dei Lavori alla Metropolitana Milanese SpA per il suo alto know how nel settore, avendo gi\u00e0 realizzato la Linea rossa e la Linea Verde della metropolitana di Milano. Il 22 dicembre del medesimo anno viene posta dal sindaco Maurizio Valenzi e dall'assessore ai trasporti Luigi Buccico la prima pietra per la Stazione Medaglie d'Oro. L'anno successivo viene presentato il progetto di massima con allungamento fino alla nascente periferia popolare di Scampia e Piscinola con l'annesso deposito, l'appropriazione di quest'ulteriore modifica viene approvata nel 1978 con l'aiuto della Comunit\u00e0 europea. Le stazioni previste erano quindi: Garibaldi - Forcella - Duomo - Bovio - Carit\u00e0 - Dante - Museo - Materdei - Salvator Rosa - Cilea - Vanvitelli - Medaglie d'Oro - Montedonzelli - Rione Alto - Policlinico - Colli Aminei - Frullone - Chiaiano - Piscinola.\nGli anni ottanta: la realizzazione della prima tratta.\nNel 1980 si passa alla cantierizzazione di Piazza Vanvitelli. Alla progettazione della stazione partecipa anche l'architetto Michele Capobianco, cui la MM SpA ha affidato il relativo incarico di collaborazione. Il 23 novembre di quell'anno, con la realizzazione di buona parte della stazione e del tratto sotterraneo, il Terremoto dell'Irpinia colpisce lievemente Napoli e i cantieri vengono riveduti per l'adeguamento delle nuove norme antisismiche operato dalla MM SpA con la collaborazione di geologi e strutturisti napoletani. La Comunit\u00e0 Europea finanzia il 33% della spesa totale.\nNel 1983 per mancanza di fondi si bloccano i lavori e nel 1984 il comune accende i mutui per il proseguimento dell'opera. L'anno successivo la MN stipula il contratto per la realizzazione per il tratto Colli Aminei - Piscinola con fondi stanziati dal Comune, dallo Stato e dalla Comunit\u00e0, in maggio vengono aperti i cantieri per la realizzazione delle stazioni tra piazza Medaglie d'Oro e Colli Aminei. Tra il 1986 e il 1988 aprono i cantieri Colli Aminei-Piscinola e Vanvitelli-Salvator Rosa.\nGli anni novanta: l'apertura delle prime stazioni.\nLa prima tratta, da Vanvitelli a Colli Aminei, venne attivata il 28 marzo 1993. Caratteristica dell'intera tratta sotterranea, fatta eccezione per quella realizzata con scavo a cielo aperto (da piazza Vanvitelli a piazza Medaglie d'Oro), fu quella delle gallerie a doppia canna, una per senso di marcia. Fra le stazioni Vanvitelli e Medaglie d'Oro, inoltre, fu necessario realizzare il piano binari (ovviamente coperto dalla carreggiata stradale mediante un semplice solaio) immediatamente sotto il ponte di via Mario Fiore, riducendo quindi la luce libera sulla sottostante via S.Gennaro ad Antignano (non possono transitarvi, infatti, i veicoli con altezza superiore a 4,5 m.).\nInizialmente la linea era gestita provvisoriamente dalle Ferrovie dello Stato. Successivamente poi, la gestione sarebbe stata trasferita dal Comune di Napoli ad ATAN, oggi ANM.\nIl 19 luglio del 1995 segu\u00ec il tratto in viadotto Colli Aminei-Piscinola.\nTra il 1996 e il 2000 aprirono i cantieri per le tratte Materdei - Dante e la successiva Dante - Garibaldi. Inoltre, con il piano generale dei trasporti vennero cambiati i progetti originari unendo in un unico anello la metropolitana: la tratta completa divent\u00f2 quindi \"Piscinola-Dante-Garibaldi-Aeroporto-Piscinola\". Venne eliminata dal progetto la stazione Forcella, in quanto troppo vicina a quella di piazza Garibaldi e quindi di fatto inutile. Con la modifica del tracciato venne invece aggiunta la stazione Municipio.\nDal 2000 al 2010: l'arrivo nel centro della citt\u00e0.\nNel 2001 venne aperta la tratta Vanvitelli-Museo, provvisoriamente esercita a binario unico e servita da un collegamento navetta distinto dal resto della linea. All'inizio era presente una sola fermata intermedia, quella di Cilea. Poco dopo, su questa stessa tratta venne aperta la stazione intermedia di Salvator Rosa.\nIl 27 marzo 2002 venne attivato il prolungamento da Museo a Dante con l'esercizio del doppio binario essendo quest'ultima stazione dotata di asta di manovra. Nel 2003 apr\u00ec la stazione Materdei, intermedia tra Salvator Rosa e Museo, mentre la stazione Cilea venne rinominata \"Quattro Giornate\", prendendo quindi il nome dall'omonima piazza sotto il quale \u00e8 ubicata.\nTra il 2004 e il 2005 la stazione Vanvitelli fu soggetta ad un restyling degli ambienti.\nDal 2005, inoltre, si affianc\u00f2 la linea Arcobaleno, che pur correndo in un tunnel differente ricalca parte del percorso della linea 1 e condivide con quest'ultima la stazione di Piscinola (la quale \u00e8 costruita infatti su due livelli).\nTra il 2006 e il 2007 venne inserito nelle stazioni e sui treni anche un nuovo impianto di diffusione sonora, con annunci pi\u00f9 frequenti nelle stazioni e sui convogli in italiano ed inglese, dapprima solo nelle principali stazioni, poi esteso a tutta la linea e ai convogli.\nLa sopraggiunta crisi economica internazionale del 2008 e la revisione della tratta Dante-Garibaldi, che inizialmente prevedeva il taglio diretto da \"Carit\u00e0\" (poi spostata pi\u00f9 a sud su \"Toledo\") a \"Bovio\" (poi \"Universit\u00e0\") sotto piazza Matteotti impossibilitato dai ritrovamenti archeologici (soprattutto quelli di piazza Municipio che aprono l'idea allo scenario dell'hub tra le due linee metropolitane urbane), fece s\u00ec che non ci fossero altri prolungamenti negli ultimi anni del decennio.\nDal 2010 al 2021: l'attraversamento del centro cittadino ed il collegamento con la linea 6.\nIl 26 marzo 2011 venne aperta la tratta Dante-Universit\u00e0, inizialmente a binario unico e senza fermate intermedie: tra la stazione Universit\u00e0 e quella di Dante era attivo un servizio navetta, in attesa del completamento della successiva stazione di Garibaldi.\nIl 12 aprile 2012 venne presentata alle autorit\u00e0 la stazione Toledo, tra Dante e Universit\u00e0, entrata in funzione il successivo 17 settembre.\nIl 2 dicembre 2013 venne inaugurata alla presenza delle autorit\u00e0 il prolungamento tra Universit\u00e0 e la stazione Garibaldi, aperta al pubblico il successivo 31 dicembre. La sua attivazione permise un importante nodo di scambio con la stazione di Napoli Centrale, con la stazione di Piazza Garibaldi della linea 2 e con la stazione Napoli Garibaldi della Circumvesuviana. Inoltre il servizio torn\u00f2 ad essere a doppio binario sull'intera tratta, senza pi\u00f9 la necessit\u00e0 di cambiare treno e il superamento del servizio navetta. Essendo l'asta di manovra presente soltanto nei pressi della stazione Centro Direzionale, ancora in fase di realizzazione, i passeggeri devono obbligatoriamente scendere a Garibaldi.\nIl 23 maggio 2015 venne inaugurata la stazione Municipio (tra Toledo e Universit\u00e0) con l'uscita provvisoria al centro della piazza e la definitiva (servita da un ascensore) su via Medina, che entr\u00f2 in funzione dal 2 giugno dello stesso anno; della stessa stazione, venne aperta la seconda uscita definitiva su Palazzo San Giacomo il 21 luglio 2017 e la terza uscita definitiva su via Depretis (arricchita col monumentale orologio dell'E.A.V. che si collocava l\u00ec un tempo) il 21 dicembre 2018. Da quel momento la stazione cambi\u00f2 il suo nome in Municipio-Porto.\nIl 21 luglio 2017 viene abbattuto l'ultimo diaframma del tunnel di collegamento tra la linea 1 e la linea 6, che consentir\u00e0 alle due linee di interscambiarsi nella stazione di Municpio-Porto.\nIl 29 novembre 2019 viene inaugurato alla presenza del Ministro Paola De Micheli il lato nord di piazza Garibaldi che, oltre ad essere attrezzato con 150 alberi, un campo per il calcetto e uno per il basket, chioschi attrezzati, giochi per i bambini e una cavea da 2000 posti per spettacoli, \u00e8 dotato di un nuovo nodo intermodale sotterraneo che porta i viaggiatori con un sistema di scale mobili e tunnel direttamente ai binari della stazione Centrale, della Linea 1 e della Linea 2 del metr\u00f2 ma anche alla galleria commerciale.\nIl 14 gennaio 2020 si \u00e8 verificato un tamponamento tra tre treni presso il capolinea di Piscinola, in corrispondenza del raccordo per il deposito, con 17 feriti lievi, tra cui due macchinisti in serie condizioni. I disagi, dovuti alla chiusura per circa un mese di un tratto molto importante della metropolitana (Piscinola-Colli Aminei, che stato posto sotto sequestro dalla magistratura), hanno comportato un notevole incremento del traffico nell'area nord di Napoli, rendendo anche molto difficile impiegare navette bus sostitutive subito dimostratesi del tutto insufficienti allo scopo, sono stati oggetto di una protesta nel quartiere Chiaiano e sono stati lamentati da Franco Porzio, campione della nazionale di pallanuoto e presidente onorario dell'Acquachiara, che si trova nella zona del Frullone.\nIl 28 luglio 2021, dopo venti anni di cantieri, viene annunciato il completamento della stazione Duomo (tra Universit\u00e0 e Garibaldi) e la conseguente inaugurazione e apertura al servizio, avvenuta il successivo 6 agosto.\nSviluppi futuri.\nIl 13 dicembre 2013 \u00e8 stato approvato dal CIPE il finanziamento di 650 milioni di euro per la tratta Garibaldi-Capodichino Aeroporto. Tale tratta conterr\u00e0 le fermate intermedie di Poggioreale, Tribunale e Centro Direzionale e correr\u00e0 in parte parallela alla linea Napoli\u2013Nola\u2013Baiano della Circumvesuviana. Il tratto sotterraneo fra Piazza Garibaldi-Capodichino Aeroporto \u00e8 parzialmente completo, e il 2 agosto 2014 \u00e8 stato ufficialmente inaugurato il cantiere per la costruzione della fermata Centro Direzionale, la cui apertura \u00e8 prevista nel 2022. Il termine dei lavori per questa tratta \u00e8 previsto per il 2024.\n\u00c8 in costruzione anche la tratta Piscinola-Di Vittorio con quattro nuove fermate (Miano, Regina Margherita, Secondigliano e Di Vittorio). Questa tratta permetter\u00e0 alla linea 1 di chiudersi e di formare un anello. I lavori sono in capo alla Regione Campania e realizzati da EAV, tuttavia i lavori sono rimasti fermi per anni a causa di un contenzioso fino a quando successivamente il 22 aprile 2017 la Regione Campania con un nuovo stanziamento di fondi per le opere ha avviato il ripristino dei lavori e la riapertura dei cantieri lungo la linea che saranno completati entro il 2022.\nIl 22 giugno 2020 sono partiti i lavori dell'ultimo tratto Capodichino-Di Vittorio e il termine \u00e8 previsto per il 2023.\nIl 31 marzo 2021 \u00e8 stata completata la prima galleria di collegamento tra le stazioni di Capodichino Aeroporto e Poggioreale, realizzata con una macchina scavatrice, cosiddetta \"talpa\" che ha scavato per 1 km a 40 metri di profondit\u00e0 fino a Poggioreale, e successivamente \u00e8 stata riposizionata a Capodichino per lo scavo della seconda galleria. Il completamento di quest'ultima \u00e8 previsto per la fine del 2021.\nMateriale rotabile.\nLe vetture in esercizio: le Metronapoli M1.\nI veicoli in esercizio al 2021, prodotti da un consorzio composto da Firema Trasporti (all'epoca Officine Fiore), Ansaldo Trasporti e Sofer-Breda Costruzioni Ferroviarie, sono le elettromotrici Serie M1, progettate negli anni '80, costruite tra il 1991 e il 1992 e in uso dal 1993. Il progetto prende spunto principalmente dai treni serie MA 100 della metropolitana di Roma. Il numero di treni a disposizione, con il passare degli anni, si \u00e8 ridotto sempre di pi\u00f9, fino ad avere 9 vetture in circolazione sulla linea al 2019. Al 2021 i treni in esercizio sono appena 6, anche per conseguenza dell'incidente del 14 gennaio 2020.\nI nuovi treni CAF.\nA causa dei lunghi tempi di attesa (dovuti proprio al fatto che la metropolitana ha un numero di vetture insufficiente rispetto all'estensione della linea, ma anche all'et\u00e0 dei treni, di quasi 30 anni), sono stati destinati 87,6 milioni di euro alla societ\u00e0 spagnola CAF per l'acquisto di 10 nuovi convogli. I convogli sono poi diventati 20, con un successivo investimento per un totale di 192 milioni di euro. I primi convogli sono stati consegnati nel 2020.\nA ottobre 2019 vengono mostrate dal sindaco le prime immagini dei nuovi convogli INNEO in costruzione presso la CAF di San Sebasti\u00e1n. \u00c8 stata confermata la costruzione di 19 convogli, lunghi 108 metri e composti da 6 casse, con una capacit\u00e0 di 1200 persone. La prima consegna \u00e8 avvenuta il 9 marzo 2020, all'inizio del lockdown causato dall'arrivo in Italia della Pandemia di COVID-19. Questo ha impedito l'avvio dei collaudi necessari per la messa in servizio dei treni, che \u00e8 avvenuto solamente a luglio 2020. In seguito sono state annunciate, e poi disattese, diverse date per la messa in servizio commerciale.\nIl 13 luglio 2021, durante una corsa di prova del primo nuovo treno giunto in citt\u00e0, con a bordo la commissione ministeriale USTIF (l'ente incaricato al collaudo che aveva il compito valutarli prima dell'immissione in linea), l'imperiale del treno ha preso fuoco a causa di un corto circuito, sciogliendo il tetto del convoglio. In seguito all'incidente, i collaudi di tutti i treni vengono sospesi in attesa di una relazione sull'accaduto. Alla fine di ottobre 2021 il Ministero ha dato parere favorevole alla ripresa delle prove dei nuovi treni, giudicando l'incendio verificatosi come conseguenza di un generico degrado delle infrastrutture di linea; tuttavia, le prove sui binari dei nuovi treni sono riprese solo a gennaio 2022; e la loro messa in servizio \u00e8 attualmente prevista entro l'anno. \nI nuovi treni CAF sono in composizione da sei vetture R-M-M-M-M-R, con le rimorchiate pilota classificate come R.0XX e le motrici intermedie classificate come M.0XX.\nLe altre consegne dei nuovi treni sono avvenute nelle seguenti date:\nParcheggi di interscambio.\nParcheggi d'interscambio sono situati in prossimit\u00e0 delle stazioni:"}
{"id": "351806", "revid": "287204", "url": "https://it.wikipedia.org/wiki?curid=351806", "title": "Caledonite", "text": "La caledonite \u00e8 un minerale solfato basico di rame e piombo di colore verde-blu.\nIl nome deriva dalla Caledonia, regione della Scozia dove \u00e8 stato scoperto.\nDescritta per la prima volta da Fran\u00e7ois Sulpice Beudant (Parigi 1787 - 1850), geologo e mineralogista francese, nel 1832.\nAbito cristallino.\nI cristalli sono prismatici allungati, aciculari, di sovente striati.\nOrigine e giacitura.\nLa genesi \u00e8 secondaria e si forma in piccoli cristallini nelle zone di ossidazione dei giacimenti piombo-cupritici, dove \u00e8 facile rinvenirlo con composti analoghi.\nForma in cui si presenta in natura.\nSi presenta in cristalli, aggregati massivi di consistenza soffice e fibroso-raggiati o ancora in patine.\nCaratteri fisico-chimici.\nFonde al cannello; \u00e8 solubile in HNO3 con effervescenza.\nLocalit\u00e0 di ritrovamento.\nSi trova a Leadhills, in Scozia; a Berezovsk, ad est degli Urali; nella miniera di Toroku, in Giappone; a Tsumeb, in Namibia; a B\u0103i\u021ba, in Romania; a Chenelette, nell'arrondissement del Rodano, in Francia.\nIn Italia si trova nell'Argentiera della Nurra, nel comune di Porto Torres, provincia di Sassari; alla miniera del Tiny, nel comune di Domusnovas e nell miniera di San Giovanni e in quella di Malacalzetta, nel comune di Iglesias\nUsi della caledonite.\nLa caledonite \u00e8 un minerale secondario per l'estrazione del rame ma la relativa rarit\u00e0 ne limita un uso industriale. La bellezza dei cristalli ne fa una specie di un certo valore collezionistico.\nMinerali associati.\nPoich\u00e9 la caledonite si trova nei depositi ossidati di rame, \u00e8 frequente l'associazione con altri minerali del rame.\nI minerali frequentemente associati includono: \nNote per l'identificazione.\nIl colore blu della caledonite \u00e8 un indicatore utile, ma insufficiente, poich\u00e9 uno dei minerali associati, la linarite, \u00e8 di colore azzurro chiaro. Le prove utili per la determinazione se un esemplare \u00e8 caledonite includono la determinazione della densit\u00e0 relativa, lo striscio su porcellana e l'abito cristallino."}
{"id": "351808", "revid": "290023", "url": "https://it.wikipedia.org/wiki?curid=351808", "title": "Hispanic Society of America", "text": "La Hispanic Society of America \u00e8 un museo di arte e manufatti di origine iberica e latino-americana in generale, situato a New York. Oltre a numerosi dipinti, sculture e oggetti d'arte, conserva anche una ricca biblioteca, dotata cnhe di libri rari e manoscritti.\nStoria e descrizione.\nFondata nel 1904 da Archer M. Huntington, l'istituzione \u00e8 libera ed aperta al pubblico in quella che \u00e8 sempre stata la sua sede, ovvero il Palazzo delle Belle Arti sull'Audubon Terrace, nella \"lower\" Washington Heights, a New York.\nIl museo contiene lavori di Diego Vel\u00e1zquez, Francisco Goya, El Greco e Joaqu\u00edn Sorolla e altri artisti.\nLa biblioteca di rarit\u00e0 \u00e8 articolata su circa quindicimila volumi stampati anteriormente al XVIII secolo, inclusa una prima edizione del \"Don Chisciotte della Mancia\" di Cervantes.\nL'accesso al museo \u00e8 gratuito."}
{"id": "351811", "revid": "1745361", "url": "https://it.wikipedia.org/wiki?curid=351811", "title": "Claudio Dematt\u00e9", "text": "Carriera.\nFu professore di Economia aziendale presso l'Universit\u00e0 Bocconi di Milano e fondatore della Scuola di Direzione Aziendale dello stesso ateneo. Ricopr\u00ec anche importanti incarichi in aziende pubbliche e private, in particolare la presidenza della RAI e quella delle Ferrovie dello Stato.\nBiografia.\nNato a Trento nel 1942, Claudio Dematt\u00e9 fu per molti anni professore ordinario di Economia aziendale presso l'Universit\u00e0 Bocconi di Milano. Nel 1971 fond\u00f2 la Scuola di Direzione Aziendale dello stesso ateneo, di cui fu prima direttore generale (dal 1973 al 1990) e poi presidente (dal 1996 al 2002). Nel 1988 fond\u00f2 la rivista \"Economia &amp; Management\" (Etas), di cui fu direttore editoriale fin dalla nascita.\nLa sua intensa attivit\u00e0 di docente e studioso si concentr\u00f2 soprattutto sui seguenti temi: strategia aziendale, strategie di internazionalizzazione, mercati creditizi, economia degli intermediari finanziari, gestione dell'impresa televisiva. Gli impegni accademici, peraltro, non gli impedirono di ricoprire incarichi aziendali di assoluto rilievo, che lo resero in qualche modo popolare anche presso il grande pubblico. Ha fatto anche parte dell'assemblea nazionale del Partito Socialista Italiano.\nLa sua nomina alla presidenza della Rai nel 1993 diede inizio alla cosiddetta \u00abera dei professori\u00bb, tentativo poco riuscito, anche a causa dei tempi brevissimi in cui si cerc\u00f2 di attuarlo, di superare la logica della lottizzazione della Rai. Si dimise, con l'intero consiglio di amministrazione, dopo le elezioni politiche del 1994 che segnarono la vittoria di Silvio Berlusconi e della coalizione di centro-destra.\nDurante la gestione RAI dei \"professori\", con l'intenzione di ridurre le aree non produttive, furono cancellate molte strutture di punta dell'emittente, a partire dalla direzione del TG3 di Sandro Curzi e la direzione di Angelo Guglielmi della rete televisiva Rai 3, i cui direttori si dimisero per protesta.\nNel 1998 divenne presidente delle Ferrovie dello Stato. Fu membro di numerosi consigli di amministrazione, presidente di E.Capital Partners, societ\u00e0 di advisoring nel corporate finance e nella finanza etica, e di Aifi, l'Associazione Italiana Private Equity e Venture Capital. \nColpito da ictus a Milano nella notte tra il 18 e il 19 marzo 2004, Claudio Dematt\u00e9 mor\u00ec poco dopo il ricovero all'ospedale Niguarda. Riposa in un colombaro al Cimiitero Monumentale di Milano.\nL'amico e giornalista Ferruccio de Bortoli cos\u00ec lo ricorda nella prefazione al volume \"Il mestiere di dirigere\" (Etas, 2004):\nPubblicazioni.\nLibri\nArticoli"}
{"id": "351834", "revid": "125873577", "url": "https://it.wikipedia.org/wiki?curid=351834", "title": "Linea 2 (servizio ferroviario metropolitano di Napoli)", "text": "Linea 2 \u00e8 la denominazione assegnata nel 1997 al servizio ferroviario metropolitano operato da Trenitalia sul passante ferroviario di Napoli.\nStoria.\nLa linea 2 nasce come servizio metropolitano attraverso il passante di penetrazione urbana sotterranea di Napoli con treni ad alimentazione elettrica mediante terza rotaia. Nota come \"Metropolitana FS\" dal 1925, anno in cui fu inaugurata dal regime fascista, rappresenta il primo tronco ferroviario di questo tipo costruito in Italia.\nGestore.\nL'infrastruttura e il materiale rotabile sono propriet\u00e0, rispettivamente, di RFI e Trenitalia, societ\u00e0 appartenenti alle Ferrovie dello Stato, e a quest'ultima compete la gestione del servizio.\nLo stesso, fra il 2002 e il 2005 venne affidato alla societ\u00e0 Metronapoli.\n\u00c8 previsto l'affidamento ad un'azienda unica dei trasporti, insieme alle altre linee della metropolitana di Napoli (1, 6, 11), nell'ambito di un pi\u00f9 vasto progetto di accentramento della gestione della mobilit\u00e0 urbana di Napoli.\nStazioni e percorso.\nLa linea collega la citt\u00e0 di Pozzuoli alla zona est (San Giovanni) e attraversa i punti nevralgici della citt\u00e0 con un percorso sotterraneo: piazza Garibaldi, piazza Cavour, Montesanto e piazza Amedeo.\nProgetti.\nDa molto tempo risulta in costruzione la stazione di \"via Galileo Ferraris\", di cui \u00e8 stata completata la banchina (ad isola), gli accessi e le scale. I lavori sono attualmente fermi.\nServizi.\nA motivo della diversa impostazione del servizio il tempo di percorrenza complessivo \u00e8 passato dai 30 minuti del 1938 ai 55 minuti del 2014.\nDal 1993 la categoria di servizio assegnata a tutte le corse \u00e8 quella di \"treno metropolitano\".\nDa dicembre 2014 venne introdotto l'orario cadenzato sulla tratta Pozzuoli Solfatara-San Giovanni-Barra; con corse dirette ogni 15 minuti, tuttavia se si contano anche le corse accessorie (per Salerno o per Caserta) il tempo di attesa scende a circa 8 minuti.\nLa tratta metropolitana principale \u00e8 Pozzuoli-San Giovanni-Barra, ma anche altri treni metropolitani in servizio regionale percorrono la tratta, quali:\nMateriale rotabile.\nSulla linea vennero inizialmente impiegate elettromotrici pesanti E.20 e composizioni di carrozze comprendenti vetture pilota collegate alle unit\u00e0 motrici per mezzo di citofono.\nAll'inizio degli anni sessanta vennero immessi in servizio complessi di elettromotrici ALe 803 e rimorchiate appositamente attrezzate per questo tipo di servizi, a loro volta sostituite dalle automotrici ALe 724, entrate in servizio a partire dal 1983.\nNel 2016 \u00e8 cominciata la loro sostituzione mediante la fornitura di 24 treni ETR 425 \"Jazz\".\nSulla linea sono in esercizio anche dei convogli TAF, utilizzati sulla relazione Caserta - Napoli Campi Flegrei."}
{"id": "351837", "revid": "181699", "url": "https://it.wikipedia.org/wiki?curid=351837", "title": "Nordhausen", "text": "Nordhausen \u00e8 una citt\u00e0 di abitanti della Turingia, in Germania.\n\u00c8 il capoluogo, e il centro maggiore, del circondario omonimo. Nordhausen si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nLa citt\u00e0, bagnata dalle acque della Zorge, si trova a sud della catena montuosa dello Harz, la pi\u00f9 elevata della Germania settentrionale, ed ai confini con i \"Land\" della Sassonia-Anhalt e della Bassa Sassonia, all'estremit\u00e0 occidentale del territorio detto Goldene Aue.\nStoria.\nNordhausen viene menzionata per la prima volta nell'anno 937, come donazione di Enrico I di Sassonia alla moglie, Matilde di Ringelheim.\nNel 1944 venne costruito, nelle sue vicinanze, il campo di concentramento di Mittelbau-Dora.\nNel 2018 venne aggregato alla citt\u00e0 di Nordhausen il comune di Buchholz.\nInfrastrutture e trasporti.\nL'arteria autostradale che serve Nordhausen \u00e8 la A38 Lipsia-Gottinga.\nA livello ferroviario la linea principale \u00e8 la Lipsia-Kassel, ed altre linee che si irradiano dalla stazione principale cittadina sono quelle per Erfurt, per Herzberg am Harz (verso Gottinga) e per Wernigerode. Quest'ultima tratta \u00e8 una ferrovia turistica a scartamento ridotto, gestita dalla compagnia Harzer Schmalspurbahnen (HSB), che ha fra i suoi tracciati anche uno verso il Brocken (1.142 m), la pi\u00f9 alta vetta della catena dell'Harz.\nA livello di trasporti urbani la citt\u00e0 conta una rete tranviaria costituita da 3 linee.\nAmministrazione.\nGemellaggi.\nNordhausen \u00e8 gemellata con:"}
{"id": "351843", "revid": "762947", "url": "https://it.wikipedia.org/wiki?curid=351843", "title": "Philip Kotler", "text": "\u00c8 stato indicato come il quarto \"guru del management\" di tutti i tempi dal Financial Times (dopo Jack Welch, Bill Gates e Peter Drucker) e acclamato come \"il maggior esperto al mondo nelle strategie di marketing\" dal Management Centre Europe.Viene anche considerato uno dei pionieri del marketing sociale.\nKotler ha dato un contributo importante alla strutturazione del marketing come disciplina scientifica, orientando la formazione di moltissimi studenti e manager in tutto il mondo.La sua opera principale \u00e8 \"Marketing Management\" (prima edizione nel 1967), che viene generalmente riconosciuto come uno dei pi\u00f9 autorevoli testi sul marketing, ed \u00e8 il pi\u00f9 diffuso nelle universit\u00e0 e nelle business school di tutto il mondo, con una percentuale di adozioni vicina al 60%.\nL'edizione italiana di \"Marketing Management\" \u00e8 stata realizzata in collaborazione con il professor Walter Giorgio Scott.Kotler ha pubblicato numerose altre opere e pi\u00f9 di cento articoli su diversi aspetti del marketing. Inoltre ha ricevuto importanti premi e riconoscimenti.\nKotler, attraverso la sua societ\u00e0 di consulenza, Kotler Marketing Group (KMG), ha collaborato con molte grandi aziende multinazionali, tra cui IBM, General Electric, AT&amp;T, Honeywell, Bank of America, Merck e Motorola.\nPrincipali contributi di Philip Kotler al marketing.\nDa funzione a processo.\nIn \"Marketing Decision-making\", pubblicato nel 1971, Kotler sostiene la necessit\u00e0 di fondare il processo decisionale di marketing su basi di maggiore scientificit\u00e0.Impostando lo studio del marketing da un punto di vista manageriale, anzich\u00e9 merceologico o funzionale come avveniva prima di lui, lo fa evolvere da \"funzione aziendale\" a \"processo di gestione dell'intera impresa\".\nUn concetto inizialmente esposto dall'economista italiano Giancarlo Pallavicini in un lavoro\npubblicato nel 1959 sulle ricerche di mercato nell'ambito bancario, in cui proponeva una relazione tra le circostanze esterne del mercato ed i fatti gestionali interni alla banca \nNel 1998 insegna anche in Italia con diversi seminari rivolti al management italiano, gestito da ISEM, Dr. Piero Guidi, fa intervenire anche The Yorker International University Italia per la partecipazioni di diversi studenti.\nOrientamento al mercato.\nKotler sposta la focalizzazione dell'impresa dal prodotto al mercato, o ancor meglio al cliente, ribaltando la direzione tradizionale del processo di marketing: non pi\u00f9 dall'interno dell'impresa verso l'esterno, ma al contrario.Con lui si sancisce il passaggio da un'azienda \"production oriented\" (dove la cosa pi\u00f9 importante \u00e8 organizzare la produzione in modo che il prodotto finale derivante sia efficiente e di qualit\u00e0 accettabile), ad un'azienda \"marketing oriented\", capace di ascoltare e comprendere il mercato, individuare bisogni ancora insoddisfatti e rispondere con un'offerta di valore adeguata e competitiva.Per Kotler il marketing non \u00e8 un processo lineare ma circolare, in cui ascolto, comprensione dei bisogni e delle forze che agiscono sui mercati, progettazione di prodotti o servizi in grado di rispondere alle nuove opportunit\u00e0 individuate, comunicazione del vantaggio proposto e distribuzione si susseguono, interagendo e modificandosi continuamente.\nConcetto di marketing ampliato.\nKotler fornisce una definizione pi\u00f9 ampia e generale dell'attivit\u00e0 di marketing, come \"strumento per comprendere, creare, comunicare e distribuire valore\".In questo modo ne estende il campo d'azione oltre il limite della gestione d'impresa.Pubblica diversi lavori su temi come il marketing dei luoghi, delle nazioni, delle idee, delle persone e delle professioni.\nModello delle \"quattro P\".\nContrariamente a quanto spesso si crede, il noto modello delle \"quattro P\" del marketing mix non \u00e8 stato introdotto da Philip Kotler ma dal professor Jerome McCarthy nei primi anni sessanta. A Kotler se ne deve comunque in gran parte la diffusione.In sintesi, il modello organizza tutte le attivit\u00e0 di marketing operativo che un operatore di mercato gestisce in quattro grandi aree:\nCon lo sviluppo della ricerca sul marketing, sono state proposte varie integrazioni al modello, ad esempio l'aggiunta del Packaging, della vendita personale (\"Personal selling\"), o del servizio (concetto di prodotto-servizio). In questo modo il modello diventerebbe delle \"cinque P\", delle \"sei P\" e cos\u00ec via.In una sua opera recente Kotler attualizza il concetto di marketing mix, sostenendo che in realt\u00e0 molte delle proposte di integrazione avanzate negli anni non appaiono necessarie: l'imballaggio \u00e8 a tutti gli effetti un aspetto del prodotto, la vendita personale fa parte integrante della promozione, mentre il servizio \u00e8 parte costitutiva del prodotto (che andrebbe meglio definito come \"offerta\").D'altra parte, Kotler suggerisce due possibili espansioni del marketing mix:\nModello delle \"quattro C\".\nNella stessa opera, Kotler accoglie invece un'altra critica al modello, che sostituisce o associa alle \"quattro P\" altrettante \"C\":\nQuesta impostazione vuole evidenziare l'importanza di pensare prima in termini di valore per il cliente, e solo successivamente definire le corrispondenti attivit\u00e0 di marketing dell'impresa (le quattro P)."}
{"id": "351844", "revid": "539155", "url": "https://it.wikipedia.org/wiki?curid=351844", "title": "L\u00e9onide Massine", "text": "Biografia.\nLa danza.\nStudi\u00f2 alla scuola del Teatro Bol'\u0161oj di Mosca. Dal 1915 al 1921 fu uno dei principali coreografi dei Balletti Russi di Sergej Djagilev. Dopo la rottura fra Djagilev e Vaclav Ni\u017einskij, il primo ballerino della compagnia, Massine ne prese il posto, diventando anche amante dell'impresario; questi non perdon\u00f2 a Massine il suo matrimonio, rompendo improvvisamente i rapporti con lui, esattamente come aveva fatto con Ni\u017einskij per lo stesso motivo.\nDopo la morte di Djagilev nel 1929 e la prevedibile chiusura dei Balletti Russi, Massine contribu\u00ec in seguito a rivitalizzare il mondo del balletto grazie al suo coinvolgimento nel Ballet Russe de Monte Carlo.\n\"Liturgie\" (1915) fa la sua prima coreografia commissionata da Djagilev, ma mai realizzata, riprendeva lo stile dei mosaici bizantini che tanto lo avevano ispirato nei viaggi in Italia con l'impresario, i gesti ricordavano infatti la vergine di Cimabue. Il suo primo balletto realizzato fu \"Soleil de nuit\" nel 1915 su musiche di Rimskij-Korsakov. \"Las Meninas\" (1916), su musiche di Faur\u00e9, nasceva dalla scoperta di Vel\u00e1zquez al Prado, ma anche \"Les Femmes de bonne humeur\" come tutti gli altri balletti da lui coreografati traevano ispirazione dal mondo delle arti visive. Non a caso per Massine la collaborazione pi\u00f9 importante ai fini dell'opera \u00e8 quella tra il coreografo e il disegnatore di scene e costumi.\nMassine collabor\u00f2 con l'artista dell'avanguardia russa Michail Larionov per la creazione del balletto \"Le soleil de nuit\" (1915). Il pittore aveva il compito di supervisionare la coreografia ma fu lui in realt\u00e0 ad avere l'idea delle leggende folkloriche che sono alla base narrativa del balletto, disegn\u00f2 costumi e scene fortemente stilizzati. Massine attinse alle memorie dell'infanzia per ricordare danze locali, aggiungendo a esse gesti primitivi legati alla terra. Essi utilizzeranno figure geometriche per la coreografia con colori vividi e abbaglianti, i danzatori nascosti in volto da trucchi elaborati e immobilizzati da costumi pesanti che ne intralciano il movimento e lo rendono un oggetto di scena.\nMa tra i pittori pi\u00f9 celebri e importanti che collaborarono con lui \u00e8 da ricordare Pablo Picasso, per i balletti \"Parade\" (1917), \"Il cappello a tre punte\" (1919) e \"Pulcinella\" (1920).\nInsieme a Michel Fokine, fu uno dei coreografi che abbandonarono l'eredit\u00e0 di Marius Petipa, poich\u00e9 il suo intento era quello di evolvere la tecnica classica verso la modernit\u00e0. Egli cercava una sintesi di movimento tra forma e contenuto, coreografia e arte plastica. Diede molta importanza ai ballerini creando opere che ne esaltassero la personalit\u00e0.\nMassine ha lavorato sovente anche per il cinema: \u00e8 apparso in due film di danza di Michael Powell e Emeric Pressburger: \"Scarpette rosse\" (1948) e \"I racconti di Hoffmann\" (1951), e successivamente in \"Carosello napoletano\" (1954) di Giannini, e nel film di Powell \"Luna di miele\" (1959).\nMor\u00ec all'et\u00e0 di 83 anni a Colonia."}
{"id": "351852", "revid": "78273", "url": "https://it.wikipedia.org/wiki?curid=351852", "title": "Serge de Diaghilev", "text": ""}
{"id": "351863", "revid": "339392", "url": "https://it.wikipedia.org/wiki?curid=351863", "title": "Cardinale Mazarino", "text": ""}
{"id": "351865", "revid": "23390", "url": "https://it.wikipedia.org/wiki?curid=351865", "title": "Leonid Fyodorovich Myasin", "text": ""}
{"id": "351866", "revid": "23390", "url": "https://it.wikipedia.org/wiki?curid=351866", "title": "Leonid Myasin", "text": ""}
{"id": "351867", "revid": "287204", "url": "https://it.wikipedia.org/wiki?curid=351867", "title": "Leonide Massine", "text": ""}
{"id": "351877", "revid": "1543377", "url": "https://it.wikipedia.org/wiki?curid=351877", "title": "Georges Eekhoud", "text": "Era fiammingo di nascita ma di espressione francofona, come prima di lui gi\u00e0 Maurice Maeterlinck, \u00c9mile Verhaeren o Georges Rodenbach. Ci\u00f2 nonostante, non rinneg\u00f2 mai la sua ascendenza fiamminga: in tarda et\u00e0 ebbe anzi ad esprimere rammarico per non aver potuto scrivere nella lingua dei suoi avi.\nVita.\nAllevato in una famiglia borghese, inizia i suoi studi a Mechelen (Malines) e li prosegue in Svizzera. Attento al movimento letterario parigino, lo si vede a M\u00e9dan da \u00c9mile Zola. Allaccia anche dei legami d'amicizia con Paul Verlaine. Stabilitosi a Bruxelles nel 1880, Eekhoud diventa redattore del quotidiano \"L'\u00c9toile belge\" ed incontra i fondatori della \"Jeune Belgique\", rivista alla quale partecipa attivamente.\n\u00c8 nel 1883 che appare il suo primo romanzo \"Kees Doorik, Sc\u00e8ne de Polder\". Il suo eroe \u00e8 gi\u00e0 uno di quei reietti ai quali lo scrittore voter\u00e0 tutta la sua simpatia. In \"Kermesses\" e soprattutto in \"La Nouvelle Carthage\", Eekhoud afferma il suo credo sociale, un interesse estetico per i diseredati ed un odio per la borghesia. Resta fedele alla definizione che ne d\u00e0 Gustave Flaubert: \u00abIo chiamo borghesia tutto ci\u00f2 che \u00e8 de bas\u00bb. Si ricorda anche delle parole di Charles De Coster che fu il suo docente alla \u00c9cole militare: \u00abVois le peuple, le peuple partout! La borghesia \u00e8 la stessa ovunque\u00bb. Tali opinioni lo portano a lasciare la \"Jeune Belgique\" per unirsi al gruppo del \"Coq rouge\". Nello stesso periodo, si lamenta delle idee dell'avvocato Edmond Picard, massone, primo senatore socialista e anche un antisemita violento.\nCos\u00ec, partecipa nel 1892 alla fondazione de \"l'Art social\" con Camille Lemonnier, Verhaeren e dei leader socialisti come Emile Vandervelde. Realizza anche la parte letteraria di un Annuario per la Sezione d'arte della Casa del Popolo.\nNel 1899 pubblica il suo romanzo \"Escal-Vigor\", facendo scandalo come primo romanzo in letteratura francese belga a trattare apertamente il tema dell'omosessualit\u00e0.\nTuttavia, vedere in Eekhoud un autore naturalista manicheo \u00e8 tanto riduttivo quanto etichettarlo come scrittore \"regionalista\" o pittore dell'omosessualit\u00e0 maschile. \u00c8 dimenticare che egli \u00e8 prima di tutto un esteta dai gusti paradossali, un poeta lirico che eccelle nell'evocazione dei porti e delle folle:\nCitazione.\nMaurice Wilmotte giustifica la scelta della giuria che accord\u00f2 il premio quinquennale a Eekhoud per \"La nouvelle Carthage\" (11 marzo 1894):\nCi\u00f2 che caratterizza il Sig. Eekhoud pi\u00f9 di ogni altro artista belga, \u00e8 la sincerit\u00e0 d'impression e le labeur probe di cui le sue opere portano l'inimitabile cachet. Tels ses ouvrages, tel l'homme lui-m\u00eame.\nLa religione della sofferenza umana riassume, sembra, le aspirazioni cos\u00ec vari\u00e9es e talvolta cos\u00ec ondoyantes del Sig. Eekhoud. Quest'artista \u00e0 la patte rude, au verbe m\u00e2le e color\u00e9, \u00e8 anche un sensitivo la cui plume ha delle infinite delicatezze per descrivere les infortunes che si nascondono nell'oscurit\u00e0 indifferente delle citt\u00e0.\nSempre, qualunque sia il suo tema, il Sig. Eekhoud resta l'osservatore sincero, attento e \u00e9mu, dello stesso popolo e della stessa natura. E quest'osservatore \u00e8 allo stesso tempo bien personnel: la sua personalit\u00e0 deborda nelle sue opere sotto les ing\u00e9nieux d\u00e9guisements di una fiction romanzesca, ma se essa vi si manifesta con un vigore innegabile, elle n'apporte tuttavia avec elle aucun \u00e9talage de vanit\u00e9, aucune affirmation spiacevole d'un moi bouffi e mesquin.\nElle ignora questa psicologia egoista che ram\u00e8ne alla glorification dell'individuo toutes les conqu\u00eates d'un cerveau g\u00e9n\u00e9reusement dotato. Essa \u00e8 ampiamente umana e capace della pi\u00f9 rara delle abnegazioni.\u00bb"}
{"id": "351878", "revid": "1932553", "url": "https://it.wikipedia.org/wiki?curid=351878", "title": "Gremory", "text": "Secondo la demonologia Gremory \u00e8 una creatura sovrannaturale che pu\u00f2 assumere nomi differenti, a causa di millenni di mutazioni linguistiche (ad esempio, Gamory o Gomory).\nLe sue origini si fanno risalire all'antica religione sumerica o babilonese, ma se ne trovano tracce anche in altre religioni del mondo antico, quali quella ebraica, persiana, greca o egizia.\nSecondo la tradizione occulta ella sarebbe un potente duca infernale a comando di ventisei legioni demoniache, capace di manifestarsi sotto le seducenti sembianze di una donna fascinosa, una beduina che attraversa il deserto in compagnia del suo fido cammello.\nTutti gli uomini che lei desidera cadono ai suoi piedi, inibiti dalla sua bellezza e da capacit\u00e0 ipnotiche irresistibili. Salvo poi spesso pagare lo scotto della propria leggerezza con la morte."}
{"id": "351879", "revid": "767487", "url": "https://it.wikipedia.org/wiki?curid=351879", "title": "The End Has No End", "text": "The End Has No End \u00e8 il terzo singolo estratto dal secondo album dei The Strokes, \"Room on Fire\". Molte volte questo disco \u00e8 stato definito un \"doppio A-side\" vista la bellezza della cover dei Clash \"Clampdown\", registrata nel dicembre 2003 all'Alexandra Palace di Londra.\nIl video, girato con le attrici Mila Kunis e Eva Mendes, contiene parecchie allusioni al film di Stanley Kubrick."}
{"id": "351882", "revid": "1714743", "url": "https://it.wikipedia.org/wiki?curid=351882", "title": "Manfredo I di Saluzzo", "text": "Biografia.\nManfredo del Vasto, conosciuto anche come Manfredo I di Saluzzo, era il figlio primogenito del marchese Bonifacio del Vasto e d'Agnese di Saluzzo, appartenente a un'antica e nobile famiglia ligure-piemontese di origine aleramica, padrona della regione intorno a Savona. Egli ottenne il feudo di Saluzzo dal padre, che lo aveva ricevuto direttamente dal marchese di Torino Olderico Manfredi II. \nLa prima volta che Manfredo compare nelle documentazioni ufficiali risale al 1123, quando agisce per conto del padre nel Saluzzese, per poi affiancarlo in un atto del 1127. Bonifacio del Vasto, che molto probabilmente si spense in quegli anni, aveva lasciato ai suoi sette figli il suo ampio patrimonio. Manfredo si dimostr\u00f2 subito interessato, insieme al fratello Guglielmo, al Saluzzese. Non si capisce bene chi in quegli anni fosse subordinato a chi, tra i due fratelli; di certo si sa soltanto che da Guglielmo, pochissimo documentato, discenderanno i del Vasto di Busca.\nCon una serie di legami vassallatici si garant\u00ec la fedelt\u00e0 dei principali signori del Saluzzese, ponendo il borgo di Saluzzo come il principale dei suoi domini. Non era ancora la capitale dello stato, che nemmeno aveva ancora tale fisionomia, ma si avviava ad essere il principale punto nevralgico dei domini della famiglia: il primitivo territorio del marchesato si trovava nella regione compresa tra le Alpi, il Po e la Stura.\nLa trasmissione del titolo al figlio Manfredo II di Saluzzo diede il via alla dinastia che regger\u00e0 la cittadina pedemontana fino al XVI secolo. \nMatrimonio e discendenza.\nSi spos\u00f2 con una certa \u00ab\"Eleonora, figliola di Zudich conte della Torre Arborea, la quale era nepota del re di Spagna\u00bb\". Secondo molti storici dietro questa misteriosa donna si nasconderebbe Elena de Lacon-Serra, zia del celebre Barisone I d'Arborea, re di Sardegna ed imparentato molto strettamente tramite sua moglie Agalbursa ad i re d'Aragona. \nFigli:"}
{"id": "351885", "revid": "1924342", "url": "https://it.wikipedia.org/wiki?curid=351885", "title": "Reptilia (singolo)", "text": "Reptilia \u00e8 il secondo singolo estratto dal secondo album dei The Strokes, \"Room on Fire\". Nel brano inserito come lato b del singolo, \"Post Modern Girls &amp; Old Fashioned Men\", il cantante Julian Casablancas duetta con Regina Spektor.\nIl titolo della canzone, \"Reptilia\", deriva da una parte del cervello, l'amigdala (chiamata anche \"Reptilian Brain\"), responsabile delle emozioni e della memoria emozionale.\nL'insetto presente sulla copertina del singolo \u00e8 ripresa dai cabinet del gioco Centipede di Atari del 1980."}
{"id": "351886", "revid": "287204", "url": "https://it.wikipedia.org/wiki?curid=351886", "title": "Munchlax", "text": ""}
{"id": "351897", "revid": "729019", "url": "https://it.wikipedia.org/wiki?curid=351897", "title": "Autostrada A18 (Polonia)", "text": "L'autostrada A18 \u00e8 un'autostrada polacca che attraversa il paese da ovest a est, da Olszyna (confine tedesco) a Krzy\u017cowa, dove si immette nella A4. Fa parte della strada europea E36."}
{"id": "351904", "revid": "486946", "url": "https://it.wikipedia.org/wiki?curid=351904", "title": "Museo Archeologico Nazionale della Magna Grecia", "text": ""}
{"id": "351909", "revid": "1075510", "url": "https://it.wikipedia.org/wiki?curid=351909", "title": "Joseph von Fraunhofer", "text": "Il cratere Fraunhofer sulla Luna \u00e8 stato intitolato al suo nome.\nBiografia.\nQuando Fraunhofer rimase orfano all'et\u00e0 di 11 anni, inizi\u00f2 a lavorare come apprendista presso un vetraio di nome Philipp Anton Weichelsberger.\nNel 1801 il negozio in cui lavorava croll\u00f2 e Fraunhofer rimase sepolto sotto le macerie. L'operazione di salvataggio fu condotta da Massimiliano IV Giuseppe, principe elettore di Baviera, (il futuro Massimiliano I di Baviera). Da quel momento il principe entr\u00f2 nella vita di Fraunhofer, aiutandolo a procurarsi i libri e costringendo il suo datore di lavoro a tollerare i suoi studi.\nDopo otto mesi di studio, Fraunhofer and\u00f2 a lavorare all'Istituto di Ottica nell'abbazia di Benediktbeuern, un monastero benedettino sconsacrato dedicato alla fabbricazione del vetro. Qui scopr\u00ec come creare il miglior vetro ottico ed invent\u00f2 un metodo incredibilmente preciso per misurare la dispersione ottica. Nel 1818 divenne il direttore dell'Istituto. Grazie agli ottimi strumenti che aveva sviluppato, la Baviera sostitu\u00ec l'Inghilterra come centro delle industrie ottiche.\nNel 1814 Fraunhofer invent\u00f2 lo spettroscopio e fu il primo ad investigare seriamente sulle righe di assorbimento nello spettro del Sole, che vennero esaurientemente spiegate da Kirchhoff e da Bunsen nel 1859. Le righe sono ancora oggi chiamate linee di Fraunhofer in suo onore.\nInvent\u00f2, inoltre, il reticolo di diffrazione e in questo modo trasform\u00f2 la spettroscopia da arte a scienza, dimostrando come misurare esattamente la lunghezza d'onda della luce. Fu il primo a notare che gli spettri di Sirio e di altre stelle brillanti erano diversi tra loro e da quello del Sole, dando inizio alla spettroscopia stellare.\nLa sua illustre carriera gli fece guadagnare un dottorato onorario dall'Universit\u00e0 di Erlangen nel 1822. Nel 1824 fu insignito dell'ordine al merito, divenne nobile e gli venne concessa la cittadinanza onoraria di Monaco. Come molti altri fabbricanti di vetro di quell'epoca, avvelenati dai vapori di metalli pesanti, ai quali erano continuamente esposti durante la lavorazione, Fraunhofer mor\u00ec giovane, nel 1826 all'et\u00e0 di 39 anni per tubercolosi polmonare o, forse, pi\u00f9 verosimilmente, per i vapori letali inalati. Venne sepolto all'\"\" (Antico Cimitero Meridionale di Monaco). Sulla sua tomba \u00e8 incisa la scritta \"Aproximavit sidera\" (Avvicin\u00f2 gli astri).\nAlla memoria di Fraunhofer \u00e8 intitolata la Fraunhofer-Gesellschaft, la pi\u00f9 grande organizzazione per la ricerca applicata in Europa, dal 2009 presente in Italia con sede a Bolzano come Fraunhofer Italia Research."}
{"id": "351918", "revid": "486946", "url": "https://it.wikipedia.org/wiki?curid=351918", "title": "Pm10", "text": ""}
{"id": "351919", "revid": "110157", "url": "https://it.wikipedia.org/wiki?curid=351919", "title": "Gondomaro", "text": "Fu l'ultimo sovrano del suo popolo.\nOrigini.\nEra il figlio secondogenito del re dei Burgundi, Gundobado e della moglie, Caratena.\nBiografia.\nGregorio di Tours, cita Gondomaro, come fratello di Sigismondo, quando parla della prima invasione dei Franchi guidati da Clodomiro, nel 523, Mentre il fratello dopo essere stato sconfitto, veniva catturato e fatto prigioniero, Gondomaro riusc\u00ec a sfuggire e dopo che il fratello era stato condotto a Orleans, rientr\u00f2 in Burgundia e organizz\u00f2 la mobilitazione, mettendo insieme un esercito che riconquist\u00f2 il suo territorio.Allora Clodomiro fece uccidere Sigismondo e, per la seconda volta marci\u00f2 contro i Burgundi nel 524.\nGondomaro (o Gondemaro II), nel 524, secondo Mario di Avenches venne allora eletto re. Gondomaro affront\u00f2 Clodomiro nella battaglia di V\u00e9zeronce, del 25 giugno 524, e lo uccise, vendicando la morte del fratello, Sigismondo. Clodomiro, nella battaglia di V\u00e9zeronce (524) aveva messo in fuga Gondomaro, ma durante l'inseguimento, si trov\u00f2 isolato dai suoi e, con un inganno, fu circondato dai Burgundi e Gondomaro, per vendicare l'uccisione del fratello, lo fece decapitare e la testa di Clodomiro fu posta su un'asta ed issata in alto. I Franchi, venuti a conoscenza della morte del loro re, recuperate le forze, misero nuovamente in fuga i Burgundi e occuparono il regno di Burgundia.Alla fine per\u00f2 Gondomaro riprese possesso del suo regno.\nGondomaro cerc\u00f2 di riorganizzare il suo regno e lo govern\u00f2 per circa dieci anni, ma quando i re franchi Clotario I e Childeberto I, nel 534, per la terza volta invasero il suo regno, non riusc\u00ec ad opporre resistenza e si trincer\u00f2 in Autun. I re Franchi a cui si era aggregato il loro nipote, Teodeberto I, re d'Austrasia, secondo Gregorio di Tours, occuparono tutto il regno dei Burgundi e posero l'assedio ad Autun.In quello stesso anno Gondemaro fu deposto ed il territorio del regno fu spartito tra i tre regni dei Franchi.\nGondomaro mor\u00ec nel 541.\nDiscendenti.\nDi Gondomaro, non si conosce se ebbe mogli e non si ha notizia di alcuna discendenza."}
{"id": "351929", "revid": "1714743", "url": "https://it.wikipedia.org/wiki?curid=351929", "title": "Manfredo II di Saluzzo", "text": "Biografia.\nFiglio di Manfredo I e di sua moglie Eleonora, identificata come Elena de Lacon-Serra, figlia del giudice d'Arborea, ereditato il giovane marchesato dal padre, morto nel 1175, Manfredo II \u00e8 il primo membro della famiglia Aleramica a farsi chiamare \"Marchese di Saluzzo\": questo per meglio definire la sua sfera d'influenza e i confini dei suoi territori, ancora assai vaghi perch\u00e9 appartenenti anche ad altri membri della sua famiglia. \nIl titolo di marchese di Saluzzo, per\u00f2, non implic\u00f2 l'aver reso la cittadina piemontese la residenza fissa della corte e di Manfredo: altre sedi del potere erano Carmagnola, Racconigi, Revello e Dogliani. Nel 1198 i saluzzesi fondarono Cuneo, creato per rafforzare il potere marchionale nel Piemonte Sud-Occidentale (Secondo altre fonti storiche, come \"La pi\u00f9 antica cronaca di Cuneo\", la citt\u00e0 fu fondata da abitanti di Caraglio ed altri centri per sfuggire alle vessazioni del marchesato. Cuneo fu distrutta dal marchese di Saluzzo nel 1210 e ricostruita nel 1231 con l'aiuto dei milanesi. Appare quindi poco credibile che fosse Manfredo II a volerne la costruzione). Affermando il suo potere in queste quattro citt\u00e0, ne fece la base da cui part\u00ec l'espansione militare dei Del Vasto, che in quegli anni si incentr\u00f2 sulle Langhe e sui possedimenti meridionali dei Savoia, con i quali, dopo piccoli scontri armati di minore importanza, Manfredo II venne a patti nel 1213. \nLa sua vedova, Alasia del Monferrato, dovette per\u00f2 riconoscere tributi annuali ai Savoia durante il periodo di reggenza per il nipote Manfredo III: da questi vassallaggi i Savoia trassero le pretese accampate sulla loro padronanza del territorio del Marchesato nei secoli successivi. \nGli succeder\u00e0 il nipote Manfredo III.\nMatrimonio e descendenza.\nSi spos\u00f2 a Alasia del Monferrato (1150-1232) figlia di Guglielmo V del Monferrato."}
{"id": "351930", "revid": "22828", "url": "https://it.wikipedia.org/wiki?curid=351930", "title": "Joseph Von Fraunhofer", "text": ""}
{"id": "351932", "revid": "729019", "url": "https://it.wikipedia.org/wiki?curid=351932", "title": "Sitiveni Sivivatu", "text": "Biografia.\nNato e cresciuto a Figi, Sivivatu giunse in Nuova Zelanda da adolescente, per frequentare il Wesley College di Pukekohe, nella regione di Auckland; nel 2001 esord\u00ec nella seconda divisione del campionato provinciale neozelandese nelle file di Counties Manukau e due anni dopo pass\u00f2 alla provincia di Waikato per la cui \"franchise\" di Super Rugby, gli Chiefs, debutt\u00f2 nel massimo campionato SANZAR nel 2003.\nNel 2004, in ragione della sua origine figiana, fu convocato nella selezione dei Pacific Islanders, con cui marc\u00f2 il suo debutto internazionale (3 luglio ad Adelaide contro l'); in quello stesso anno, tuttavia, scopr\u00ec di non essere idoneo per la nazionale neozelandese in quanto gli anni trascorsi nelle formazioni scolastiche non potevano essere conteggiate ai fini della permanenza minima richiesta (tre anni) per acquisire il diritto a competere per la federazione del Paese ospitante; l'idoneit\u00e0 giunse l'anno successivo e Sivivatu esord\u00ec nel giugno 2005 a North Shore City proprio contro , in un 91-0 per gli \"All Blacks\" che vide il giocatore mettere a segno 4 mete.\nIn novembre fece parte della squadra che conquist\u00f2 il Grande Slam nelle Isole britanniche durante il \"tour\" di fine anno, prima formazione a conseguire tale risultato dal 1978.\nFu convocato anche per la in Francia e nel corso del \"tour\" del 2008 ripet\u00e9 lo Slam; i suoi ultimi incontri in Nazionale furono, per un paio d'anni, a fine 2009.\nFu richiamato in squadra nel corso del Tri Nations 2011 e, a dispetto di una buona prestazione contro l', il C.T. Graham Henry non lo convoc\u00f2 per la successiva Coppa del Mondo.\nAll'epoca Sivivatu aveva gi\u00e0 firmato un contratto biennale con la formazione francese del Clermont, cui si aggreg\u00f2 dopo la competizione mondiale."}
{"id": "351933", "revid": "92723", "url": "https://it.wikipedia.org/wiki?curid=351933", "title": "Spettrometro di massa", "text": "Lo spettrometro di massa \u00e8 uno strumento analitico che separa gli ioni aventi la stessa carica e massa diversa, o pi\u00f9 in generale aventi rapporto di massa su carica diverso (come sono ad esempio gli isotopi). Uno spettrometro particolarmente adatto alla misura delle abbondanze isotopiche \u00e8 quello esclusivamente magnetico progettato intorno al 1920 da Arthur Jeffrey Dempster, oltre a quello di Francis William Aston.\nPrincipi teorici.\nGli ioni prodotti da una sorgente passano attraverso una coppia di fenditure strette che ne definiscono la traiettoria e tra le quali \u00e8 applicata una differenza di potenziale. All'uscita dalla seconda fenditura tutti gli ioni, a parit\u00e0 di carica, indipendentemente dalla loro massa possiedono l'energia cinetica: \nSi ottiene cos\u00ec un fascio di ioni isoenergetici (aventi la medesima energia) sottile e collimato che entra in una regione in cui agisce soltanto un campo magnetico B uniforme. Essi sono in questo modo sottoposti a una forza, detta forza di Lorentz, data dalla seguente relazione:\nPoich\u00e9 il campo elettrico E in questo caso \u00e8 nullo, la forza \u00e8 dovuta al solo campo magnetico. Il raggio di curvatura della traiettoria, che si ricava eguagliando la forza di Lorentz alla forza centripeta, \u00e8 dato da:\nPoich\u00e9 la massa m, il campo B e la carica q sono costanti, e la velocit\u00e0 v non cambia in modulo essendo la forza esclusivamente centripeta, anche il raggio di curvatura \u00e8 costante, dunque la traiettoria descritta dalla particella \u00e8 un arco di circonferenza. A parit\u00e0 di energia cinetica e di carica, a masse diverse corrispondono velocit\u00e0 diverse, e quindi raggi diversi. Il rapporto massa carica risulta quindi determinato per i vari tipi di ioni dalla misura di r, noti il campo magnetico e la differenza di potenziale acceleratrice. \nIl rivelatore di posizione, a differenza di quanto avviene in uno spettrografo di massa (che utilizza una lastra fotografica), \u00e8 di natura elettronica.\nStrumentazione.\nIntroduzione del campione.\nGli spettrometri di massa operano in condizioni di alto vuoto a seconda della sezione dello strumento considerata: 10-4 mmHg nella sezione di ionizzazione (fanno eccezione i sistemi di ionizzazione a pressione atmosferica (i.d. APCI) e a plasma (ICP)) ; 10-8 nel sistema di analizzazione (separazione degli ioni) e nel sistema di rivelazione. Tutto ci\u00f2 \u00e8 necessario per poter ottenere uno spettro con buona risoluzione, in quanto l'analizzatore dello spettrometro di massa separa in base alla quantit\u00e0 di moto. La presenza di eventuali molecole di gas atmosferico, infatti, potrebbe interferire con gli ioni, variandone l'energia cinetica e peggiorando il rapporto segnale/rumore.\nL'analita viene introdotto nello strumento in ragione di pochi microgrammi e pu\u00f2 essere introdotto direttamente o tramite un'interfaccia. Per introduzione diretta si introducono campioni solidi e liquidi altobollenti con la sonda per introduzione diretta, i liquidi bassobollenti si introducono collegando il recipiente che contiene il liquido alla sorgente sotto vuoto con un capillare sul quale si trova un restringimento per non sbilanciare troppo il vuoto.\nSe lo strumento \u00e8 collegato in uscita a una colonna cromatografica, come \u00e8 ormai prassi in molti casi, il campione entra nello strumento al termine dell'eluizione o direttamente in fase gassosa o tramite un'interfaccia immediatamente a valle della colonna.\nPer la gascromatografia si utilizzavano le interfacce jet separation o open split, ma con le colonne capillari pi\u00f9 moderne (flussi &lt; 1 ml/min) \u00e8 possibile accoppiare direttamente la colonna alla sorgente.\nPer l'HPLC sono state sviluppate e abbandonate diverse interfacce sia ionizzanti (la ionizzazione avviene direttamente nel sistema di introduzione) sia non ionizzanti (la sorgente \u00e8 separata dal sistema di introduzione), attualmente la pi\u00f9 utilizzata \u00e8 l'interfaccia ionizzante elettrospray.\nPer quanto riguarda l'elettroforesi capillare, le interfacce utilizzate sono: l'interfaccia a giunzione liquida, l'interfaccia coassiale e l'interfaccia senza make-up.\nIonizzazione.\nL'analita pu\u00f2 venire ionizzato secondo varie tecniche: l'espulsione di elettroni, la protonazione, la deprotonazione, la cationizzazione. Con l'espulsione di elettroni si genera uno ione-radicale, specie molto instabile che pu\u00f2 subire facilmente frammentazione, mentre con la protonazione e deprotonazione si genera uno ione pseudomolecolare. La massa del composto \u00e8 semplice da rilevare a partire dal rapporto m/z perch\u00e9 nella maggior parte dei casi la carica dello ione \u00e8 unitaria positiva (+1).\nLe tecniche di ionizzazione pi\u00f9 usate sono: ionizzazione elettronica, ionizzazione chimica, MALDI (\"matrix-assisted laser desorption/ionization\"), ESI, APPI, APCI. L'impatto elettronico sfrutta il bombardamento con elettroni accelerati da un campo elettrico e provoca una notevole frammentazione (ionizzazione \"hard\"). La ionizzazione chimica \u00e8 una ionizzazione indiretta basata su specie ioniche ottenute preventivamente ionizzando molecole di gas con basso peso molecolare quali il metano o l'isobutano; \u00e8 una tecnica di ionizzazione pi\u00f9 \"morbida\" (ionizzazione \"soft\").\nLa tecnica MALDI consiste nell'assorbire il campione su una matrice che viene successivamente bombardata con un fascio laser (spesso un laser ad azoto). Grazie al fenomeno del desorbimento, il campione viene rilasciato in forma \"clusterizzata\", ovvero complessato con la matrice. Molto spesso la tecnica MALDI viene abbinata a spettrometri dotati di analizzatore a tempo di volo (Time of flight, TOF), d\u00e0 poca frammentazione (\"soft\") e permette di analizzare composti con alto peso molecolare.\nMetodi di ionizzazione sono:\nSeparazione degli ioni.\nQualunque sia il metodo impiegato per ionizzare il campione, il flusso di ioni prodotto entra nell'\"analizzatore\", cio\u00e8 in un dispositivo capace di separare gli ioni in funzione del loro rapporto massa/carica (\"m/z\"), in maniera analoga a come un monocromatore separa le diverse lunghezze d'onda in spettrofotometria.\nEsistono diversi tipi di analizzatore:\nI modi di funzionamento degli analizzatori sono:\nEsistono spettrometri di massa a bassa e ad alta risoluzione in base alla capacit\u00e0 di separare due ioni aventi masse molto vicine tra loro. La massima risoluzione \u00e8 ottenibile con strumenti ad ultra alto vuoto. \nSettore magnetico.\nSi basa sul fatto che ioni con la stessa carica e massa diversa immersi in un campo magnetico percorreranno una traiettoria con raggi di curvatura differenti.\nIn accoppiamento con il settore elettrostatico forma l'analizzatore a doppia focalizzazione.\nQuadrupolo.\n\u00c8 un analizzatore ideato da Wolfgang Paul, per il quale vinse il premio Nobel \"ex aequo\" per la fisica nel 1989.\nIl flusso di ioni attraversa uno spazio a sezione quadrata al centro di quattro barre orizzontali parallele alle cui coppie diagonalmente opposte vengono applicate tensioni continue di segno opposto. Questo campo elettrico fisso, unito ad un altro oscillante con frequenze dell'ordine delle onde radio, fa muovere gli ioni secondo traiettorie sinusoidali consentendo solo a quelli di una data massa di attraversare l'intero quadrupolo e giungere al rivelatore.\nLa modulazione del segnale radio consente di scandire l'intero arco delle masse corrispondenti.\nGli strumenti con questo tipo di separatore risultano essere pi\u00f9 compatti nelle dimensioni e generalmente meno costosi di quelli basati sul campo magnetico statico.\nTrappola ionica.\nBasata su un principio fisico analogo a quello sfruttato dal quadrupolo, la trappola ionica trattiene al suo interno tutti gli ioni liberandoli selettivamente al variare dell'intensit\u00e0 del campo elettrico oscillante. Esistono tre principali tipologie di trappole ioniche che si differenziano per la loro configurazione: QIT (\"Quadrupole Ion Trap\", tridimensionale), LTQ (\"Linear Trap Quadrupole\", lineare) e la trappola ionica cilindrica.\nTempo di volo (time of flight, TOF).\nL'energia cinetica degli ioni creati nella camera di ionizzazione dipende dal potenziale di accelerazione; questo significa che gli ioni, lasciati liberi di muoversi su una traiettoria rettilinea in assenza di altri campi elettrici o magnetici, si muovono con velocit\u00e0 diverse in funzione della loro massa\nper un analizzatore di data lunghezza si ha quindi che il \"tempo di volo\", cio\u00e8 il tempo impiegato da uno ione per percorrere l'intero spazio dell'analizzatore e giungere al rivelatore, \"t\" \u00e8\nin cui \"k\" \u00e8 una costante tipica dello strumento.\nIl valore di \"t\" \u00e8 generalmente dell'ordine di pochi (5\u201320) microsecondi.\n\u00c8 chiaro che se gli ioni entrano nell'analizzatore a tempo di volo in continuazione, come nel caso degli analizzatori precedenti, \u00e8 impossibile ottenere una loro separazione. La miscela di ioni deve essere quindi suddivisa in una serie di brevissimi impulsi agendo sul potenziale di accelerazione.\nRivelatori.\nSi tratta generalmente di \"dinodi\", cio\u00e8 moltiplicatori elettronici capaci di amplificare la debolissima corrente prodotta dagli ioni che hanno superato l'analizzatore. I segnali ottenuti in questo modo vengono poi trasmessi ad un calcolatore in grado, con l'opportuno software, di rappresentare l'abbondanza di ogni ione in funzione della sua massa, cio\u00e8 lo spettro di massa finale.\nL'uso dei calcolatori permette inoltre di combinare rapidamente la gestione dei parametri dello strumento con la ricerca bibliografica in librerie di spettri in formato elettronico, in modo da automatizzare l'identificazione dei composti in base al loro spettro ed alle condizioni operative in cui \u00e8 stata condotta l'analisi.\nI rivelatori dei primi spettrometri erano lastre fotografiche."}
{"id": "351935", "revid": "254059", "url": "https://it.wikipedia.org/wiki?curid=351935", "title": "Manfredo III di Saluzzo", "text": "Biografia.\nFiglio primogenito di Bonifacio di Saluzzo, venne incluso nella successione dopo la morte prematura del padre; esercit\u00f2 il suo potere dopo la reggenza della nonna Alasia del Monferrato, solo a partire dal 1218.\nDonna estremamente energica, Alasia era figlia di Guglielmo V del Monferrato e rimase tutrice del nipote per otto anni, fino a quando cio\u00e8 questi non comp\u00ec la maggiore et\u00e0. La sua figura fu essenziale per consolidare i rapporti tra i Saluzzo e i Monferrato, che divennero da allora stabili alleati.\nLa politica di Manfredo III, appena gli fu possibile governare, fu concentrata specie nella difesa dei confini dalle mire espansionistiche del conte Tommaso I di Savoia. Strinse favorevoli trattati di alleanza con il cugino, il marchese di Monferrato Bonifacio II, in base ai quali veniva prevista la non belligeranza in funzione di difesa anti-milanese. Veniva inoltre prevista la cessione delle terre agli Aleramo in caso di morte di Manfredo senza eredi.\nAlla sua morte gli succedette il figlio Tommaso e la sua vedova Beatrice dovette cedere la reggenza del Marchesato di Saluzzo a Bonifacio II di Monferrato come racconta Raffaello Menochio: \u00abMorto Manfredo III di Saluzzo gli succedeva nel 1244 Tommaso I di Saluzzo in et\u00e0 di 4 anni sotto la tutela del marchese Bonifacio II di Monferrato, il quale tosto si portava a Carmagnola, ed ai 30 ottobre di quell'anno in casa di Bongioanni Granetto riceveva il giuramento di fedelt\u00e0 a nome del pupillo e della contessa di Saluzzo\u00bb.\nMatrimonio e discendenza.\nSpos\u00f2 nel 1233 Beatrice di Savoia, figlia di Amedeo IV di Savoia e di Margherita di Borgogna. Da Beatrice di Savoia, Manfredo III ebbe quattro figli:"}
{"id": "351938", "revid": "1833487", "url": "https://it.wikipedia.org/wiki?curid=351938", "title": "Vantaa", "text": "Vantaa (Vanda in svedese) \u00e8 una citt\u00e0 finlandese di 203.177 abitanti (dato 2012), situata nella regione dell'Uusimaa.\nGeografia fisica.\nTerritorio.\nConfina con Helsinki, la capitale, a nord e nord-est. Altre municipalit\u00e0 confinanti sono Espoo a ovest, Nurmij\u00e4rvi, Kerava e Tuusula a nord e Sipoo a est. Vantaa, con i comuni di Helsinki, Espoo, Vantaa, e Kauniainen forma l'area metropolitana di Helsinki. I principali quartieri della citt\u00e0 sono Tikkurila, Myyrm\u00e4ki, Martinlaakso, Hakunila, Koivukyl\u00e4 e Korso. Il municipio si trova nel quartiere di Tikkurila (Dickursby in svedese).\nIl territorio comunale si estende su 243\u00a0km\u00b2, di cui 1,90\u00a0km\u00b2 di acqua. La densit\u00e0 abitativa \u00e8 di 769,93 ab/km\u00b2.\nStoria.\nIl nome Vantaa deriva dal fiume omonimo. Un primo insediamento, noto come Koskela (finlandese) o Forsby (svedese), era affiancato da un porto alla foce del Vanda, menzionato per la prima volta con il nome di \"Helsinge\" (\"stretto\", \"golfo\", \"approdo\") nel 1351 in un documento del re Magnus II di Svezia che garantiva i diritti per la pesca del salmone sul fiume Vantaa al monastero estone di Padise. Qui nel 1550 Helsinki venne fondata su ordine del re svedese Gustav Vasa per rivaleggiare con Tallinn. Il re ordin\u00f2 ai mercati di Porvoo, Eken\u00e4s, Rauma e Ulvila di trasferirsi a Helsinki ma questa rimase invece un povero paesino. Nel 1640 Per Brahe il Giovane consigli\u00f2 a Cristina di Svezia di far trasferire la citt\u00e0 nella sede attuale (attorno alla Piazza del Senato).\nIl nome Vantaa fu adottato nel 1972 quando fu creato il comune.\nVantaa oggi ospita l'Aeroporto di Helsinki-Vantaa.\nL'11 ottobre 2002, la citt\u00e0 fu sconvolta dall'esplosione di una bomba nel centro commerciale Myyrmanni, che uccise 7 persone, incluso l'attentatore, uno studente di chimica diciannovenne dell'Istituto di Tecnologia di Espoo-Vantaa.\nMonumenti e luoghi d'interesse.\nFra le attrazioni il museo della citt\u00e0, dedicato alla storia locale, nel quartiere di Tikkurila. Il museo ha sede nella pi\u00f9 vecchia stazione ferroviaria della Finlandia, progettata da Carl Albert Edelfelt e completata nel 1861.\nIl pi\u00f9 grande aeroporto del paese, l'aeroporto di Helsinki-Vantaa, si trova nel territorio comunale. La citt\u00e0 \u00e8 anche sede di un centro scientifico chiamato Heureka.\nSociet\u00e0.\nVantaa, con una popolazione di circa 203.177 abitanti \u00e8 la quarta citt\u00e0 pi\u00f9 popolosa della Finlandia.\nLingue e dialetti.\nLe lingue ufficiali di Vantaa sono il finlandese e lo svedese, ma 11,9% parlano altre lingue, soprattutto nuovi immigrati russi ed estoni.\nEconomia.\nVantaa \u00e8 sede principale dell'azienda di orologi Suunto.\nLe banconote e monete Euro finlandesi sono stampate e coniate in questa citt\u00e0.\nSport.\nNel 2013 a Vantaa si \u00e8 tenuta la seconda edizione del campionato mondiale di football americano femminile, vinta dagli ."}
{"id": "351944", "revid": "287204", "url": "https://it.wikipedia.org/wiki?curid=351944", "title": "Concerto per violino e orchestra n. 7", "text": "Il concerto per violino e orchestra n. 7 \"Kolb\" in Re maggiore K 271a (K 271i nella sesta edizione del Catalogo K\u00f6chel) fu ritrovato nel 1878 presso la K\u00f5nigliche Bibliothek in una copia vergata di proprio pugno dal musicologo Aloys Fuchs, collezionista di rarit\u00e0 mozartiane. L'intestazione recava il titolo \"Concerto per violino di Wolfango Amadeo Mozart - Salisburgo, 16 luglio 1777)\". Tuttavia proprio l'autorevolezza del musicologo lascia dei dubbi sull'autenticit\u00e0 della composizione, in quanto il manoscritto non reca la dicitura \"ripreso dall'originale\".\nNel 1907 venne trovata tra le carte del violinista francese Pierre-Marie Baillot una seconda copia, quasi identica a quella di Fuchs, realizzata dal suo allievo Eug\u00e8ne Sauzy sulla base del manoscritto originale - oggi perduto - gi\u00e0 di propriet\u00e0 del violinista e direttore d'orchestra Fran\u00e7ois-Antoine Habeneck.\nOggi si pensa che ambedue le copie contengano musica di Wolfgang Amadeus Mozart ma con ampi rimaneggiamenti. Alcuni passaggi non corrispondono allo stile del compositore e in particolare il musicologo Hermann Abert ha ipotizzato che le modifiche siano opera dello stesso Baillot, che avrebbe ritoccato la parte solista allo scopo di esaltare la tecnica del violino mediante salti di decima e un uso delle posizioni estreme.\nNel complesso il concerto manca di quel lirismo, quella luminosit\u00e0 e quello spirito brillante che costituiscono una caratteristica saliente della musica mozartiana.\nIl primo movimento \"(allegro)\" \u00e8 basato su tre temi, il secondo dei quali contiene importanti novit\u00e0 stilistiche che saranno proprie del romanticismo del primo Ottocento. Nella ripresa l'orchestra interviene prima che il solista abbia finito di enunciarlo.&lt;br&gt;\nNell\"andante\" il procedimento \u00e8 rovesciato e sar\u00e0 il violino ad imporsi, prima che l'orchestra abbia terminato l'esposizione.&lt;br&gt;\nIl \"rond\u00f2\" finale \u00e8 un movimento vivace nel quale sono stati introdotti alcuni passaggi al registro sopracuto del violino.\nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione\nPrime edizioni a stampa\nAutografo\nNota"}
{"id": "351951", "revid": "38120", "url": "https://it.wikipedia.org/wiki?curid=351951", "title": "Fratello dove sei", "text": ""}
{"id": "351952", "revid": "38120", "url": "https://it.wikipedia.org/wiki?curid=351952", "title": "Fratello, dove sei", "text": ""}
{"id": "351953", "revid": "254059", "url": "https://it.wikipedia.org/wiki?curid=351953", "title": "Tommaso I di Saluzzo", "text": "Biografia.\nNella sua giovinezza venne allevato alla corte di Chivasso dal marchese Bonifacio II del Monferrato, come da volont\u00e0 del padre Manfredo III, che aveva lasciato il piccolo Tommaso orfano a cinque anni. Il 30 ottobre 1244 giur\u00f2 fedelt\u00e0 al marchese Bonifacio II del Monferrato nella casa di Bongiovanni Granetto a Carmagnola.\nDa quando prese il potere, il suo governo segn\u00f2 un momento di svolta nella storia del marchesato piemontese. Sotto di lui, infatti, memore delle esperienze governative apprese alla corte di Chivasso, Saluzzo si impegn\u00f2 attivamente nei giochi politici piemontesi e non solo, riuscendo a stabilire definitivamente i confini dello stato, limiti che avrebbe mantenuti quasi inalterati per due secoli, estendendo la propria egemonia sino a Carmagnola.\nLa sua politica si incentr\u00f2 a fianco degli imperiali, come da tradizione di famiglia, alleandosi anche con i Savoia per combattere Torino e Asti, ma ebbe come principale avversario Carlo d'Angi\u00f2, che meditava un'espansione in Piemonte favorito dalla politica francesizzante dei papi.\nAccerchiato infatti dagli Angi\u00f2, Tommaso I decise di entrare nella lega antiangioina piemontese capeggiata dal cugino Guglielmo VII; le armate di Carlo si rivolsero contro i saluzzesi decisamente pi\u00f9 numerose, vincendoli nel 1267 (anno in cui Tommaso fece atto di sottomissione ai nemici) durante la guerra per il possesso della Valle Stura di Demonte.\nSconfitto ma non distrutto, Tommaso rientr\u00f2 nel 1277 nella Lega antiangiona che ebbe come risultato finale la decisiva battaglia di Roccavione, nella quale Carlo venne sconfitto dalle forze congiunte dei piemontesi.\nInsieme al vittorioso cugino Guglielmo VII, Tommaso cerc\u00f2 di allearsi con Pietro III d'Aragona per attaccare in forze i domini sabaudi con lo scopo di annettere i territori dei Savoia; l'alleanza non arriv\u00f2 mai in porto, ma ci\u00f2 dimostra l'autorit\u00e0 che il marchese saluzzese dimostrava in Europa.\nRitiratosi dalle campagne belliche per difendere ed amministrare al meglio i suoi possedimenti a Saluzzo, Tommaso conquist\u00f2 Cuneo nel 1291 e incentr\u00f2 nelle sue mani, escludendo gli altri membri della sua famiglia, tutto il potere marchionale; sempre sotto il suo marchesato Saluzzo si trasform\u00f2 in libero comune, con un podest\u00e0 che governava in nome dei marchesi. Tommaso ebbe a cuore la difesa delle sue roccaforti, eresse molte fortificazioni e incominci\u00f2 ad edificare il castello cittadino come lo si pu\u00f2 ancora vedere.\nAlla sua morte fu suo figlio Manfredo a prendere le redini dello stato, come da testamento del padre.\nDiscendenza.\nTommaso ebbe quindici figli con Luisa di Ceva, morta il 22 agosto 1291, figlia del maresciallo Giorgio di Ceva:"}
{"id": "351956", "revid": "599013", "url": "https://it.wikipedia.org/wiki?curid=351956", "title": "Ehf", "text": ""}
{"id": "351958", "revid": "339392", "url": "https://it.wikipedia.org/wiki?curid=351958", "title": "FC Steaua Bucarest", "text": ""}
{"id": "351959", "revid": "1543377", "url": "https://it.wikipedia.org/wiki?curid=351959", "title": "Vellano", "text": "Vellano \u00e8 una frazione del comune di Pescia, in provincia di Pistoia, Toscana. Fino al 1928 era un comune a s\u00e9 nella provincia di Lucca, quando venne soppresso ed il suo territorio annesso al comune di Pescia.\nIl comune di Vellano occupava la zona oggi denominata Svizzera Pesciatina, aveva una superficie di circa 25\u00a0km\u00b2 e comprendeva, oltre al capoluogo, le frazioni di Castelvecchio, Pietrabuona, Sorana, Stiappa e Pontito (queste ultime due annesse nel 1883 e tolte al comune di Villa Basilica).\nIl suo territorio confinava con i comuni di Villa Basilica, Bagni di Lucca, Piteglio, Marliana, Massa e Cozzile, Buggiano e Pescia; lo stemma comunale mostrava tre alberi di nocciolo (\"Corylus avellana\"), con ovvio riferimento al nome del capoluogo.\nIl comune di Vellano fu soppresso nel 1928 a causa del dissesto delle sue finanze e fu annesso al comune di Pescia, che nello stesso anno veniva sottratto alla provincia di Lucca per essere assegnato a quella di Pistoia. Al momento della soppressione il comune contava 3761 abitanti.\nSport.\nNel periodo di luglio si corre una tappa del Campionato italiano velocit\u00e0 in salita (CIVM), la Vellano-Macchino."}
{"id": "351969", "revid": "59785", "url": "https://it.wikipedia.org/wiki?curid=351969", "title": "Classe 600 serie Adua", "text": "La classe 600 serie Adua, progettata dall'ufficiale del Genio Navale Curio Bernardis, fu un tipo di sommergibili costieri della Regia Marina che operarono durante la seconda guerra mondiale, derivazione della Serie 600. La classe 600 evoluzione della Classe Squalo fu la classe pi\u00f9 numerosa di sommergibili italiani, con ben cinquantanove unit\u00e0 costruite, e, probabilmente, una delle pi\u00f9 riuscite. Le unit\u00e0 vennero prodotte in cinque serie che non differirono di molto tra loro e che vennero nominate Argonauta, Sirena, Perla, Adua, ed infine Acciaio.\nI sommergibili della serie Adua vennero anche detti \"Africani\" e tre battelli vennero costruiti per conto del Brasile e battezzati con i nomi \"Tupy\", \"Tamoyo\", e \"Tymbira\".\nUnit\u00e0.\nAdua.\nImpostato nei CRDA di Monfalcone il 1\u00ba febbraio 1936, fu varato il 13 novembre ed entr\u00f2 in servizio il 14 novembre dello stesso anno. All'inizio del conflitto era al comando del T.V. Roselli Lorenzini. Svolse in tutto 46 missioni di addestramento e 16 missioni di guerra navigando per 9690 miglia. Nel giugno 1941 attacc\u00f2 un'imbarcazione con a bordo 72 militari inglesi nei pressi di Messaria (Grecia). Il 30 settembre 1941 attacc\u00f2 una formazione di undici cacciatorpediniere (parte dell'operazione britannica \u201cHalberd\u201d) ma i siluri non colpirono e l\u2019\"Adua\" fu attaccato dai caccia \"Gurkha\" e \"Legion\". Colpito dalle bombe di profondit\u00e0, l\u2019\"Adua\" s'inabiss\u00f2 nel punto 37\u00b010' N e 00\u00b056' E con tutto l'equipaggio: il comandante (t.v. Luigi Riccardi), 4 ufficiali e 42 fra sottufficiali e marinai.\nAlagi.\nVarato nei CRDA di Monfalcone il 15 novembre 1936, entr\u00f2 in servizio il 6 marzo 1937. \nNel giugno 1940 attacc\u00f2 un mercantile senza riuscire a colpirlo, al largo di Ras Azzaz. Attaccato poi da un idrovolante Short Sunderland, l\u2019\"Alagi\" reag\u00ec danneggiandolo. Il 22 luglio attacc\u00f2 la Forza H britannica senza riuscire a poter lanciare i siluri. Fu poi sottoposto a caccia con bombe di profondit\u00e0. Nel febbraio 1942, mentre si trovava in agguato al largo delle coste algerine e tunisine, ebbe una vittima fra l'equipaggio (una vedetta) a causa del mare mosso. L'8 giugno dello stesso anno si rese protagonista di un tragico incidente: al largo di Capo Bon avvist\u00f2 un convoglio identificato come nemico e lo attacc\u00f2. Si trattava invece di un convoglio italiano e i tre siluri lanciati dall\u2019\"Alagi\" centrarono il cacciatorpediniere \"Antoniotto Usodimare\", affondandolo. Il 14 giugno partecip\u00f2 alla battaglia di mezzo giugno nella quale tent\u00f2 di silurare una portaerei. Il 9 luglio attacc\u00f2 invece una nave cisterna al largo di Tripoli di Siria. Colpita da due siluri, la nave affond\u00f2 in posizione 34\u00b059' N,35\u00b032' E; si trattava della petroliera turca \"Antares\" (3723 tsl), noleggiata dagli inglesi. Il 12 agosto 1942, al comando del t.v. Sergio Puccini, partecip\u00f2 alla Battaglia di mezzo agosto lanciando quattro siluri che affondarono il piroscafo \"Clan Fergusson\" (7347 tsl) e danneggiarono seriamente il moderno incrociatore leggero HMS \"Kenya\" (la nave pot\u00e9 continuare la scorta del convoglio, ma necessit\u00f2 di quattro mesi di riparazioni). Il 16 luglio 1943 lanci\u00f2 tre siluri contro altrettanti cacciatorpediniere inglesi. Fu avvertito un forte scoppio, ma non si sono mai avute notizie di danneggiamenti.\nIl 9 settembre 1943, in seguito all'armistizio, ricevette ordine di consegnarsi agli Alleati a Malta, cosa che fece. Fu impiegato per compiti di addestramento e trasporto sino al dicembre 1944, quando cess\u00f2 l'attivit\u00e0. Assegnato dal trattato di pace all'Inghilterra, fu demolito in seguito alla rinuncia da parte di quest'ultima. Aveva effettuato in tutto 55 missioni di guerra ed era stato l'unico sopravvissuto della sua classe.\nAradam.\nVarato nei CRDA di Monfalcone il 18 ottobre 1936, entr\u00f2 in servizio il 16 gennaio 1937. Il 23 giugno 1940 attacc\u00f2 con un siluro un'unit\u00e0 minore, senza riuscire a colpirla. \u00c8 piuttosto discusso il suo ruolo nell'affondamento del cacciatorpediniere HMS \"Havock\", avvenuto il 6 aprile 1942. Secondo alcune fonti, l\u2019\"Havock\" fu colpito da un siluro dell\u2019\"Aradam\" e, in fiamme, cerc\u00f2 di andare ad incagliarsi ma fu spezzato in due dall'esplosione dei depositi di munizioni. Altre fonti asseriscono invece che l\u2019\"Havock\" s'incagli\u00f2 (forse proprio per evitare il siluro) senza essere colpito, e fu poi distrutto dal suo equipaggio. Altre fonti sostengono infine che l\u2019\"Aradam\" silur\u00f2 l\u2019\"Havock\", distruggendolo, dopo che questo si era incagliato. Il 16 novembre 1942 attacc\u00f2 infruttuosamente, col lancio di quattro siluri, tre piroscafi sotto scorta nella rada di Bougie; riusc\u00ec comunque a danneggiare una delle unit\u00e0 usando il cannone. Non pot\u00e9 invece entrare nella rada di Bona a causa della rigida vigilanza. Il 10 aprile 1943 si trovava a La Maddalena quando la base fu bombardata da 84 aerei statunitensi (furono affondate unit\u00e0 minori e l'incrociatore pesante \"Trieste\"). Non fu colpito ma ebbe due feriti. Alla proclamazione dell'armistizio si trovava a Genova sottoposto a lavori di modifica per permettere il trasporto di mezzi d'assalto, e, non potendo partire, si autoaffond\u00f2 il 9 settembre 1943. Recuperato dai tedeschi, che lo assegnarono alla X Flottiglia MAS, fu nuovamente affondato il 4 aprile 1944, nel corso di un bombardamento. Aveva compiuto 50 missioni di guerra.\nAscianghi.\nVarato nei cantieri Odero Terni Orlando di La Spezia il 5 dicembre 1937, entr\u00f2 in servizio il 25 marzo 1938. Il 22 giugno 1940 lanci\u00f2 quattro siluri contro un mercantile armato, mancandolo; emerse quindi per attaccarlo col cannone, ma fu costretto a ritirarsi dalla reazione delle artiglierie della nave nemica. Il 21 settembre 1941 attacc\u00f2, lanciando in tutto sei siluri, la piccola nave cisterna palestinese \"Antar\" da 389 tsl. Dopo averla colpita, lasci\u00f2 all'equipaggio il tempo di abbandonarla e la affond\u00f2 a cannonate. Il 15 novembre 1942 avvist\u00f2 una formazione identificata come un incrociatore e due caccia. Lanci\u00f2 in tutto quattro siluri: due colpirono il dragamine d'altura HMS \"Algerine\" da 1040 tonnellate, che affond\u00f2 con la morte di 24 dei 56 uomini dell'equipaggio. Nel novembre 1942 fu impiegato per trasportare a Tobruk 18 tonnellate di munizioni. Il 23 luglio 1943 attacc\u00f2 una formazione britannica fra Augusta e Catania con il lancio di due siluri che colpirono l'incrociatore leggero HMS \"Newfoundland\" (8712 tonnellate di dislocamento), provocandogli seri danni che richiesero alcuni mesi di riparazioni. L\u2019\"Ascianghi\" fu per\u00f2 individuato dalla scorta e attaccato da due caccia, il \"Laforey\" e l\u2019\"Eclipse\". Danneggiato dalle bombe di profondit\u00e0, dovette emergere e fu cannoneggiato dalle due unit\u00e0 britanniche, affondando di poppa. 23 uomini (un ufficiale e 22 fra sottufficiali e marinai) dell'equipaggio dell\u2019\"Ascianghi\" rimasero uccisi, gli altri 27 furono tratti in salvo (e catturati) dalle navi inglesi.\nAxum.\nVarato nei CRDA di Monfalcone il 27 settembre 1936, entr\u00f2 in servizio il 2 dicembre dello stesso anno. Il 12 agosto 1942, nel corso della battaglia di Mezzo Agosto, al comando del t.v. Renato Ferrini, si rese protagonista di uno dei migliori successi dei sommergibili italiani in Mediterraneo: con il lancio di quattro siluri centr\u00f2 infatti il moderno incrociatore leggero HMS \"Nigeria\" (8530 t), il vecchio incrociatore antiaereo HMS \"Cairo\" (4190 t) e la grossa nave cisterna statunitense \"Ohio\" (9263 t). Il \"Nigeria\" ebbe 52 morti, danni gravissimi e, in fiamme e sbandato, dovette rientrare a Gibilterra con la scorta di tre caccia, restando poi in riparazione per nove mesi. Il \"Cairo\" ebbe 24 vittime e violenti incendi a bordo e perse la poppa, dovendo essere infine finito dagli stessi inglesi per l'impossibilit\u00e0 di salvarlo. L\u2019\"Ohio\", per quanto danneggiata (fu colpita anche da aerei e motosiluranti) raggiunse Malta e consegn\u00f2 il carico di carburante prima di affondare spezzandosi in due. Con l'armistizio, l\u2019\"Axum\" si consegn\u00f2 agli Alleati e fu impiegato per il trasporto di spie e sabotatori. Il 27 dicembre 1943, alla sua terza missione (consistente nel recupero di alcune spie dalla Grecia), s'incagli\u00f2 e dovette essere abbandonato e autodistrutto. L'equipaggio fu recuperato dalla torpediniera \"Animoso\" il 29 gennaio 1944.\nBeilul.\nVarato nei cantieri Odero-Terni-Orlando di La Spezia il 22 maggio 1938, entr\u00f2 in servizio il 14 settembre del medesimo anno. Il 7 luglio 1940 lanci\u00f2 dei siluri contro un cacciatorpediniere credendo di averlo danneggiato, ma non esistono conferme. Fra l'8 ed il 9 gennaio 1941 lanci\u00f2 quattro siluri contro un convoglio di cinque trasporti al largo di Creta. Furono avvertiti due scoppi, tuttavia anche in questo caso non si hanno notizie di danneggiamenti. Nel novembre-dicembre 1941 fu attaccato da un aereo nei pressi di Derna, che respinse. Il 4 giugno 1942 attacc\u00f2, col lancio di tre siluri, due convogli al largo della Cirenaica. Scoperto, sub\u00ec una dura caccia antisommergibile riportando vari danni. Il 12 giugno 1943, attacc\u00f2, ancora con tre siluri, altrettante unit\u00e0 identificate come caccia classe Jervis. L'attacco fu infruttuoso. Catturato dai tedeschi a Monfalcone \u2013 dove si trovava per lavori \u2013 all'armistizio, fu da questi impiegato come bettolina per il trasporto di carburanti. Affond\u00f2 nel maggio 1944, colpito da aerei.\nDagabur.\nVarato nel cantiere Franco Tosi di Taranto il 22 settembre 1936, entr\u00f2 in servizio il 9 aprile 1937. Il 30 marzo 1941 lanci\u00f2 due siluri contro il moderno incrociatore leggero HMS \"Bonaventure\". Furono sentite due esplosioni e probabilmente il \"Bonaventure\" fu danneggiato. L'incrociatore britannico fu comunque affondato qualche ora dopo da un altro sommergibile italiano, l\u2019\"Ambra\". Il 14 dicembre dello stesso anno si scontr\u00f2 con il sommergibile HMS \"Talisman\": le due unit\u00e0 si cannoneggiarono e cercarono di silurarsi, ma alla fine ne uscirono entrambe indenni. Partecip\u00f2 poi alla battaglia di mezzo agosto durante la quale, il 12 agosto 1942, fu speronato dal cacciatorpediniere HMS \"Wolverine\" (che ebbe a sua volta gravi danni, dovendo rientrare in porto sotto scorta) mentre si avvicinava al convoglio inglese e affond\u00f2 con l'intero equipaggio nel punto 37\u00b018' N e 01\u00b058' E.\nDessi\u00e8.\nVarato nei cantieri Franco Tosi di Taranto il 22 novembre 1936, entr\u00f2 in servizio il 14 aprile 1937. Nella notte fra il 27 ed il 28 novembre 1940 lanci\u00f2 due siluri contro gli incrociatori britannici \"York\", \"Glasgow\" e Gloucester sentendo tre esplosioni di cui la terza pi\u00f9 forte. Da fonte inglese non risultano comunque n\u00e9 danni, n\u00e9 attacchi a tale formazione. Partecip\u00f2 alla battaglia di mezzo agosto nel corso della quale, il 12 agosto 1942, lanci\u00f2 quattro siluri contro le navi inglesi. Fu colpita la grossa motonave frigorifera \"Brisbane Star\" da 12.791 tsl, che tuttavia, sebbene immobilizzata, riusc\u00ec a ripartire e a raggiungere Malta nonostante gli attacchi aerei che procurarono ulteriori danni. Alcune fonti attribuiscono all'attacco del \"Dessi\u00e9\" anche l'affondamento della motonave \"Deucalion\" da 7516 tsl, che tuttavia risulta affondata da aerosiluranti tedeschi Heinkel He 111. Il sommergibile sub\u00ec una caccia con il lancio stimato di circa 120 bombe di profondit\u00e0, che tuttavia non procur\u00f2 danni; fu costretto al rientro la sera seguente, dopo essere stato danneggiato da un bombardamento. Il 28 novembre 1942 fu avvistato da aerei che trasmisero l'avvistamento ad alcune unit\u00e0 leggere inglesi, che lo attaccarono. Colpito dalle bombe di profondit\u00e0, il \"Dessi\u00e8\" venne in superficie fortemente inclinato e affond\u00f2 di poppa senza lasciare il tempo a nessuno di abbandonarlo. Non vi furono sopravvissuti.\nDurbo.\nVarato nei cantieri Odero Terni Orlando il 6 marzo 1938, entr\u00f2 in servizio il 1\u00ba luglio dello stesso anno. Il 16 giugno 1940 lanci\u00f2 due siluri contro un'unit\u00e0 minore nemica, sentendo un'esplosione. Non ci sono comunque conferme di danni o perdite. Nel mattino del 18 ottobre 1940 fu avvistato da un aereo che segnal\u00f2 la sua presenza a due cacciatorpediniere, il \"Firedrake\" ed il \"Wrestler\", che accorsero sul posto. La caccia con bombe di profondit\u00e0 dur\u00f2 parecchie ore e il sommergibile riport\u00f2 vari danni; finita l'aria, dovette venire in superficie e autoaffondarsi. Tutto l'equipaggio \u2013 46 uomini \u2013 fu recuperato dagli inglesi, che tuttavia, mentre il \"Durbo\" affondava, riuscirono a salire a bordo e a impossessarsi di documenti segreti con i quali poterono poi affondare, due giorni pi\u00f9 tardi, un altro sommergibile italiano, il \"Lafol\u00e9\".\nGondar.\n Varato nei cantiero Odero Terni Orlando il 13 settembre 1936, entr\u00f2 in servizio il 14 novembre dello stesso anno. Fu scelto per essere impiegato come mezzo avvicinatore di SLC e nell'agosto-settembre 1940 modificato di conseguenza: fu eliminato il cannone da 100/47\u00a0mm e sul ponte di coperta del sommergibile furono installati tre cilindri a tenuta stagna, nei quali potevano essere alloggiati altrettanti SLC. Questi cilindri, del peso di 2,8 tonnellate, potevano resistere fino a 90 metri di profondit\u00e0. Dopo il fallimento del primo tentativo di attacco contro il porto di Alessandria d\u2019Egitto \u2013 conclusosi con l'affondamento del sommergibile avvicinatore \"Iride\" e della nave appoggio \"Monte Gargano\" ad opera di aerosiluranti \u2013 fu scelto per il secondo tentativo (operazione \u201cG. A. 2\u201d). Il 21 settembre 1940 lasci\u00f2 La Spezia con tre SLC negli appositi alloggiamenti e, dopo una tappa a Messina per imbarcare gli uomini della X Flottiglia MAS \u2013 il c.f. Mario Giorgini, comandante della flottiglia, e nove fra operatori e riserve degli SLC fra cui uno dei loro inventori, Elios Toschi \u2013 ripart\u00ec il 24 settembre. L'unit\u00e0 giunse al largo di Alessandria fra il 28 ed il 29, ma ricevette ordine di dirigere per Tobruk: la Mediterranean Fleet era infatti uscita in mare ed il porto di Alessandria era quindi vuoto. Nel frattempo il \"Gondar\" era per\u00f2 stato individuato: sottoposto a caccia antisommergibile da parte dei cacciatorpediniere \"Stuart\" e \"Diamond\" e di vari aerei, il sommergibile ebbe danni tali da dover emergere e autoaffondarsi. L'intero equipaggio (tranne il marinaio Luigi Longobardi, deceduto) e gli operatori della X Flottiglia MAS furono recuperati e catturati dagli inglesi.\nLafol\u00e8.\nVarato nei cantieri Odero Terni Orlando il 10 aprile 1938, entr\u00f2 in servizio il 31 agosto dello stesso anno. La sua perdita fu causata dalla cattura di documenti segreti a bordo del gemello \"Durbo\". Il 20 ottobre 1940, infatti, il \"Lafol\u00e9\" avvist\u00f2 due caccia britannici, il \"Gallant\" ed il \"Griffin\", e si avvicin\u00f2 per attaccarli, apparentemente non visto. In realt\u00e0 i caccia inglesi lo avevano rilevato e lo stavano attirando in una trappola: dalla parte opposta del \"Gallant\" e del \"Griffin\" c'era infatti un altro cacciatorpediniere, l\u2019\"Hotspur\". Non appena il \"Lafol\u00e9\" ebbe lanciato un siluro, i tre caccia attaccarono. Dopo sette ore di continuo bombardamento con bombe di profondit\u00e0 il sommergibile venne incidentalmente ad affiorare e fu a quel punto speronato da una delle navi nemiche: squarciato nella torretta, affond\u00f2 portando con s\u00e9 il comandante t.v. Piero Riccomini e quasi tutto l'equipaggio. Solo nove uomini \u2013 il comandante in seconda s.t.v. Mario Federici e otto marinai \u2013 si salvarono miracolosamente, lanciati in mare attraverso lo squarcio nella torretta dalla pressione interna del sommergibile. Furono recuperati dagli inglesi e fatti prigionieri.\nMacall\u00e9.\nVarato nei cantieri Odero Terni Orlando di La Spezia il 29 ottobre 1936, entr\u00f2 in servizio il 1\u00ba marzo 1937. Allo scoppio della seconda guerra mondiale era in Mar Rosso, a Massaua. La sua perdita fu in gran parte dovuta alle fughe di cloruro di metile, un gas tossico impiegato per gli impianti di condizionamento: l'effetto del gas fu di intontire tutti gli ufficiali e gran parte dell'equipaggio. Questo, unitamente al fatto che il \"Macall\u00e9\" si trovava a navigare in una zona disseminata di isolotti, secche e rocce affioranti, e che il cielo coperto impediva di determinare la posizione, port\u00f2 il sommergibile, il 15 giugno 1940, ad incagliarsi nei pressi dell'isola di Bar Mousa Kebir. Dopo aver fatto sbarcare gli intossicati e l'equipaggio non indispensabile, il comandante (t.v. Morone) cerc\u00f2, con gli uomini pi\u00f9 sani, di salvare l'unit\u00e0; essendo impossibile, furono distrutti i documenti segreti e il sommergibile autoaffondato su fondali di 400 metri. Purtroppo, a causa dell'intontimento, Morone si dimentic\u00f2 di comunicare l'accaduto alla base prima di distruggere il sommergibile: i naufraghi si vennero dunque a trovare bloccati su un'isola semideserta. Per raggiungere le linee italiane si offirono il guardiamarina Elio Sandroni, un sottufficiale ed un marinaio, che partirono su una piccola imbarcazione con tre bottiglie d'acqua e scarse provviste di gallette e pancetta. Dopo cinque giorni di navigazione \u2013 con una tappa sulle coste sudanesi \u2013 i tre raggiunsero una posizione italiana in Eritrea. Il resto dell'equipaggio (meno il sottocapo Carlo Acefalo, frattanto deceduto) pot\u00e9 essere recuperato dal sommergibile Guglielmotti il 22 giugno. Il guardiamarina Sandroni fu decorato con Medaglia d\u2019argento al valor militare.\nNeghelli.\nVarato nei cantieri Odero Terni Orlando il 27 novembre 1937, entr\u00f2 in servizio il 22 febbraio 1938. Il 5 giugno 1940 fu oggetto del lancio di due siluri, che riusc\u00ec per\u00f2 ad evitare. Il 13 dicembre 1941 lanci\u00f2 quattro siluri contro l'incrociatore leggero HMS \"Coventry\" (4290 t): uno colp\u00ec la nave inglese, che ebbe gravi danni e dovette passare oltre un mese in riparazione. Il 19 gennaio 1941 il \"Neghelli\" attacc\u00f2, nel corso dell'operazione \u201cExcess\u201d, un convoglio inglese diretto in Grecia: silur\u00f2, danneggiandolo, il piroscafo \"Clan Cumming\" (7264 tsl), ma la reazione con bombe di profondit\u00e0 di uno dei caccia della scorta, il \"Greyhound\", lo affond\u00f2 con tutto l'equipaggio.\nScir\u00e8.\nVarato nei cantieri Odero Terni Orlando di La Spezia il 6 gennaio 1938, entr\u00f2 in servizio il 25 aprile dell'anno. Il 7 o il 10 luglio 1940 silur\u00f2 e affond\u00f2 il piroscafo francese \"Cheik\" (1058 tsl), soccorrendone poi l'equipaggio. Si decise poi di usarlo come mezzo avvicinatore di SLC e nell'agosto-settembre 1940 modificato di conseguenza: fu rimosso il cannone da 100/47\u00a0mm e sul ponte di coperta del sommergibile furono collocati tre cilindri a tenuta stagna, nei quali potevano essere contenuti altrettanti SLC. Questi cilindri, di 2,8 tonnellate di peso, potevano reggere fino a 90 metri di profondit\u00e0. Durante queste missioni fu comandato dal tenente di vascello (poi capitano di corvetta) Junio Valerio Borghese, che sarebbe poi divenuto il comandante della X Flottiglia MAS. Il 24 settembre 1940 fu inviato una prima volta ad attaccare Gibilterra con tre SLC (operazione \u201cB.G. 1\u201d), ma dopo cinque giorni di navigazione, essendo la Forza H \u2013 la formazione inglese con base a Gibilterra \u2013 uscita in mare, fu fatto rientrare. Il 21 ottobre si diede il via all'operazione \u201cB.G.2\u201d: lo \"Scir\u00e9\" trasport\u00f2 tre SLC fino a Gibilterra e questi riuscirono, otto giorni dopo, a penetrare nel porto britannico. I mezzi andarono purtroppo in avaria e dei sei operatori due furono catturati, mentre gli altri quattro ripararono in territorio spagnolo. \nIl 26 maggio 1941 lo \"Scir\u00e8\" ripet\u00e9 l'operazione (\u201cB.G.3\u201d): i due SLC andarono per\u00f2 in avaria, due operatori si sentirono male e l'operazione fall\u00ec con la perdita dei mezzi, mentre gli equipaggio dovettero raggiungere il territorio spagnolo. Il 10 settembre, per la quarta volta (\u201cB.G.4\u201d), lo \"Scir\u00e9\" lasci\u00f2 La Spezia con tre SLC a bordo e dieci giorni pi\u00f9 tardi, nella notte, i mezzi entrarono a Gibilterra. L'operazione ebbe successo: fu affondata la nave cisterna \"Fiona Shell\" (2444 tsl) mentre la motonave \"Durham\" (10.893 tsl) dovette essere portata all'incaglio e la cisterna militare \"Denbydale\" (8145 tsl) ebbe gravi danni e, spezzata in chiglia, rimase bloccata nel porto come nave caserma e deposito carburanti sino alla demolizione. Tuttavia l'impresa pi\u00f9 famosa dello \"Scir\u00e9\" fu quella di Alessandria d'Egitto: il 14 dicembre 1941 part\u00ec da Lero e nella notte fra il 18 ed il 19 rilasci\u00f2 tre SLC che entrarono nella base inglese. Le corazzate \"Queen Elizabeth\" e \"Valiant\", la nave cisterna \"Sagona\" ed il cacciatorpediniere \"Jervis\" riportarono danni gravissimi (il \"Jervis\" necessit\u00f2 di un mese di lavori, la \"Valiant\" di quattro, la \"Queen Elizabeth\" di un anno e mezzo). L'8 marzo 1942 Borghese fu sostituito dal t.v. Bruno Zelik. Il 27 luglio 1942 lo \"Scir\u00e9\" part\u00ec da La Spezia giungendo a Lero il 2 agosto per l'operazione \u201cS.L.1\u201d: l'attacco ad Haifa. Il sommergibile in questa occasione non avrebbe trasportato SLC, bens\u00ec dieci \u00abuomini Gamma\u00bb (subacquei incursori). Purtroppo l'ultima missione ebbe un finale tragico: il 10 agosto lo \"Scir\u00e9\" fu individuato dalla corvetta HMS \"Islay\" e colpito dalle bombe di profondit\u00e0. Venuto in superficie per i danni, il sommergibile fu subito centrato dal tiro delle batterie costiere, che distrussero la torretta, e affond\u00f2 con tutti gli uomini a bordo (50 membri dell'equipaggio fra cui 7 ufficiali e 10 \u201cGamma\u201d fra cui 2 ufficiali).\nTembien.\nVarato nei cantieri Odero Terni Orlando di La Spezia il 6 febbraio 1938, entr\u00f2 in servizio il 1\u00ba luglio del medesimo anno. Il 27 novembre 1940 avvist\u00f2 la 3\u00aa Divisione incrociatori britannica (\"York\", \"Glasgow\", \"Gloucester\") e la attacc\u00f2 con il lancio di quattro siluri. Fu udita una forte detonazione, ma alla Royal Navy non risultano attacchi, n\u00e9 tantomeno danneggiamenti, alla 3\u00aa Divisione in quel momento. Nella notte fra il 7 e l'8 febbraio 1941 condusse un fallimentare attacco contro un piroscafo nei pressi di Bardia: i siluri deviarono dalla loro rotta e non colpirono la nave. Il 29 giugno lanci\u00f2 due siluri contro un cacciatorpediniere (l'australiano HMAS \"Waterhen\") ma fu costretto ad allontanarsi dalla caccia antisommergibile di un secondo caccia. Non risulta che il \"Waterhen\" sia stato colpito (affond\u00f2 lo stesso giorno per opera di bombardieri italo-tedeschi). Il 2 agosto 1941, durante l'operazione britannica \u00abSubstance\u00bb il \"Tembien\" attacc\u00f2 l'incrociatore leggero HMS \"Hermione\". La pronta contromanovra dell\u2019\"Hermione\" port\u00f2 per\u00f2 allo speronamento del sommergibile, che affond\u00f2 con l'intero equipaggio (il comandante c.c. Guido Gozzi, 4 altri ufficiali e 37 fra sottufficiali e marinai) nel punto 36\u00b0 31' N e 12\u00b040' E. Aveva svolto in totale 16 missioni percorrendo 11.687 miglia.\nUarsciek.\nVarato nel cantiere Franco Tosi di Taranto il 19 settembre 1937, entr\u00f2 in servizio il 4 dicembre del medesimo anno. Nel settembre 1940 gran parte dell'equipaggio fu colpito da intossicazione da vapori di mercurio, costringendo il sommergibile a ripiegare su Bengasi (la base ove era diretto era Taranto) per permettere il ricovero degli intossicati. Il 14 giugno 1942, durante la battaglia di mezzo giugno, lanci\u00f2 tre siluri contro due cacciatorpediniere al largo di Philippeville, senza poter constatare il risultato (furono avvertiti due scoppi, ma non sono mai stati confermati danneggiamenti). Prese parte alla battaglia di mezzo agosto, durante la quale fu il primo sommergibile italiano ad attaccare: nelle prime ore dell'11 agosto 1942 lanci\u00f2 tre siluri contro una portaerei, senza colpirla. Il 15 dicembre 1942 avvist\u00f2 un gruppo di tre incrociatori e due caccia nemici e attacc\u00f2 lanciando due siluri contro i cacciatorpediniere \"Petard\" (inglese) e \"Vasilissa Olga\" (greco). Furono avvertite due forti detonazioni, tuttavia non si sono mai avute notizie di centri. Fu quindi sottoposto a violenta caccia con bombe di profondit\u00e0 che caus\u00f2 gravi danni; il comandante (t.v. Gaetano Arezzo della Targia) diede ordine di emergere per tentare il combattimento in superficie e l'autoaffondamento, ma appena emerso l\u2019\"Uarsciek\" fu investito dal fuoco di cannone e mitragliera che uccise il comandante, il comandante in seconda e altri 16 uomini. Il sistema di autoaffondamento non funzion\u00f2 e gli inglesi catturarono il sommergibile e lo presero a rimorchio. Poco dopo, tuttavia, l\u2019\"Uarsciek\" affond\u00f2 per i danni subiti.\nUebi Scebeli.\nVarato nei cantieri Franco Tosi di Taranto il 3 ottobre 1937, entr\u00f2 in servizio il 21 dicembre dell'anno. Il 29 giugno 1940, durante l'operazione britannica \u201cMA. 3\u201d (consistente nella difesa di diversi convogli in navigazione fra l'Egitto, la Grecia e Malta) cerc\u00f2 di attaccare i cacciatorpediniere \"Dainty\", \"Defender\" e \"Ilex\", ma fu subito scoperto e bombardato con bombe di profondit\u00e0. Costretto ad emergere, il sommergibile si autoaffond\u00f2, costringendo gli inglesi \u2013 che intanto erano saliti a bordo per catturarlo \u2013 ad andarsene. L'intero equipaggio fu recuperato e fatto prigioniero dalle unit\u00e0 britanniche. I cifrari ed i documenti segreti del sommergibile furono gettati in mare, ma nonostante fossero equipaggiati con pesi per affondare, rimasero a galla e furono recuperati dagli inglesi."}
{"id": "351970", "revid": "232551", "url": "https://it.wikipedia.org/wiki?curid=351970", "title": "Faramondo", "text": "Origini.\nEra figlio del Duca franco Marcomero e di una delle sue mogli.\nBiografia.\nSecondo il cronista Fredegario, il popolo discendente dai troiani, si dette un re di nome Francione (da cui Franchi), che lo condusse in Europa e lo stanzi\u00f2 tra il Reno, il Danubio e il mare. Successivamente, nel \"Liber Historiae Francorum\", si narra che questo popolo, discendente dai troiani, venne sconfitto, in Pannonia, dall'imperatore Valentiniano I, che li chiam\u00f2 Franchi (selvaggi) e impose loro un tributo. Dopo non molto tempo, ribellatisi al dominio romano, lasciata la Pannonia, si stabilirono nelle vicinanze del Reno e si dettero un re, Faramondo, il figlio del loro Duca Marcomero.Dopo essere stato eletto re dei Franchi Sali, nel 420 avrebbe guidato il suo popolo al di qua del Reno, dentro i confini dell'impero romano, separando la sua trib\u00f9 dei Franchi Sali dai Franchi Ripuari, stanziati vicino a Colonia. \nAlla sua morte, gli successe il figlio Clodione.\nStoricit\u00e0 del personaggio.\nIl primo che cita Faramondo, re dei Salii, fu un anonimo monaco dell'Abbazia di Saint-Denis, dell'VIII secolo, che nel suo \"Liber Historiae Francorum\", diede inizio alla leggenda che per tutto il medioevo, sino al secolo scorso, fu ritenuta verit\u00e0 storica, ma non \u00e8 suffragata da nessun documento, n\u00e9 dai cronisti del V secolo (a Prospero d'Aquitania venne attribuita la citazione di Faramondo, ma si tratt\u00f2 di un errore di trascrizione), n\u00e9 del VI secolo (non \u00e8 citato nella \"Storia dei Franchi\" di Gregorio di Tours) se si esclude una genealogia di un cronista neustriano del VI secolo, che lo cita come capostipite dei merovingi: \nInfine lo storico del XVIII secolo Martin Bouquet narra del regno di Faramondo.\nDiscendenza.\nFaramondo da una delle mogli ebbe un figlio:\nFaramondo, da altre due mogli, ebbe altri quattro figli:\nBibliografia.\n "}
{"id": "351972", "revid": "125261531", "url": "https://it.wikipedia.org/wiki?curid=351972", "title": "Halti", "text": "Halti, noto anche con i nomi di Haltitunturi, Haltia o Haltiatunturi (in svedese \"Haldefj\u00e4ll\", in sami settentrionale \"H\u00e1ldi\") \u00e8 la montagna delle Alpi scandinave dove \u00e8 localizzato il punto pi\u00f9 elevato (1.324\u00a0m s.l.m.) del territorio della Finlandia.\nIl monte Halti \u00e8 situato nell'estremo nord-ovest del Paese, nella provincia della Lapponia al confine con la Norvegia, nel territorio del comune di Enonteki\u00f6.\nLa sommit\u00e0 della montagna \u00e8 a quota 1.365\u00a0m ed \u00e8 in territorio norvegese dove prende il nome di R\u00e1isduattarh\u00e1ldi. Il punto pi\u00f9 elevato del territorio finlandese \u00e8 situato in costa ed \u00e8 noto come H\u00e1ldit\u0161ohkka esattamente al confine con la Norvegia. La pi\u00f9 elevata montagna la cui sommit\u00e0 si trova in Finlandia \u00e8 il monte Ridnit\u0161ohkka (1.317\u00a0m).\nNel dicembre del 2015 \u00e8 stata lanciata in Norvegia una campagna su Facebook per cedere la cima della montagna (che \u00e8 norvegese per soli venti metri) come regalo per il 2017, centenario dell'indipendenza della Finlandia dall'Impero Russo. Nel 2016 tuttavia la prima ministra norvegese Erna Solberg ha dichiarato che la cessione non \u00e8 possibile in quanto violerebbe l'articolo 1 della Costituzione norvegese.\nLe \u00e8 stato dedicato un asteroide, 1460 Haltia, scoperto nel 1937."}
{"id": "351974", "revid": "2519", "url": "https://it.wikipedia.org/wiki?curid=351974", "title": "Haltitunturi", "text": ""}
{"id": "351976", "revid": "92723", "url": "https://it.wikipedia.org/wiki?curid=351976", "title": "Alte Pinakothek", "text": "La Alte Pinakothek \u00e8 un museo d'arte situato nella \"Kunstareal\" di Monaco di Baviera, in Germania. \u00c8 una delle pi\u00f9 antiche e ricche gallerie del mondo. Il nome (Pinacoteca \"antica\") si riferisce al periodo coperto dall'arte \u2014 la \"Neue Pinakothek\" copre l'arte del XIX secolo e la recentemente aperta \"Pinakothek der Moderne\" copre l'arte moderna. Tutte le gallerie fanno parte del \"Kunstareal\" di Monaco (l\"area dell'arte\").\nStoria.\nLa collezione fu fondata da Guglielmo IV che ordin\u00f2 ad importanti pittori contemporanei di creare alcuni dipinti storici. L'Elettore Massimiliano I acquist\u00f2 soprattutto dipinti di Albrecht D\u00fcrer e suo nipote Massimiliano II Emanuele compr\u00f2 moltissimi dipinti olandesi e fiamminghi mentre era Governatore dei Paesi Bassi Spagnoli. Dopo la riunificazione della Baviera e del Palatinato le gallerie di Mannheim, Zweibr\u00fccken e D\u00fcsseldorf furono spostate a Monaco (le prime due nel 1798-99, la terza nel 1806), anche per proteggere le collezioni dalle guerre e dalle spoliazioni napoleoniche. Durante questo periodo, inoltre, in seguito alla secolarizzazione, molti dipinti appartenenti alle chiese e ai monasteri soppressi furono confiscati dallo Stato.\nLudovico I di Baviera collezion\u00f2 principalmente dipinti tedeschi, olandesi ed italiani del Rinascimento; in particolare acquist\u00f2 a proprie spese, nel 1827, la famosa collezione di Sulpiz e Melchior Boisser\u00e9e di Colonia, frutto della passione di due fratelli che avevano comprato moltissime opere dei primitivi tedeschi e fiamminghi svendute negli anni napoleonici; nel 1828, quella Wallenstein, che port\u00f2 a Monaco altre opere di D\u00fcrer; mentre durante i suoi viaggi in Italia da principe ereditario compr\u00f2 dipinti di Botticelli, Domenico Ghirlandaio, Filippino Lippi e Beato Angelico, tra gli altri. Famosa resta la sua perseveranza per l'acquisto della \"Madonna Tempi\" di Raffaello Sanzio dalla famiglia Tempi di Firenze, che dur\u00f2 vent'anni.\nNel frattempo (la prima pietra fu posta nel 1826) aveva ordinato a Leo von Klenze di erigere la galleria. Le sale del museo furono concepite appositamente per ospitare pale come il \"Grande Giudizio Universale\" di Rubens, uno dei quadri pi\u00f9 grandi che siano mai stati dipinti. Molto moderna per quei tempi, la costruzione divenne un esempio per gli edifici museali in Germania ed Europa a partire dalla sua inaugurazione nel 1836; in particolare divenne anche un modello per le nuove gallerie a Roma, San Pietroburgo, Bruxelles e Kassel. Le acquisizioni proseguirono sporadicamente fino alla seconda met\u00e0 dell'Ottocento, con alcuni colpi di fortuna come l'acquisto della \"Madonna del Garofano\" di Leonardo nel 1889, o dell\"Annunciata\" di Antonello da Messina.\nLa pinacoteca fu parzialmente distrutta durante la Seconda guerra mondiale dai bombardamenti, che danneggiarono gravemente le decorazioni interne originarie, ma venne ricostruita e riaperta al pubblico alla fine degli anni cinquanta. Dalla fine degli anni sessanta l'appoggio di alcune banche bavaresi ha permesso l'arrivo di numerose opere italiane e francesi del Settecento, ambito nel quale la galleria era carente. Nel 1988 fu necessaria un'ulteriore chiusura, allorch\u00e9 uno squilibrato armato di acido solforico danneggi\u00f2 gravemente diversi dipinti di D\u00fcrer, tra cui l\"Altare Paumgartner\" (oggi restaurato), e la \"Mater Dolorosa\", il cui restauro \u00e8 terminato solo nel 2009. La galleria fu riaperta solo nel 1998. Gli aggiornamenti ai sistemi di sicurezza hanno comportato la protezione, tramite cristalli invisibili, di tutti i dipinti pi\u00f9 importanti.\nCollezione.\nIl museo ospita un'ampia collezione di varie migliaia di dipinti europei dal XIII al XVIII secolo. Le sue collezioni di antichi dipinti italiani, tedeschi, olandesi e fiamminghi sono tra le pi\u00f9 importanti nel mondo. Sono esposti circa 700 dipinti.\nI dipinti di scuola tedesca spaziano dal XIV al XVII secolo, con alcuni capolavori assoluti, come la pi\u00f9 ricca collezione di lavori di D\u00fcrer al mondo.\nLa collezione dei dipinti fiamminghi e olandesi, spazianti dal XV al XVIII secolo, \u00e8 una delle pi\u00f9 impressionanti al mondo, specialmente dei primi fiamminghi. La collezione dei Rubens, ospitata in ben tre sale, \u00e8 una delle maggiori al mondo, seconda solo a quella del Museo del Prado.\nLe opere di scuola italiana spaziano dal gotico, al Rinascimento fino al Barocco e il XVIII secolo, da Giotto a Canaletto.\nMalgrado la stretta relazione del Wittelsbach con la Francia, la collezione francese \u00e8 la penultima per grandezza, spaziando dal XVI al XVIII secolo.\nPer quanto riguarda invece la sezione d'arte spagnola, nonostante sia la pi\u00f9 piccola, vi sono rappresentati tutti i grandi maestri dei secoli XVI, XVII e XVIII. I dipinti di Francisco de Goya sono stati trasferiti nella Neue Pinakothek."}
{"id": "351978", "revid": "1318658", "url": "https://it.wikipedia.org/wiki?curid=351978", "title": "Pepsina", "text": "Con il termine generico di pepsina, si fa riferimento ad enzimi appartenenti alla classe delle idrolasi ed alla sottoclasse EC 3.4.23. Tali enzimi sono solitamente sintetizzati in forma inattiva (sotto la denominazione di pepsinogeno) e costituiscono ad esempio i succhi gastrici contenuti nello stomaco (insieme ad H2O ed HCl secreti dalle ghiandole dello stomaco, pi\u00f9 esattamente dalle cellule parietali).\nIndividuata inizialmente nel 1836 da Theodor Schwann, la pepsina \u00e8 il primo enzima animale ad essere stato descritto. Essa provvede alla digestione parziale delle proteine (\"enzima proteolitico\"), la pepsina rompe le proteine in pezzi pi\u00f9 piccoli chiamati peptidi. La digestione delle proteine deve per forza essere svolta con l'aiuto dell'acido cloridrico prodotto dalle ghiandole dello stomaco. Le ghiandole, inoltre, producono un muco che protegge il tessuto muscolare dall'acido cloridrico.\nLa pepsina \u00e8 contenuta in diverse quantit\u00e0 e concentrazione nel succo gastrico, bile, saliva, intestino e succo pancreatico.\nIl valore ottimale di pH al quale lavora \u00e8 attorno a 1,5-3,5, ad una temperatura fra i 37 \u00b0C e i 42 \u00b0C, condizioni quindi compatibili con l'ambiente in cui opera. Presenta specificit\u00e0 per i residui: tirosina (Tyr), fenilalanina (Phe), triptofano (Trp). Pu\u00f2 venire inibita tramite un aumento del pH sopra 4-5 oppure con l'utilizzo di specifici inibitori.\nLa pepsina \u00e8 il pi\u00f9 importante tra gli enzimi digestivi e, attivata dall'acido cloridrico, attacca le proteine e le scompone in frammenti detti polipeptidi che verranno successivamente scomposti nei singoli aminoacidi dalla tripsina.\nIl precursore della pepsina, che viene prodotto all'interno dello stomaco dalle cellule principali \u00e8 chiamato pepsinogeno."}
{"id": "351980", "revid": "5695", "url": "https://it.wikipedia.org/wiki?curid=351980", "title": "Mostro", "text": "Un mostro \u00e8 \u2013 in senso molto ampio \u2013 un essere vivente reale o immaginario a cui sono attribuite una o pi\u00f9 caratteristiche straordinarie, per le quali si discosta enormemente rispetto ad altri considerati nella norma, \"ordinari\". Il termine \"mostro\" ha in genere una connotazione negativa.\nIl termine.\nLa parola stessa (dal latino \"monstrum\", da \"monere\") significa \"portento\", \"prodigio\", e pu\u00f2 assumere sfumature ambivalenti. \nSe inteso in senso positivo, o perlomeno ambiguo, il mostro \u00e8 accostabile ai \"mirabilia\", ai \"freak\" e ai cosiddetti \"fenomeni da baraccone\"; se inteso invece in senso negativo, si carica - secondo il contesto - di una valenza fisica o morale.\n\"Mostro\", dunque, pu\u00f2 essere definito sia chi presenta deformit\u00e0 anatomiche sia chi si comporta in un modo disumano; le due caratteristiche possono inoltre coesistere o essere anzi strettamente legate, secondo il modello greco contrapposto alla \"kalokagathia\" (sostantivazione di \"\u03ba\u03b1\u03bb\u1f78\u03c2 \u03ba\u1f00\u03b3\u03b1\u03b8\u03cc\u03c2\", \"bello e buono\").\nDa tale legame, tra l'altro, deriva il significato dato dalla cronaca nera, che per \"mostro\" intende un criminale i cui delitti, spesso a sfondo sessuale o inerenti a pratiche che violino radicati tab\u00f9 come la pedofilia o il cannibalismo, sono particolarmente efferati (il \"Mostro di Firenze\", il \"Mostro di Rostov\", il \"Mostro di Milwaukee\" ed il \"Mostro di Marcinelle\").\nUn'accezione particolare \u00e8 infine quella di \"mostro\" come \"prodigio\", \"persona particolarmente dotata\", con riferimento di solito a un dato settore o a una certa attivit\u00e0. A volte, in questo significato \u00e8 presente anche un vago sentimento di timore quasi reverenziale nei confronti di chi \u00e8 definito, ad esempio, un \"mostro di bravura\". Tale sfumatura \u00e8 presente gi\u00e0 in Petrarca, con riferimento alla figura femminile angelicata: \u00ab\"\"\u00bb.\nSpesso, invece, il termine \"mostro\" viene utilizzato per indicare un individuo esteticamente brutto, le cui sembianze risultano eccessivamente spiacevoli alla vista. Questo perch\u00e9 secondo la tradizione popolare il mostro \u00e8 una creatura dall'aspetto terrificante.\nA parte va poi considerata l'espressione \"mostro sacro\", riferita a una persona, un animale o un oggetto tenuti in tale considerazione da non poter essere criticati o attaccati, sino a diventare - talvolta - un tab\u00f9.\nFunzioni del mostro.\nNell'antichit\u00e0 e nel Medioevo il mostro rivestiva solitamente una duplice funzione: da un lato incarnava una forza dirompente e distruttrice, rappresentando un \"nemico\" o \"antagonista\" di Dei ed eroi; dall'altro possedeva una forza sovrumana in grado di proteggere luoghi o custodire persone, divenendo dunque un \"guardiano\".\nTali aspetti talvolta si sovrapponevano come nel caso di \u1e2aumbaba, posto da Shamash a guardia della Foresta dei Cedri e poi ucciso da Gilgamesh ed Enkidu, di Pitone, che custodiva l'Oracolo di Delfi e morto per mano di Apollo, di Cerbero, cane da guardia a tre teste degli Inferi catturato da Eracle, di Argo, carceriere di Io addormentato e poi decapitato da Ermes.\nSpesso, tuttavia, le due funzioni si escludevano a vicenda; un mostro dunque o andava combattuto o andava rispettato. Nel primo caso, la figura era al centro di vari miti, leggende e fiabe in cui l'eroe aveva tra i suoi compiti proprio quello di uccidere-sconfiggere-catturare il mostro. Nel secondo caso, la figura assumeva una caratterizzazione tipicamente sacra e a volte divina, come per Ammut, che divorava il cuore degli ingiusti.\nClassificazione dei mostri.\nDi l\u00e0 dall'interpretazione positiva o negativa che del mostro hanno dato vari popoli e scrittori (cfr. il paragrafo \"Mostri famosi\"), la natura di tale essere vivente pu\u00f2 essere classificata in base a tre parametri principali, da cui derivano tre tipi differenti di mostro.\nIl primo parametro riguarda la presenza di caratteristiche comuni ad altri esseri viventi, ma riscontrate nel mostro in modo smisurato, vale a dire \"abnorme\" e/o \"deforme\". Il secondo parametro riguarda la compresenza (ibrido) di caratteristiche che, in condizioni ritenute normali, dovrebbero appartenere ad esseri viventi diversi. Il terzo parametro riguarda infine caratteristiche che, andando contro le leggi naturali e della fisica, dovrebbero essere assenti in qualunque essere vivente e sono invece presenti nel mostro in questione.\nTutti i tre i parametri citati possono inoltre combinarsi in vari modi.\nUlteriori classificazioni dei mostri sono possibili prendendo in esame altre importanti variabili. Tra queste, le tre principali riguardano il fatto che il mostro appartenga ad una specie in grado di riprodursi (i centauri) o sia invece un \"unicum\" (la Chimera), che sia nato da un parto della natura (i titani) o per un esperimento umano (la \"Creatura di Frankenstein\", il Golem), o infine che sia percepito come un essere malefico o benefico (sfumature intermedie comprese).\nI tipo: abnormit\u00e0 e deformit\u00e0.\nI mostri appartenenti a questo tipo presentano caratteristiche abnormi e deformi rispetto agli esseri viventi ritenuti \"normali\". Un tipico esempio sono le dimensioni eccessivamente piccole o grandi, come avviene nei nani e nei giganti (entrambi ascrivibili alla sfera umana), e negli animali cresciuti a dismisura. A tale tipo appartengono, dunque, tanto i Lillipuziani, gli gnomi e i folletti, quanto gli orchi, King Kong, Godzilla e le formiche giganti di \"Assalto alla Terra\".\nL'abnormit\u00e0, inoltre, riguarda spesso il numero di organi, in difetto o in eccesso, posseduti dal mostro: un solo occhio (il ciclope), cento braccia (i Centimani), tre teste (Cerbero), con varianti pressoch\u00e9 infinite che includono l'assenza stessa di uno o pi\u00f9 organi (basti pensare allo \"spaventapasseri senza cervello\" e all'\"uomo di latta senza cuore\" del \"Mago di Oz)\".\nOltre alla quantit\u00e0, l'aspetto del mostro pu\u00f2 apparire abnorme anche nella qualit\u00e0. In questo caso si parla pi\u00f9 propriamente di \"deformit\u00e0\", spesso associata al concetto di bruttezza: ad esempio l'essere zoppo (Efesto), gobbo (il Gobbo di Notre Dame e il parodico Igor in \"Frankenstein Junior\") o sfigurato (il fantasma dell'Opera, Joker, Darkman).\nL'incapacit\u00e0 di svolgere normali e semplici attivit\u00e0 - secondo la diversa tradizione e sensibilit\u00e0 di vari popoli - pu\u00f2 a sua volta rientrare in questo tipo, a cui apparterrebbero quindi gli esseri viventi nati sordi o ciechi. Emblematico, in tal senso, \u00e8 il racconto \"Il paese dei ciechi\" di Herbert G. Wells, dove i non vedenti si ritengono una razza superiore rispetto a chi \u00e8 dotato della vista, tanto da considerarlo un mostro che, per poter sposare una di loro, dovr\u00e0 privarsi degli abnormi organi chiamati \"occhi\".\nUn caso particolare \u00e8 infine costituito dai mostri che presentano parti del proprio corpo di un materiale diverso da quello comune, spesso di origine inorganica. \u00c8 il caso dell'\"uomo di bronzo\" Talos, forgiato dal dio-fabbro Efesto. Si tratta, in ogni caso, di una tipologia particolarmente attestata in modo trasversale nelle varie epoche, da quella antica alla modernit\u00e0. Tuttavia, dopo l'avvento di robotica, cibernetica e bionica, alcuni mostri moderni sono da considerarsi piuttosto degli ibridi e appartenenti dunque al .\nII tipo: l'ibrido.\nI mostri appartenenti a questo tipo presentano caratteristiche proprie di differenti specie viventi - umana, animali e vegetali - variamente combinate. Tutte le combinazioni sono possibili e attestate (in mitologia, antropologia, letteratura, arte, fumetti e cinema), ma non altrettanto feconde.\nLa pi\u00f9 comune \u00e8 la commistione di elementi umani e animali, come nel minotauro, l'arpia, il lupo mannaro, o nei pi\u00f9 recenti uomo falena e Uomo ragno (quest'ultimo preceduto da antiche divinit\u00e0 con le quali non ha per\u00f2 alcun legame).\nFrequente \u00e8 anche la combinazione di elementi provenienti da animali diversi. L'unicorno, il cavallo alato, la Sfinge, la Chimera, il drago ne sono notissimi esempi.\nPi\u00f9 rari sono invece gli ibridi che coinvolgono il regno vegetale. Si ricordano, in particolare, la mandragola, i baccelli giganti di \"L'invasione degli ultracorpi\" e la creatura aliena di \"La cosa da un altro mondo\" (umano-vegetale), e il Borametz (animale-vegetale).\nA questo tipo, inoltre, appartengono quegli esseri viventi che presentano caratteristiche in netto contrasto tra loro, tanto che dovrebbero eludersi a vicenda nelle creature \"ordinarie\": la vita e la morte (gli zombie, i vampiri), maschio e femmina (l'ermafrodita, uno degli archetipi junghiani).\nIII tipo: il sovrannaturale.\nI mostri appartenenti a questo tipo presentano caratteristiche che, contravvenendo alle leggi naturali e della fisica, dovrebbero a rigor di logica essere impossibili.\nTra queste, le pi\u00f9 comuni fin dai tempi antichi sono l'immortalit\u00e0, l'invulnerabilit\u00e0 e un elenco piuttosto lungo di poteri sovrannaturali, dalla telepatia all'invisibilit\u00e0, in vari casi legati a percezioni extrasensoriali. Si tratta, solitamente, di caratteristiche interpretate al negativo: l'impossibilit\u00e0 di morire, di essere feriti, di essere visti e cos\u00ec via; o, al contrario, di capacit\u00e0 straordinarie come il saper uccidere o pietrificare con lo sguardo, spostarsi all'istante da un luogo all'altro, leggere nel pensiero, predire il futuro o conoscere ci\u00f2 che nessuno sa. In questo senso, anche gli indovini sono da considerarsi mostri nell'accezione di \"prodigi\" e, in effetti, essi in origine avevano sovente sembianze mostruose come il Pitone ucciso da Apollo.\nNell'antichit\u00e0 sono piuttosto frequenti mostri di questo tipo, dalla Gorgone alla Sfinge, entrambe femminili. Anche nel Medioevo godono di notevole fortuna, come dimostrano ad esempio il basilisco, il drago sputafuoco e la mandragola (quest'ultima appartenente anche al ).\nAltre classificazioni.\nOltre alla classificazione in tre tipi proposta qui sopra, ne esistono varie altre che prendono in esame parametri differenti e altrettanto legittimi.\nIl primo fa riferimento alla cosiddetta \"appartenenza di specie\". Il mostro, infatti, pu\u00f2 essere o meno in grado di riprodursi, presentandosi - secondo i casi - o come un esemplare unico o come una specie vera e propria, diffusa su un territorio nel quale prende pi\u00f9 o meno parte alle dinamiche della catena alimentare, di generazione in generazione.\nSe \u00e8 vero che la maggior parte dei mostri appartiene a un gruppo pi\u00f9 ampio di suoi simili (i centauri, i satiri, gli orchi, i draghi, etc.), sono altres\u00ec attestati diversi casi di creature che costituiscono un \"unicum\" nel loro genere. Si tratta, solitamente, di esseri generati per una punizione divina (Scilla), un esperimento umano (la Creatura di Frankenstein) o un accoppiamento aberrante tra specie fra loro incompatibili (il Minotauro).\nQuesta, tuttavia, \u00e8 una regola che conosce varie eccezioni. La Fenice, per esempio, \u00e8 un essere vivente sovrannaturale che rinasce dalle sue stesse ceneri, secondo un particolare fenomeno di palingenesi che lo rende unico oltre che immortale (lo stesso esemplare torna in vita, infatti, ogni 500 anni).\nUn secondo parametro fa invece riferimento al modo naturale o artificiale con cui il mostro ha avuto origine. La maggior parte dei \"mostri\" risponde alla prima tipologia, ma esistono vari casi in cui \u00e8 l'uomo, con le sue conoscenza, a dare vita a un nuovo essere. Ricordiamo, in particolare, la gi\u00e0 citata Creatura di Frankenstein (frutto del delirio di onnipotenza dello scienziato), il Golem e l'homunculus (legati rispettivamente alla Cabala ebraica e all'alchimia), gli animali antropomorfi del dottor Moreau.\nLa sperimentazione, inoltre, pu\u00f2 essere condotta dall'uomo anche su s\u00e9 stesso, giungendo a risultati inquietanti come raccontato da Stevenson nel romanzo \"Lo strano caso del dottor Jekyll e del signor Hyde\".\nUn terzo possibile parametro \u00e8 il modo stesso in cui il mostro viene percepito e recepito da chi ne parla o scrive. Normalmente, infatti, il mostro \u00e8 avvertito come una presenza negativa, in quanto orribile alla vista e crudele nel comportamento. Non sempre, tuttavia, ci\u00f2 corrisponde a verit\u00e0; in vari casi, anzi, la deformit\u00e0 o - pi\u00f9 in generale - la \"straordinariet\u00e0\" di tale essere \u00e8 motivo di timore reverenziale, rispetto, compassione. Ad esso, infatti, si attribuiscono spesso poteri sovrannaturali, oppure in lui si riconosce qualcosa di umano verso cui provare empatia, solidariet\u00e0, fratellanza, in nome del \"genere umano\" nel senso pi\u00f9 ampio del termine.\nIn tali casi, per\u00f2, il concetto di mostro si sovrappone e stratifica con quello di \"freak\", come avviene per Elephant Man, Edward mani di forbice e, per l'appunto, i fenomeni da baraccone di \"Freaks\".\nPercezione e ricezione del mostro.\nIl concetto o \"categoria mentale\" di \"\"mostro\"\" \u00e8 strettamente legato alla sensibilit\u00e0 di un dato popolo o di una data epoca; risponde quindi a fattori culturali, ambientali, geografici, temporali. La prospettiva con cui si interpreta di volta in volta il significato (implicito o esplicito) del mostro, dipende inoltre dal modo in cui si intende indagare gli elementi caratteristici del mostro stesso. Il punto di vista religioso, ad esempio, nel mette in luce la connessione col sacro; quello biologico, al contrario, studia i fattori che determinano o influenzano il presentarsi di abnormit\u00e0 e deformit\u00e0. Antropologia e psicologia, invece, pongono l'accento sul \"mostro\" come categoria, pi\u00f9 o meno contrapposta a quella di \"essere umano\" o all\"individuo\". Infine, arti visive, satira e parodia si fanno spesso interpreti personali e originali di aspetti meno appariscenti di tali creature, anche forzandone l'immagine socialmente condivisa.\nPer una trattazione pi\u00f9 sistematica di tali singoli aspetti e prospettive, si vedano i paragrafi \"infra\".\nIl mostro nella religione.\nIn religione il \"mostro\" viene percepito diversamente secondo l'epoca di riferimento. Due sono quelle principali: la prima \u00e8 quella antica, in cui la religione sfumava nella mitologia; la seconda \u00e8 quella cristiana e post-cristiana.\nReligioni antiche e mitologia.\nNelle religioni antiche, cos\u00ec come nella mitologia, il mostro \u00e8 una creatura dai caratteri ambigui, associata tanto al Bene quanto al Male. In ogni caso, tuttavia, \u00e8 vista come un essere sacro e, in quanto tale, inviolabile. Profanare il corpo di un mostro (anche con la sola vista) o ucciderlo richiede solitamente la purificazione, come nel caso del mito di Apollo e Pitone, o la morte del responsabile, senza distinzione tra umani e dei.\nOltre ai gi\u00e0 citati centauri e satiri, presso gli antichi Greci possiamo annoverare, a titolo di esempio, creature straordinarie come la Chimera, l'Idra, Gerione, Cerbero, le Sirene, le Arpie, i Ciclopi, Scilla e Cariddi, Medusa, Argo.Frequenti sono anche i mostri marini, come quello inviato da poseidone a favore degli Achei per divorare l'indovino troiano che diffidava del dono del cavallo di legno.\nParticolarmente bizzarri sono gli esseri viventi descritti da Luciano di Samosata nelle \"Storie vere\" con intenti parodici verso il mito; tra questi ricordiamo i \"Nefelocetauri\" (centauri-nuvola), le \"Onoschelee\" (donne-asino) e gli \"Psett\u00f2podi\" (dai-piedi-di-rombo).\nIn altre culture antiche, troviamo invece i mostri dei sepolcri egizi, gli dei antropomorfi e i faraoni stessi tornati in vita. Anche gli dei orientali talvolta vengono raffigurati con sembianze mostruose, si pensi alla dea K\u0101l\u012b con quattro braccia.\nDopo l'avvento del Cristianesimo (in Occidente).\nIn epoca cristiana abbiamo la comparsa del mostro percepito in chiave pi\u00f9 negativa, come una creatura che, in generale, incarna il male.\nLa Grande Bestia, mostro sotto ogni punto di vista, viene rappresentata spesso con aspetto straordinario: corna e zoccoli, deformit\u00e0 anatomiche, denti aguzzi, attributi sessuali vergognosi e insieme seni femminili ad indicare la perversione (mentre, nelle religioni antiche, l'androgino \u00e8 un archetipo pi\u00f9 sfumato). Dante la dipinge come un demonio gigante, intrappolato per sempre nella sua ira, che riversa con veemenza su chi ha tradito Dio.\nIl mostro nelle scienze e pseudoscienze.\nAntropologia.\nDal punto di vista antropologico, la categoria di \"mostro\" definisce, per contrapposizione o rispecchiamento, quella di \"essere umano\"; investe cio\u00e8 i confini, talora netti talora sfumati, fra \"umano\" e \"bestiale\".\nPresso i popoli primitivi, le due categorie non appaiono mai del tutto distinte, bens\u00ec sovrapposte o comunque abbastanza fluide. L'uomo, difatti, non si vede ancora come un vero e proprio \"unicum\" della natura, come \"altro\" rispetto al mondo animale. il mostro, su tali basi (religiose, sociali e psicologiche) diviene quindi un elemento di contatto, un ponte fra l'uomo stesso e ci\u00f2 che lo circonda, spesso con caratterizzazioni magiche, sovrannaturali e propiziatorie.\nMano a mano che l'Homo sapiens acquista consapevolezza di una propria supposta \"unicit\u00e0\" (riflessa soprattutto nei miti e negli studi storico-filosofici, come anche in quelli scientifici), la categoria di \"mostro\" tende sempre pi\u00f9 a contrapporsi a quella di \"essere umano\". I confini si fanno pi\u00f9 netti: alla mostruosit\u00e0 \"fisica\" si accompagna sovente quella \"morale\". Un esempio significativo \u00e8 dato dal determinismo genetico di pseudoscienze come la fisiognomica.\nFin dall'antichit\u00e0, comunque, il tema dell'Homo sapiens tramutato in animale, di solito per una maledizione, \u00e8 tipico\u00a0\u2013 oltre che dei racconti mitologici \u2013 anche delle fiabe e del folklore in generale. Tra i casi pi\u00f9 significativi vi sono \"La bella e la bestia\", Melusina e il topos del principe trasformato in ranocchio. Una rivisitazione moderna, che capovolge tuttavia la prospettiva, \u00e8 nel film d'animazione \"Shrek\", dove l'elemento bestiale \u00e8 a tutti gli effetti positivo quanto quello umano (vedi anche Il mostro nella parodia e nella satira).\nL'et\u00e0 moderna, tuttavia, ha conosciuto e conosce tuttora numerose eccezioni a tale tendenza, ormai - tra l'altro - da considerarsi non pi\u00f9 come \"pensiero dominante\" presso la comunit\u00e0 scientifica e, meno, la societ\u00e0. Arte, filosofia e cinema, oltre alle nuove conoscenze biologiche e genetiche, hanno contribuito a ridefinire le categorie \"mostruosit\u00e0/normalit\u00e0\" secondo criteri meno nitidi, e con varie zone d'ombra ancora da indagare. Tra gli intellettuali che, pi\u00f9 di altri, hanno tentato di scardinare il confine fra \"umano\" e \"bestiale\", si ricordano in particolare Mary Shelley, Tod Browning e Jean Cocteau.\nBiologia.\nIn biologia ed embriologia, \u00e8 definito mostro un individuo che presenta una struttura profondamente diversa (per abnormit\u00e0 o deformit\u00e0) rispetto a quella degli altri individui della sua stessa specie.\nI \"mostri biologici\" sono noti fin dall'antichit\u00e0, epoca in cui si pensava che fossero il risultato di accoppiamenti innaturali accompagnati o meno da una punizione divina (quello del minotauro \u00e8, in questo senso, un mito esemplare dal punto di vista etico dell'uomo dell'antica Grecia).\nPlinio il Vecchio, nella sua \"Naturalis Historia\" descrive spesso ci\u00f2 che di \"mostruoso ed eccezionale\" la natura offriva ai suoi occhi di storico e naturalista: ciclopi, Androgini \"che hanno l'uno e l'altro sesso, e usano insieme come torna lor bene\", \"huomini co' piedi volti al contrario, avendo otto dita in ciascun piede, e in molti monti sono huomini con capi di cane\", assieme anche ad \"anfisbene\", draghi, lupi cervieri, gatti mammoni, la sfinge e il basilisco. Molti di questi cosiddetti mostri si riveleranno inesistenti. Plinio stesso ha sempre raccontato di questi esseri fantastici poich\u00e9 credeva nella loro realt\u00e0, e ne narrava per divulgare e informare (quando non era sicuro dell'esistenza di qualcosa, inseriva un \"dicitur\").\nL'opera di Plinio \u00e8 fondamentale poich\u00e9 su di essa si baseranno tutti gli studi dei naturalisti dei secoli successivi, e soprattutto nel Cinquecento.\nNei primi secoli d.C., il mostruoso venne trattato anche da Claudio Eliano, nel \"De natura animalium\", da Oppiano di Apamea nel \"Cynegetica\", Solino nel \"De mirabilis mundi\".\nNell'ambiente alessandrino venne redatto in greco le \"Cyranidi\", uno dei testi ripresi dai naturalisti rinascimentali: \u00e8 un'opera a carattere ermetico, magico e medico, dove vengono menzionati e descritti serpenti e draghi.\nSono soprattutto questi esseri mitologici a venire delineati meglio nel corso del Medioevo, come creature mostruose e simboli del male. Isidoro di Siviglia se ne occupa nel libro XII dell\"'Etymologiarum\", dal titolo \"De animalibus\". Ricorda il basilisco \"rex serpentium\", l'anfisbena \"quod duo capita habeat, unum in loco suo, alterum in cauda\".\nNel 1642, Ulisse Aldrovandi affront\u00f2 la questione con lo spirito del naturalista, nel classico \"Monstrorum historia cum Paralipomenis historiae omnium animalium\".\nOggi il mondo scientifico \u00e8 invece concorde nel ritenere che tali mostri derivino da turbe dello sviluppo embrionale, causate da fattori genetici e/o ambientali. Tra le deformit\u00e0 pi\u00f9 note, vi sono quelle dei siamesi e dei focomelici.\nLa branca che si occupa dei mostri embrionali prende il nome di teratologia o teratogenesi, dal greco \u03c4\u03ad\u03c1\u03b1\u03c2 (t\u00e8ras; \"prodigio\", \"portento\", \"essere mostruoso\"). Lo studioso Geoffroy Saint-Hilaire ha anche elaborato una loro classificazione, accettata da gran parte della comunit\u00e0 scientifica.\nPsicologia.\nLetto in chiave psicologica, il \"mostro\" diviene lo specchio in cui il soggetto si guarda. Secondo i differenti canoni estetici, princ\u00ecpi, valori e via dicendo, la mostruosit\u00e0 dell'essere sar\u00e0 l'immagine riflessa di ci\u00f2 che il soggetto teme (a pi\u00f9 livelli) in s\u00e9 stesso, negli altri, in una data situazione. Di solito, tale legame assume una qualche consapevolezza, seppure inconscia, nel sogno e specialmente nell'incubo.\nLa dimensione onirica, dal suo canto, tende a operare delle trasformazioni su come il sognatore percepisce la realt\u00e0, comprese persone, oggetti, ambienti ed episodi a lui ben noti e familiari. Per il fenomeno della traslazione, il soggetto, ad esempio, trasferisce (trasla) nel mostro le proprie paure verso un evento poco rassicurante, una conoscenza ambigua, ecc.\nNon sempre, tuttavia, il processo messo in atto dall'attivit\u00e0 onirica o durante la veglia ha connotazioni negative. Se il soggetto ha un buon rapporto con s\u00e9 stesso e, di conseguenza, con il mondo esterno, la sua rappresentazione del mostro sar\u00e0 in realt\u00e0 uno specchiarsi per vedere in esso la propria identit\u00e0 nascosta. Si tratta, in questo caso, della ricognizione, con la quale l'individuo riconosce s\u00e9 stesso nell'altro, senza avvertire una cesura netta fra mondo interiore e mondo esteriore. La proiezione, al contrario, proietta nel mostro (cio\u00e8 l'altro), tutto ci\u00f2 che il soggetto non accetta in s\u00e9 stesso, frapponendo una soluzione di continuit\u00e0 fra l'Io e il mondo: il primo viene vissuto come un baluardo, dimora del \"giusto\" e del \"bello\", assediato dal secondo, ricettacolo dell\"ingiusto\" e del \"brutto\".\nVisto in questa chiave, il mostro \u00e8 quindi un indice o una cartina al tornasole di come viene interpretata l\"alterit\u00e0\".\nSpesso i soggetti pi\u00f9 propensi a operare una ricognizione piuttosto che una proiezione sono quelli in et\u00e0 adolescenziale, che tendono a simpatizzare con la condizione di reietto, goffo e incompreso del mostro. Gli adulti, invece, s'identificano generalmente con creature il pi\u00f9 possibile ordinarie ed armoniche, viste, in quanto tali, come portatrici di ordine fisico e morale.\nUn caso significativo che mette in luce tale inclinazione, \u00e8 dato dal racconto fantascientifico \"Sentinella\" di Fredric Brown, nel quale il lettore \u00e8 portato a solidarizzare totalmente col protagonista, dando per scontato che si tratti di un umano in guerra con orribili alieni su un altro pianeta; salvo scoprire, nel finale, che il protagonista \u00e8 l'alieno, mentre i nemici che combatte sono mostri \u201c\"con solo due braccia e due gambe, quella pelle d'un bianco nauseante, e senza squame\u201d\". L'empatia fra il soggetto (che ritiene s\u00e9 stesso la norma) ed il mostro si fonda, dunque, su un equivoco che, una volta risolto, spiazza le convinzioni e proiezioni iniziali del soggetto.\nUn caso particolare di percezione psicologica del mostro (nello specifico dell'ibrido) \u00e8 nella sensibilit\u00e0 di Eugenio Montale. Nel racconto \"Reliquie\" (da \"Farfalla di Dinard\"), l'okapi \u00e8 descritto come \"un esemplare unico al mondo\" perch\u00e9 \"mezzo asino, mezzo zebra, mezzo gazzella, mezzo angelo\". Una sorta, dunque, di animale custode - oltre che \"senhal\" di Clizia - del quale lo scrittore, tuttavia, mette a nudo tutta la fragilit\u00e0. Come lui, l'okapi \"trema di terrore se vede gli uomini: \u00e8 troppo delicato per stare tra belve come noi\".\nZoologia e criptozoologia.\nAlcune specie viventi, soprattutto animali, sono state ritenute a lungo dei \"mostri\" per via delle loro caratteristiche, interpretate di volta in volta come ibride o deformi. Tra queste spiccano l'ornitorinco e l'okapi.\nIl primo, secondo un mito aborigeno, sarebbe il frutto di uno stupro subito da un'anatra da parte d'un topo d'acqua. L'episodio mette in luce due aspetti:\nIl secondo \u00e8 invece \"definibile solo per approssimazione, quasi \"via negationis\"\". Esso, infatti, come prova a descriverlo Montale in \"Reliquie\" (da \"Farfalla di Dinard\"), \u00e8 \"mezzo asino, mezzo zebra, mezzo gazzella, mezzo angelo\".\nTuttavia, in seguito alle nuove scoperte (a partire dalla classificazione scientifica di Linneo), la zoologia ha interpretato diversamente tali esemplari assieme a molti altri, rinunciando all'utilizzo in tal senso del concetto di \"mostro\". Quest'ultimo, difatti, \u00e8 passato ad indicare, pi\u00f9 propriamente in ambito biologico, gli individui che si discostano in modo accentuato rispetto alla norma della propria stessa specie.\nAncora oggi, per\u00f2, alcuni fautori della pseudoscientifica criptozoologia, si avvalgono del termine \"mostro\" con intenti sensazionalistici. Cos\u00ec possono proporre come veritiere ricostruzioni di specie ibride inesistenti in natura, il cui corpo (imbalsamato tramite la tassidermia) o scheletro \u00e8 in realt\u00e0 un collage ottenuto con parti di vari animali. Ne sono un esempio la \"trota impellicciata\", il \"jackalope\", o la \"sirena delle Fiji\", oltre al \"gallo dal becco di giglio\" (\"Gryseonycta rostriflora\") proposto scherzosamente dal futurologo Douglas Dixon.\nIl caso pi\u00f9 celebre \u00e8 per\u00f2, probabilmente, il cucciolo di drago conservato in formaldeide, ritrovato nel gennaio del 2004 dal londinese David Hart tra varie cianfrusaglie nella sua casa: ormai un accertato falso.\nIl mostro nelle arti.\nArti visive.\nIn linea generale, l'arte si fa interprete visiva dei presupposti religiosi, sociali e psicologici da cui prende forma l'immagine stessa del mostro rappresentato di volta in volta. L'iconografia, quindi, rispecchia o perlomeno risente di una visione esterna che non le \u00e8 propria, componendo in un'unica opera elementi spesso variegati, sfaccettati e trasversali, tipici della cultura di riferimento.\nL'arte tuttavia, in particolare pittura e scultura, interpreta anche un ulteriore parametro, quello estetico, difficilmente attribuibile o riducibile a un discorso religioso, sociale e psicologico. La differente sensibilit\u00e0 con cui i popoli, in epoche diverse, hanno percepito le sembianze dei mostri testimonia, infatti, un approccio altrettanto distinto a categorie come \"bello/brutto\", \"giusto/sbagliato\", \"bene/male\", \"armonia/disarmonia\" (dove il discorso estetico sconfina dunque in una valenza etica).\nFigure mostruose venivano dipinte nei graffiti gi\u00e0 dai popoli primitivi, spesso in connessione con il sacro. Si tratta di espressioni figurative molto diffuse, destinate a suscitare stupore e orrore, forse\u00a0\u2013 come ritengono alcuni studiosi\u00a0\u2013 con un senso di compiacimento.\nIn India e nel Vicino Oriente, la mostruosit\u00e0 \u00e8 un elemento che quasi mai si accompagna in modo netto e puro ad un'espressione del male. Le forme fantastiche presentano una variet\u00e0 tale, quanto a deformit\u00e0 e abnormit\u00e0, da essere piuttosto indice della fantasia dell'autore (e del contesto culturale in cui agisce) e di una simbologia assai complessa. Divinit\u00e0 senza testa e quadrupedi privi delle zampe anteriori, come nei bronzi del L\u016brist\u0101n, sono esempi estremi di un approccio molto libero nei confronti della natura nel suo aspetto terrifico ma non necessariamente inquietante. Il \"mostruoso\", anzi, \u00e8 letto come una forma d'arte originale e raffinata. Frequenti inoltre, nel vicino Oriente, sono le raffigurazioni di tori alati, grifoni e draghi.\nMeno \"straordinari\" mostri dell'antico Egitto, nella cui religione sono frequenti divinit\u00e0 con corpo umano e testa animale (di ibis, di vacca, di leonessa, di falco, etc.) o viceversa, come la Sfinge che ha testa di donna e corpo di leonessa.\nIn contrasto con quella asiatica ed egizia \u00e8 invece la sensibilit\u00e0 dell'Europa occidentale, che molto deve alla contrapposizione piuttosto accentuata fra \"armonia\" e \"disarmonia\", tipica della mentalit\u00e0 della Grecia classica. Ad Atene e nelle altre \"p\u00f3leis\", infatti, le concezioni estetiche non permisero una rappresentazione del terrificante paragonabile a quelle orientali. Pittori e scultori, anzi, tentarono spesso di rendere armoniose le proporzioni dei mostri, anche quando questi (come i centauri e le sirene) erano il risultato ibrido di parti anatomiche provenienti da esseri viventi fra loro non congruenti (uomo/cavallo, uomo/pesce, uomo/uccello). In generale, inoltre, la mostruosit\u00e0 fisica tende ad accompagnarsi ad una mostruosit\u00e0 morale, secondo il principio opposto al \"kal\u00f3s ka\u00ed agath\u00f3s\". Il mostro, come nell'arte simbolica e allegorica medievale, incarna quindi una potenza malefica. Con la differenza che, a partire dal Medioevo, la rappresentazione acquista una maggiore valenza ornamentale (ad es. i doccioni) accanto a quella di monito, anche satirico, contro le tentazioni del Diavolo e la violenza in generale.\nLa sensibilit\u00e0 verso ibridi e affini diviene pi\u00f9 sfaccettata tra Ottocento e Novecento. Un caso particolare \u00e8 rappresentato dall'opera di Ren\u00e9 Magritte, in cui il mostro diviene simbolo di mistero, bellezza ancestrale e incomprensione dell'uomo verso se stesso e la natura.\nSatira e parodia.\nIl mostro compare in opere satiriche e parodistiche, nelle quali la sua diversit\u00e0 rispetto a ci\u00f2 che \u00e8 \"normale\" (ovvero \"nella norma\") evidenzia, esasperandoli, gli aspetti grotteschi della realt\u00e0 spesso, ma non sempre, con un chiaro intento di denuncia. Si ricordano, tra i vari esempi, le caricature ottocentesche di J.J. Grandville e \"Ubu re\" di Alfred Jarry.\nUn intento non propriamente satiresco, ma indice comunque del \"j'accuse\" ai costumi, \u00e8 nel racconto \"Come l'Uomo Ragno\" di Stefano Fantelli. Qui, una bambina dotata di una fervida immaginazione, vede gli adulti acquistare sembianze mostruose legate ai loro vizi, spesso di carattere ibrido e antropomorfo.\nMostri famosi.\nNel folklore e nelle fiabe.\nDiavoli.\nI \"diavoli\", nella religione cristiana, ebraica e Islamica (che li considerano angeli decaduti), sono spesso raffigurati come esseri deformi e mostruosi, ibridi fra umani e bestie, con una connotazione sempre negativa. Fra le caratteristiche a loro solitamente attribuite vi sono la coda, delle ali di pipistrello e le corna, come nell\"Inferno\" dantesco e nel \"Paradiso perduto\" di Milton. Sono inoltre creature legate al fuoco e agli Inferi (e quindi \"ctonie\").\nFrequente, specie nel Medioevo, \u00e8 la rappresentazione di comuni mortali (re, giudici, etc.) sotto forma di demoni, per sottolinearne la natura abietta e crudele nascosta da sembianze umane.\nUna trattazione sistematica delle gerarchie infernali \u00e8 nella \"Pseudomonarchia Daemonum\" (del 1577, in appendice al grimorio \"De prestigiis daemonum\" di Johann Weyer) e nel saggio-manuale \"Le livre rouge\" di Dourcet-Valmore.\nDraghi.\nI \"draghi\" sono creature mitico-leggendarie, apparentate ai rettili ma interpretate in modo molto diverso dai vari popoli. Presenza benefica nella mitologia cinese, in cui presenta un aspetto composito di varie parti di animali (), \u00e8 invece un essere demoniaco nel folklore europeo, dove acquista le ali e la capacit\u00e0 di sputare fuoco, oltre che di volare ().\nFolletti.\nI \"folletti\", detti anche \"piccolo popolo\" e \"spiritelli\", sono minuscole creature del folclore, specie del nord Europa. Spesso dispettosi ma non malvagi, non presentano sembianze mostruose nel senso di \"orribili\"; semplicemente la loro altezza li ascrive al secondo la classificazione dei mostri normalmente accettata come goblin e krampus.\nGnomi.\nGli \"gnomi\", spesso confusi con i folletti, sono nel folclore europeo delle creature fatate simili a uomini minuscoli. Descritti per la prima volta da Paracelso, sono spesso raffigurati come baffuti e barbuti, oltre che dotati di caratteristici cappelli a cono, spesso di colore rosso.\nPur non avendo un aspetto spaventoso, sono ugualmente da considerarsi dei \"mostri\" per via delle dimensioni: l'altezza abnorme, infatti, li classifica come .\nLupi mannari.\nI \"lupi mannari\", detti anche \"licantropi\" o \"uomini-lupo\", sono creature della mitologia e del folclore, divenute tipiche anche della letteratura e del cinema horror.\nSi tratta di normali esseri umani, la cui trasformazione in lupi dipende dal ciclo lunare e, in particolare, dal plenilunio. Spesso la condizione del licantropo \u00e8 interpretata come una punizione divina e una sorta di malattia trasmissibile ad altri individui attraverso il morso (e dunque il sangue).\nDescritti per la prima volta nel mito greco di Licaone, compaiono in numerosi racconti folclorici medievali e moderni, dove \u00e8 attestata la notizia secondo la quale possono essere uccisi solo con pallottole d'argento.\nMutaforma.\nI mutaforma sono esseri che hanno la capacit\u00e0 di mutare il proprio corpo in quello che vogliono tranne che in esseri umani se gi\u00e0 lo sono. Possono per\u00f2 liberamente trasformarsi a piacere in qualsiasi cosa loro vogliano (ad esempio animali, alieni, oggetti)\nEsistono vari tipi di mutaforma: completi, semicompleti e normali: completi sono quelli che riescono a mutare ogni parte del corpo\nsemicompleti invece riescono a mutare tutto il corpo con difficolt\u00e0 normali si trasformano gli arti. I mutaforma possono essere umanoidi e sovrannaturali\nOrchi.\nGli \"orchi\" (\"ogres\" in inglese), nel folclore e nelle fiabe dei paesi europei, specialmente nordici, sono mostri antropomorfi giganteschi, crudeli e divoratori di carne umana. Hanno una barba folta e irsuta ed un ventre prominente.\nL'orco del folclore \u00e8 correlato a quello della mitologia norrena (\"orc\" in inglese), da cui non sempre \u00e8 chiaramente distinguibile.\nStreghe.\nCon il termini \"strega\" s'intende tradizionalmente una persona che esercita la stregoneria e si ritiene dotata di poteri occulti, attribuiti in genere a rapporti con il Diavolo ().\nSecondo i casi, la strega \u00e8 raffigurata come \"straordinariamente bella\" o \"straordinariamente brutta\". Nella fiaba \"Biancaneve e i sette nani\", ad esempio, Grimilde \u00e8 all'inizio la donna \"pi\u00f9 bella del reame\", poi divenuta seconda alla figliastra e infine resa per sempre deforme da un suo stesso filtro (dettaglio che implica la morale della punizione divina).\nAnche il carattere della strega \u00e8 soggetto a interpretazioni e percezioni diverse, che vanno da un'efferata crudelt\u00e0 a una disinteressata generosit\u00e0 (con varie sfumature intermedie). In varie fiabe, ad esempio, \u00e8 questa creatura ad aiutare l'eroe regalandogli un oggetto magico o rivelandogli un segreto utile, spesso dopo avergli fatto superare delle prove.\nVampiri.\nI vampiri sono morti che tornano dalla tomba per succhiare ai vivi l'essenza vitale, spesso rappresentata dal sangue. Sono attestati in tutti i continenti, con nomi e \"modus operandi\" assai diversi. Ci\u00f2 che li accomuna \u00e8 la compresenza in loro di due caratteristiche opposte, la vita e la morte, che li rendono creature e mostruose. Nell'immaginazione popolare, inoltre, possiedono doti : la capacit\u00e0 di trasformarsi in pipistrello, l'immortalit\u00e0 (nonostante siano \"tecnicamente\" morti e privi di ogni attivit\u00e0 vitale corporea), l'assenza del loro riflesso negli specchi, l'autonomia della loro ombra. Il Vampiro, nel folklore, pu\u00f2 essere ucciso o con un paletto di legno (solitamente di frassino) impiantato nel cuore oppure esponendolo alla luce del sole: infatti i Vampiri la temono, come anche le chiese.\nZombie.\nSono esseri cadaverici presentanti evidenti segni di decomposizione e di degrado, si cibano prevalentemente di umani mangiandone l'intero corpo o semplicemente divorandone il cervello. Sono spesso legati a fenomeni di mutazioni genetiche o da evocazioni spirituali, essendo morti viventi non hanno n\u00e9 meta n\u00e9 scopo e vivono soltanto per mangiare."}
{"id": "351981", "revid": "174925", "url": "https://it.wikipedia.org/wiki?curid=351981", "title": "Alte Pinakothek di Monaco", "text": ""}
{"id": "351989", "revid": "2144915", "url": "https://it.wikipedia.org/wiki?curid=351989", "title": "Bilirubina", "text": "La bilirubina \u00e8 un pigmento di colore giallo-rossastro (da cui il nome), contenuto nella bile ed \u00e8 un prodotto del catabolismo dell'emoglobina nei vertebrati. \nLa parola deriva dal latino \"bilis\", bile, e \"ruber\", rosso.\n\u00c8 stata trovata anche nelle piante.\nChimica.\nLa bilirubina \u00e8 costituita da una catena aperta di quattro anelli pirrolici (tetrapirrolo). All'interno degli eme, questi quattro anelli sono collegati in un anello pi\u00f9 grande, chiamato anello porfirinico. \nLa bilirubina pu\u00f2 essere \"coniugata\" con una molecola di acido glucuronico che la rende solubile in acqua (vedi sotto). \nLa bilirubina \u00e8 molto simile al pigmento di ficobilina utilizzato da alcune alghe per catturare l'energia luminosa e al fitocromo utilizzato dalle piante per sentire la luce. Tutti questi contengono una catena aperta di quattro anelli pirrolici.\nCome questi altri pigmenti, alcuni dei doppi legami in bilirubina si isomerizzano quando sono esposti alla luce. Questo \u00e8 usato nella fototerapia dei neonati con iperbilirubinemia : gli E, Z-isomeri di bilirubina formati all'esposizione chiara sono pi\u00f9 solubili di Z, Z-isomeri non illuminati, poich\u00e9 viene rimossa la possibilit\u00e0 di legami idrogeno intramolecolari. Ci\u00f2 consente l'escrezione della bilirubina non coniugata della bile.\nAlcuni libri di testo e articoli di ricerca mostrano l'isomero geometrico errato di bilirubina. L'isomero naturalmente presente \u00e8 Z, Z-isomero.\nFisiologia.\nLa bilirubina si forma per l'80% dalla distruzione di globuli rossi senescenti nel sistema reticolo endoteliale e per il 20% dal catabolismo di emoproteine sieriche (mioglobina, citocromi, perossidasi, catalasi). L'emoglobina contenuta negli eritrociti viene catabolizzata, con rottura del suo caratteristico anello protoporfirinico e l'eme che viene liberato grazie all'eme-ossigenasi viene convertito in biliverdina con distacco del ferro e della globina.\nLa biliverdina a sua volta viene trasformata in bilirubina grazie ad un enzima citosolico detto \"biliverdina-reduttasi\". Questa bilirubina \u00e8 detta \"non coniugata\" (o \"indiretta\") ed \u00e8 insolubile, quindi per essere trasportata nel torrente circolatorio deve essere legata ad una proteina sierica prodotta dal fegato, l'albumina. La bilirubina non coniugata viene inviata al fegato dove passa dai sinusoidi alle cellule epatiche all'interno delle quali si distacca dall'albumina e viene coniugata con acido glucuronico con formazione della \"bilirubina diretta\" o \"coniugata\".\nAssieme all'albumina, la bilirubina non coniugata raggiunge il fegato dove viene internalizzata grazie alla presenza di una proteina vettrice epatica chiamata ligandina.\nNel fegato la bilirubina viene coniugata con acido glucuronico. Questo processo \u00e8 catalizzato da un enzima microsomiale detto uridina difosfoglucuronil transferasi (UDPGT) e ne deriva la bilirubina monoglucuronide e la bilirubina diglucuronide. Il deficit ereditario di questo enzima \u00e8 la causa della sindrome di Crigler-Najjar, che si manifesta con ittero severo e persistente. Il deficit parziale della attivit\u00e0 dell'UDPGT \u00e8 invece alla base della Sindrome di Gilbert.\nLa bilirubina cos\u00ec coniugata \u00e8 resa solubile e viene quindi escreta dall'epatocita nella bile, e viene poi riversata nell'intestino tenue; giunta nelle regioni distali del tenue (ileo) e nel colon, viene scissa dalle \u03b2-glucuronidasi in acido glucuronico e bilirubina. Buona parte di quest'ultima, poi, viene ridotta in urobilinogeno da enzimi della flora batterica intestinale. Una piccola quota dell'urobilinogeno prodotto (circa il 20%) e della bilirubina rimasta non processata dai batteri viene riassorbita dalla mucosa ileo-colica e mandata in circolo. L'urobilinogeno ematico \u00e8 per lo pi\u00f9 captato dagli epatociti, che provvederanno a reimmetterlo nel circuito biliare, mentre in piccola parte viene filtrato a livello renale, qui ossidato in forma di urobilina ed infine espulso con l'urina: \u00e8 proprio l'urobilina a dare all'urina il suo caratteristico colore giallo paglierino. La maggior parte dell'urobilinogeno (circa l'80%) viene invece ulteriormente trasformato, ad opera della flora del colon, in stercobilina, che verr\u00e0 espulsa con le feci. La bilirubina e i suoi derivati (stercobilina) conferiscono alle feci il loro caratteristico colore marrone.\nTest di laboratorio.\nLa bilirubinemia \u00e8 un test di laboratorio che viene utilizzato per determinare quali livelli di bilirubina siano pi\u00f9 elevati ed indagare sulle cause, tipicamente associate alle disfunzioni epatiche:\nPatologia.\nNelle malattie in cui viene distrutta troppa emoglobina oppure l'eliminazione di questa non funziona bene, la bilirubina si accumula nel sangue e nel corpo.\nL'aumento della bilirubina plasmatica oltre il valore di 3\u20134\u00a0mg/dl conferisce alla cute e alle sclere un colorito giallastro, definito ittero. \u00c8 il caso dell'ittero emolitico, mentre nell'ittero da ritenzione apprezziamo una quantit\u00e0 diminuita di bilirubina.\nQuesta situazione si verifica inoltre comunemente nei neonati nei primi giorni dopo il parto (ittero neonatale), perch\u00e9 il numero di globuli rossi necessario alla vita indipendente \u00e8 minore di quello necessario per la vita intrauterina.\nTuttavia anche nei neonati, se il livello di bilirubina nel sangue supera una soglia critica (molto pi\u00f9 alta di quella necessaria a colorare la pelle), si possono produrre danni al cervello: infatti il pigmento, in concentrazioni di oltre i 20\u00a0mg/dl, inizia a depositarsi soprattutto ai gangli della base (Kernittero). Per questo motivo, l'analisi della bilirubina \u00e8 un'analisi di routine nei primi giorni dopo la nascita.\nLa terapia consiste nell'esporre il neonato alla luce fluorescente (fototerapia o elioterapia), in modo che la bilirubina si scomponga in sostanze pi\u00f9 solubili ed eliminabili facilmente."}
{"id": "351990", "revid": "2036605", "url": "https://it.wikipedia.org/wiki?curid=351990", "title": "Clodione", "text": "Origini.\nEra figlio del re dei Franchi Sali della dinastia merovingia, Faramondo, e di una delle sue mogli. Era anche nipote del Duca franco Marcomero.\nBiografia.\nIl primo re dei Franchi Sali di cui si hanno notizie precise \u00e8 Clodione, il capelluto (tutti i capi delle trib\u00f9 dei Franchi Sali, come sostiene Gregorio di Tours, venivano scelti tra le famiglie pi\u00f9 nobili e, contrariamente ai loro sudditi, portavano i capelli lunghi (criniti reges). Le due principali fonti per la storia di Clodione sono Gregorio di Tours e Sidonio Apollinare.Nella \"Historia Francorum\" Gregorio scrive \u00abFaramundo rege, Chlodionem filium eius\u00bb quando narra che succedette al padre, mentre in un passo successivo afferma che regn\u00f2 per 20 anni, ma non ci sono basi per ritenere che Faramundo sia una figura storica.\nClodione, secondo Gregorio di Tours, visse a Dispargum, che, probabilmente, era pi\u00f9 un castello che non un villaggio, comunque una localit\u00e0 che fino ad oggi non \u00e8 stata ancora individuata (una delle ipotesi \u00e8 che potrebbe trovarsi in una zona del Brabante, dove oggi si trova Diest, oppure nelle vicinanze di Duisburg, in Renania Settentrionale-Vestfalia).\nClodione, che \u00e8 una figura storica, \u00e8 stato presumibilmente solo uno dei tanti leader Franchi che hanno invaso la Gallia romana. Attorno al 431 invase il territorio dell'Artois spingendosi verso sud, arrivando alla strada romana che collegava Arras a Colonia, passando per Cambrai. Prima di poter raggiungere la via di comunicazione, fu duramente sconfitto dal comandante dell'esercito romano, Ezio, comandante militare della Gallia, e dal suo generale Maggioriano, successivamente imperatore romano, nella battaglia di Vicus Helena.\nIn poco tempo per\u00f2 Clodione si riprese e, dopo aver sconfitto i Romani, pot\u00e9 presto impossessarsi della citt\u00e0 di Cambrai. Avendo il controllo della via di comunicazione romana, avanz\u00f2 occupando tutto il paese fino alla Somme e fece di Tournai, citt\u00e0 sulla Schelda, la capitale dei Franchi Sali. Era cos\u00ec iniziato quell'espansionismo e quel processo storico che avrebbero poi portato alla formazione dell'odierna Francia.\nClodione mor\u00ec tra il 448 e il 449 e il potere pass\u00f2 a Meroveo, da cui prender\u00e0 il nome la dinastia Merovingia. Non si sa di preciso se costui fosse figlio di Clodione o un capotrib\u00f9 salito al potere.\nLo storico romano contemporaneo, Prisco, scrive di avere visto di persona a Roma \u201cun giovane ancora senza barba sulle guance e con i capelli biondi cos\u00ec lunghi che cadevano sulle spalle. Ezio ne aveva fatto il suo figlio adottivo\u201d. Prisco riferisce che la scusa che Attila addusse per muovere guerra contro i Franchi fu la morte del loro re e la disputa fra i suoi figli per la successione, con il pi\u00f9 anziano appoggiato da Attila ed il minore appoggiato da Roma. Siccome Clodio mor\u00ec poco prima dell\u2019invasione unna della Gallia, questo suggerisce che Meroveo era effettivamente figlio di Clodione.\nDiscendenza.\nClodione, da una moglie, di cui non si conosce il nome, ebbe un figlio:"}
{"id": "351991", "revid": "339392", "url": "https://it.wikipedia.org/wiki?curid=351991", "title": "K 271a", "text": ""}
{"id": "351994", "revid": "775372", "url": "https://it.wikipedia.org/wiki?curid=351994", "title": "Bandiere della marina degli Stati Confederati d'America", "text": "Bandiere, fiamme e bandiere di bompresso, 1861-1863.\nLa bandiera della Marina.\nLa bandiera della Marina degli Stati confederati era uguale alla bandiera nazionale, il modello dal 1861 al 1863 nota come \u201cStars and Bars\u201d. Era spiegata a poppa della nave.\nCome la bandiera usata a terra, le \u201cStars and Bars\u201d della Marina si trovano con un vario numero di stelle disposte in vario modo. Le bandiere della Marina avevano da sette a tredici stelle. Esse erano pi\u00f9 spesso regolamentari di quanto non fossero quelle a terra, con le stelle in circolo, ma spesso il circolo racchiudeva una stella centrale. Esistono comunque altri modelli diversi da quelli a disposizione circolare.\nLa fiamma.\nNella Marina confederata la fiamma del 1861 era basata sulla \u201cStars and Bars\u201d. Dato che quest'ultima deriva il suo disegno dalla \u201cStars and Stripes\u201d degli Stati Uniti, la Fiamma del periodo 1861-1863 era assai simile a quella degli Stati Uniti.\nMentre la fiamma della Marina USA aveva l'unione con 13 stelle (7 per il naviglio sottile), e due strisce, una Bianca e una rossa, la Fiamma della Marina Confederata aveva le stelle corrispondenti in numero agli Stati della Confederazione, e tre strisce, rossa bianca e rossa. In relazione al momento di manifattura, come la Bandiera, la Fiamma poteva avere da sette a tredici stelle.\nC'\u00e8 una sola fiamma della Marina confederata di questo tipo, sopravvissuta: la fiamma della CSS McRae ha dieci stelle nella sua unione azzurra, e tre strisce. La striscia rossa inferiore \u00e8 molto stretta, e suggerisce che questa fiamma possa essere stata ricavata da una Fiamma USA modificata.\nUn'altra testimonianza sul disegno della fiamma in questo periodo si trova in \u201cMemoirs of Service Afloat during the War Between the States\u201d, dell'ammiraglio Raphael Semmes, CSN. Di fronte a pag. 124 si trova una tavola con i ritratti di alcuni ufficiali della CSS Alabama. Incluse fra le vignette navali vi sono due fiamme come sopra illustrato. Ambedue queste fiamme hanno otto stelle in due file da quattro sull'unione e tre strisce, rossa, bianca e rossa.\nBandiera di bompresso.\nPer tradizione ereditata dalla marina britannica, la bandiera di bompresso della marina \u00e8 il cantone della bandiera. La marina confederata port\u00f2 avanti questa tradizione. Poich\u00e9 nel periodo 1861-1863 la bandiera era la \"Stars and Bars\", la bandiera di bompresso era una bandiera azzurra caricata di stelle bianche. Tranne che per il numero delle stelle, era identica alla bandiera di bompresso della marina unionista.\nL'unica bandiera di bompresso di questo periodo sopravvissuta \u00e8 quella della CSS \"Atlanta\". Ha solo sette stelle, e sebbene fosse a bordo dell\"'Atlanta\" quando questa fu catturata nel giugno 1863, potrebbe datare ad un periodo precedente. Come la bandiera, le bandiere di bompresso in uso in questo periodo probabilmente potevano avere un numero di stelle variabile da sette a tredici.\nBandiere, Fiamme e Bandiere di bompresso, 1863-1865.\nLa Bandiera della Marina.\nLa bandiera della Marina degli Stati confederati era uguale alla bandiera nazionale, nel modello fra il 1863 e il 1865 noto come \"Stainless Banner\".\nVenticinque giorni dopo che la \"Stainless Banner\" era diventata la bandiera confederata ufficiale, il Segretario della Marina pubblic\u00f2 il regolamento per le bandiere della marina. Invece delle dimensioni in rapporto di 1 a 2 ufficialmente prescritte per la bandiera nazionale, il regolamento prescriveva che la bandiera avesse una lunghezza pari a una volta e mezza l'ampiezza. Nei fatti, le bandiere nazionali preparate a quel tempo per l'esercito corrispondevano nelle proporzioni al regolamento della marina.\nLa fiamma.\nLa nuova fiamma prescritta nel regolamento del 1863 era basata sul disegno della nuova bandiera. Non esistono, comunque, esemplari di una fiamma conforme al regolamento.\nSopravvive una fiamma della Marina confederata che, non conforme al regolamento, \u00e8 modellata sulla \u201cStainless Banner\u201d. Ha il campo bianco, ma al posto dell'elaborato disegno previsto dal regolamento, l'unione \u00e8 un campo rosso con una croce azzurra bordata di bianco senza stelle.\nLa bandiera di bompresso.\nMantenendo la tradizione di cui si \u00e8 parlato, la bandiera di bompresso del 1863 era una versione rettangolare del cantone della Bandiera, simile nel disegno alla bandiera da combattimento usata nell'armata del Tennessee dal tardo 1863 al 1865.\nInsegne di comando per ammiragli e commodori.\nAmmiragli e commodori si chiamano \"flag officers\" (ufficiali di bandiera), perch\u00e9 hanno il diritto a issare insegne di comando. Una \"flag ship\" (nave bandiera) \u00e8 la nave della flotta su cui imbarca l'ammiraglio od il commodoro in comando, e sul quale sventola la sua insegna al posto della fiamma.\nNella Marina USA dal 1858 al 1866, un ammiraglio issava una bandiera rettangolare a tinta unita, azzurra, rossa o bianca a seconda del suo rango, azzurra per il rango pi\u00f9 elevato. I commodori issavano simili similar \"fiamme larghe\" colorate, a coda di rondine, assottigliate lungo il margine superiore e decorate con stele bianche (azzurre sulla fiamma bianca), corrispondenti nel numero agli Stati dell'Unione.\nL'ammiraglio Franklin Buchanan, che comandava la CSS Virginia durante le sue scorrerie ad Hampton Roads, Virginia, pi\u00f9 tardi comand\u00f2 le Forze Navali Confederate durante la battaglia di Mobile Bay, Alabama. La sua nave bandiera era la CSS Tennessee, che issava come insegna di commando una bandiera azzurra, simile a quelle issate da un ammiraglio anziano della Marina USA nello stesso periodo.\nCi sono testimonianze che il commodoro William F. Lynch iss\u00f2 una Bandiera del Servizio doganale degli Stati confederati come insegna di comando sulla nave bandiera del suo squadrone a Roanoke Island, North Carolina. Peraltro non ci sono testimonianze di un sistema di insegne di comando per commodori della Marina confederata.\nServizio doganale degli Stati confederati.\nLa bandiera del Servizio doganale degli Stati Confederati sembra sia siata adottata il 10 aprile 1861. . Capers modific\u00f2 la \u201cStars and Bars\u201d sistemando I colori verticalmente (come nella vecchia bandiera del Servizio Doganale USA), e cos\u00ec facendo elimin\u00f2 una delle barre rosse. Il disegno risultante fu quasi identico al tricolore francese, ma con la barra azzurra pi\u00f9 larga e con l'aggiunta di un circolo di sette stelle nella parte superiore.\nSorprendentemente, nonostante il Servizio Doganale Confederato comprendesse solo poche navi, sopravvivono almeno tre bandiere corrispondenti al disegno di base. Una \u00e8 la bandiera con sette stelle della McClellan. Un'altra dalla storia sconosciuta \u00e8 simile nel disegno a quella della McClellan, ma ha un'ottava stella al centro del circolo delle alter sette.\nLa terza bandiera sopravvissuta sembra sia stata ricavata da una bandiera francese. Le barre verticali azzurra bianca e rossa sono pressoch\u00e9 di egual larghezza. Le undici stelle non sono sistemate in circolo sulla barra azzurra ma sono distribuite in modo da formare una croce latina."}
{"id": "351995", "revid": "1632387", "url": "https://it.wikipedia.org/wiki?curid=351995", "title": "Catacombe", "text": "Le catacombe erano delle aree cimiteriali sotterranee utilizzate nell'antichit\u00e0. Sono solitamente scavate in rocce facilmente lavorabili, e possono avere anche pi\u00f9 livelli, con profondit\u00e0 che arrivano fino a trenta metri. L'etimologia della parola latina \"catacumba\", da cui in italiano \"catacomba\", \u00e8 incerta; si pensa che derivi dalla locuzione greca \"' (\"kat\u00e1 kymb\u1e17s\")\" o \"' (\"kat\u00e1 k\u00fdmbas\")\" (direttamente o attraverso la voce latina \"cumba\") che si pu\u00f2 tradurre come \"presso/sotto la cavit\u00e0/l.\nLe pi\u00f9 celebri sono quelle cristiane, anche se ne esistono esempi legati ad altre religioni: ne esistono anche di fenicie e pagane, gi\u00e0 gli etruschi e gli ebrei usavano seppellire i loro morti in camere sotterranee. I cristiani ricrearono tale pratica inumativa abbandonando, per la fede nella resurrezione dei corpi, l'uso della cremazione pagana.\nAll'inizio si mantennero principalmente le usanze funerarie pagane, come \u00e8 provato dal cimitero precristiano dell'antica Anzio. Il sepolcro si trova quasi sempre all'esterno della citt\u00e0, poich\u00e9 le Leggi delle XII tavole prescrivevano che \"hominem mortuum in urbe neve sepelito neve urito\" (\"Non si seppellisca n\u00e9 si cremi nessun cadavere in citt\u00e0\"). Ma i cimiteri (il cui termine deriva dal greco ' [\"koim\u0113t\u00e9rion\"], quindi dal verbo ' [\"koim\u00e1\u014d\"], ossia \"dormire\", \"riposare\", oppure dal latino \"accubitorium\", dal verbo \"accumbere\" per \"giacere\") per i cristiani sono luoghi dell'attesa della resurrezione.\nIl nome \"locus ad catacumbas\" era una localit\u00e0 situata in un avvallamento presso la via Appia; gli studiosi non sono per\u00f2 concordi sul luogo che questo termine latino indicava.\nSecondo alcuni usava indicare una depressione posta di fronte al Circo di Massenzio, fra le due colline dove oggi si trovano le catacombe di San Callisto e il mausoleo di Cecilia Metella, e pass\u00f2 poi a indicare il cimitero stesso; secondo altri l'avvallamento era quello dove oggi si trovano le catacombe di San Sebastiano.\nCimiteri.\nDescrizione generale.\nLe catacombe sono poste sempre al di fuori della citt\u00e0, in quanto la sepoltura urbana era vietata dalla legge romana per motivi religiosi e di igiene. I terreni sulle quali erano costruite appartenevano a privati o a collegi funerari. Sono generalmente costituite da lunghe gallerie strette e basse dette \"ambulacri\", dai sette a trenta metri sotto la superficie, di circa di altezza e di larghezza e intercomunicanti ai vari livelli tramite ripidi scalini.\nNelle pareti degli ambulacri sono scavate le tombe, dette \"loculi\" che avevano un'altezza di 40\u201360\u00a0cm ed una lunghezza variabile dai 120 ai 150\u00a0cm; questi ultimi erano vere e proprie camere di pietra che accoglievano i corpi avvolti in lenzuoli di lino oppure posti in sarcofagi di pietra. Gli ambulacri potevano essere intervallati, oltre che con i loculi pi\u00f9 comuni, anche con i \"cubicoli\", piccoli ambienti destinati ad ospitare le tombe di una famiglia o associazione, e con le \"cripte\", contenenti solitamente la tomba di un martire; inoltre si possono trovare anche tombe sormontate da un arco, dette \"arcosoli\" e destinate ai nobili, ai martiri e ai Papi.\nLa luce e l'aria filtravano attraverso dei pozzi verticali quadrati, chiamati \"lucernari\". La tomba veniva successivamente chiusa ponendo della malta e una lastra di marmo o delle tegole di terracotta, sulle quali veniva inciso spesso il nome del defunto, l'et\u00e0 e la data di morte; spesso a tali informazioni veniva aggiunta un'epigrafe religiosa o simbolica. Lo studio di tali epigrafi riveste un'importanza capitale.\nSopra terra.\nI primi cristiani si seppellivano comunemente nei cimiteri pagani, anche se questi non sono totalmente identificabili fino alla prima met\u00e0 del II secolo. Il cimitero sopra terra, o \"subdiale\", occupava un'area ben definita e recintata: questa poteva avere diversi nomi, fra i quali \"area\", \"area christianorum\", o ' (\"topos\") in modo generico. Altre volte, se la zona era coltivata a giardino, era definita come \"hortus\", \"agellus\", ' (\"k\u00eapos\"); il \"cepotaphium\" (\" + \" [\"taph\u00e9\"], \"tomba\") era invece l'orto che circondava il monumento funerario, indicando poi tutto il resto della costruzione.\nSolitamente vi era un unico custode e fossore, per un'area indubbiamente modesta. Di regola i corpi erano orientati, particolarmente ad est. Il sarcofago era una tomba pi\u00f9 lussuosa e conservativa, e poteva essere realizzato in pietra, in marmo, in terracotta, e raramente in piombo, meno comune. Molto diffuso invece, di origini puniche, era un sepolcro realizzato con delle anfore. Per utilizzare lo spazio nella maniera migliore si costruivano anche tombe a pozzo chiamate \"forma\". Le tombe pi\u00f9 semplici potevano dunque essere il sarcofago, che costituiva la forma pi\u00f9 evoluta, oppure un monolito a foggia di sarcofago, con un manufatto protettivo, \"a cappuccina\" se in muratura, oppure \"a mensa\", con una lastra piana semicircolare.\nSotto terra.\nIn epoca apostolica le necropoli dei cristiani si distinsero per l'uso dell'inumazione e per alcuni simboli caratteristici, mentre in et\u00e0 post-apostolica le comunit\u00e0 crebbero e grazie ai patrizi si organizzarono pubblicamente. In seguito, per poter far fronte anche ad un diffuso problema di spazio, si pass\u00f2 dalla sepoltura subdiale a quella sotterranea considerando che la vera e propria attivit\u00e0 d'aggregazione avveniva nel \"titulus\", una sorta di area parrocchiale o nella \"domus ecclesiae\" la casa dell\"assemblea\", messa spesso a disposizione da famiglie abbienti.\nInizialmente si utilizzarono cave abbandonate, differenziate da tufo granulare (le cui catacombe si caratterizzano per il tracciato irregolare e le gallerie larghe) o solido (con gallerie strette, pi\u00f9 regolari e verticali). Il primo elemento di ogni catacomba \u00e8 sempre una scala d'accesso (detta \"scala\", \"descensus\", o altre volte \"catabaticum\"), saltuarialmente affiancate da altre strutture per l'accesso dei pellegrini, come l\"introitus ad martyres\" dal IV secolo. Le gallerie furono chiamate \"cryptae\", indicando poi con lo stesso termine tutto il complesso sotterraneo; col termine \"cubiculum\" si definivano invece le camere sia sotterranee che subdiali. Le \"pila\" erano dei gruppi di defunti disposti in ordine verticale; fra le pila solitamente si seppellivano i bambini.\nDue erano i tipi regolari di sepolcro: il \"loculo\", che era una cavit\u00e0 rettangolare con il lato lungo a vista, e la \"tomba a forno\", con il lato corto a vista. Ma pi\u00f9 nobile era la tomba \"a mensa\", con una nicchia arcuata detta \"arcosolium\". L'illuminazione era assicurata da lucerne ad olio e dai lucernari, detti \"luminaria\".\nLa toponomastica cimiteriale \u00e8 caratterizzata generalmente dalle denominazioni di persone (come quelle di Priscilla o di Pretestato), da origini topografiche (\"ad duas lauros\"), da nomi di santi (sant'Agnese, san Pancrazio), oppure dall'anonimato o da nomi moderni (Santa Croce).\nTombe dei martiri.\nPer \"martyr\" (' [\"martyr\"] o anche ' [\"martys\"] in greco significa \"testimone\") s'intendeva colui che aveva reso testimonianza di Cristo fino al sacrificio della vita. Coloro che tuttavia confessarono la propria fede, ma si salvarono, furono chiamati \"confessor\" (\"\", \"homologhet\u00e9s\"). Inoltre si affermarono anche gli asceti, coloro che con virt\u00f9 eroiche supplirono al martirio. Sono cinque gli elementi principali che identificano la tomba di un martire: la presenza di una cappella o basilica; un'iscrizione \"in situ\" o su un monumento; dei graffiti sull'intonaco, a testimonianza del fervore dei fedeli; la presenza di un altare consacrato; alcune pitture, scale aperte per i visitatori, lucernari. Un sepolcro si riconosce come quello di un martire solamente constatando l'evidenza di tracce antiche di una sicura venerazione.\nLa cura del sepolcro s'intendeva con l'arricchimento di doni e mantenendone l'integrit\u00e0 (si permettevano reliquie \"ex contactu\"); in Oriente invece molti corpi vennero traslati, soprattutto a Costantinopoli. A Roma non si pu\u00f2 parlare di traslazioni prima di papa Onorio I (625-638), e di veri e propri movimenti con Teodoro I (642-649): nacquero cos\u00ec celebrazioni liturgiche e chiese dedicate agli stessi santi. Il culto cominciava con il giorno della morte, il \"dies natalis\", o \"\" (\"hem\u00e9ra ghen\u00e9thlios\"), deponendone le spoglie in una semplice tomba, poi man mano arricchita con nuovi doni, con grandi lavori dopo la pace di Costantino.\nOrganizzazione dei cimiteri.\nI \"fossores\" (o fossori) vengono cos\u00ec definiti per la prima volta nel 303; questi erano tenuti non solamente a seppellire i morti, ma anche a scavare le gallerie, gli ambienti e le tombe, nonch\u00e9 a decorarne le sepolture. Si suppone infatti che esistesse un corpo di operai specializzati. Gli attrezzi erano vari (di cui si conoscono diversi tipi, dalla raffigurazione nella figura di Diogene, nel cimitero di Domitilla): lampada, \"dolabra fossoria\" (piccone a due becchi di taglio e di punta), ascia, mazzuolo (martello per scalpello), scalpello, compasso, pala, groma (goniometro a traguardo). Inizialmente i fossori erano assimilati agli \"ostiari\", custodi dei titoli e dei cimiteri: nel IV secolo, acquisendo sempre pi\u00f9 importanza, si ritrovano ad un grado ecclesiastico superiore agli stessi ostiari. Questi vivevano di donazioni, ma in seguito seppero approfittare della propria posizione, ottenendo lauti guadagni scambiando privilegi. Dal pontificato di Sisto III (432-440) non si ha pi\u00f9 notizia di compravendite di sepolcri, e probabilmente il clero riassume la responsabilit\u00e0 dell'amministrazione cimiteriale.\nPrimo provvedimento sull'organizzazione dei cimiteri fu di papa Zefirino, che alla fine del II secolo nomina Callisto tutore del cimitero della via Appia. Nel 240 papa Fabiano \"\"regiones divisit diaconibus et multas fabricas per coemeteria fieri iussit\" (\u00abdivise le regioni tra i diaconi ed ordin\u00f2 che venissero allestiti molti cantieri per la costruzione dei cimiteri\u00bb); dalla fine del IV secolo vi furono diverse ripartizioni: i \"praepositi\", per le basiliche cimiteriali, i \"mansionarii\", custodi delle basiliche minori, i \"cubicularii\", per i sepolcri dei martiri. Con papa Damaso I (366-384) comincia un'epoca d'oro per i cimiteri cristiani di Roma, con lavori ed abbellimenti nelle cripte dei martiri. Dal 394, con l'affermazione definitiva del Cristianesimo con Teodosio I, la sepoltura sotterranea comincia ad essere tralasciata: si preferisce la sepoltura subdiale, meno dispendiosa. Inoltre le invasioni barbariche (il 24 agosto 410 Alarico entra a Roma) foriere di morte e distruzione, portarono a diverse traslazioni dei corpi dei martiri. Quando dal IX secolo fu permessa la sepoltura \"intra urbem\", l'abbandono fu compiuto.\nStudi archeologici.\nI primi studi sulle catacombe cristiane iniziano con Pomponio Leto, con la fondazione dell'Accademia Romana degli Antiquari nel XV secolo, con scopi relativamente poco scientifici. Andrea Fulvio dedica due libri ai cimiteri cristiani nelle \"Antiquitates Urbis\" del 1527, che ispirano Onofrio Panvinio a scrivere un piccolo trattato sulle antichit\u00e0 cristiane.\nIl 31 maggio 1578 viene scoperto casualmente a Roma il Cimitero dei Giordani, e rinasce l'interesse per la materia. Ad opera di Ciacconio, pseudonimo di Alfonso Chac\u00f3n, e Filippo de Winghe vengono copiate tutte le iscrizioni e le pitture dei monumenti durante il XVI secolo. Nel 1588 Pompeo Ugonio scrive una \"Historia delle stationi di Roma che si celebrano la Quadragesima\", con diverse notizie sulle chiese e sullo stato dei monumenti dell'epoca; la scienza delle antichit\u00e0 cristiane si sviluppa con l'opera di Cesare Baronio (1538-1607), con i suoi dodici libri degli \"Annales ecclesiastici\" ed il \"Martyrologium Romanum\" (\"Martirologio Romano\"\"), e la \"Roma sotterranea\" di Antonio Bosio (1575-1629).\nMa il primo vero rinnovamento comincia con padre Giuseppe Marchi (1795-1860) con il suo \"Monumenti delle arti cristiane primitive\", inaugurando molti criteri nuovi e scientificamente rigorosi: inoltre fu maestro di Giovanni Battista de Rossi (1822-1894), grande archeologo cristiano che realizz\u00f2 la nuova \"Roma sotterranea cristiana\" fra il 1864 ed il 1877, istituendo poi il \"Inscriptiones christianes urbis Romae VII saeculo antiquiores\" (1861) ed il \"Bullettino di Archeologia Cristiana\" dal 1863. Fra i grandi del secolo scorso, si ricorda Joseph Wilpert, con le sue pubblicazioni su pitture e mosaici.\nIconografia.\nDiverse sono le immagini rappresentate nei cimiteri; la decorazione delle catacombe, in genere ad affresco, presenta soggetti, tecniche e stili derivati dall'arte pagana, spesso reinterpretata secondo le nuove credenze. Ne sono un esempio il mito di Orfeo, mentre ammansisce le fiere, oppure Mercurio crioforo (trasformato dalla tradizione cristiana nel buon pastore). Mentre all'inizio si faceva uso in chiave decorativa o simbolica di soggetti come pesci, uccelli, rami di olivo, figure umane come ad esempio l'orante, successivamente a queste si aggiunsero scene tratte dall'Antico e Nuovo testamento.\nVi si trovano insomma rappresentati episodi salvifici desunti dalla tradizione biblica: No\u00e8 e il Diluvio universale (dalla Genesi); episodi della vita di Daniele, come Nabucodonosor II e i tre fanciulli tra le fiamme, Daniele nella fossa dei leoni, Susanna e i vecchioni (dal Libro di Daniele); episodi della vita di Giona, Giona gettato dai pescatori, inghiottito da un mostro marino, disteso sotto un albero (dal Libro di Giona); Mos\u00e8 che fa scaturire l'acqua da una roccia (dal Libro dell'Esodo e dai Numeri); la resurrezione di Lazzaro (dal Vangelo di Giovanni).\nMa anche elementi tipici come il Buon Pastore, il pavone, la fenice, il filosofo (come \"vir sanctus\" che conosce i mezzi e gli strumenti per accedere nell'aldil\u00e0), che a volte \u00e8 accompagnato da una virga, in funzione di taumaturgo.\nEpigrafia.\nUn'iscrizione si dice \"cristiana\" quando porta un segno evidente di Cristianesimo anteriore al V secolo, assumendo caratteri inconfondibili e specifici (quali caratteri di scrittura, riferimenti alla resurrezione dopo la morte, citazioni ed immagini bibliche, ed altro). Il materiale utilizzato era in gran parte marmo (per lo pi\u00f9 bianco, ma anche granito bigio, pavonazzetto, alabastro, palombino e altri marmi colorati), con spessore vario in base alla natura: solitamente per le \"forme\", dovendo reggere il peso delle persone, si utilizzavano pezzi particolarmente spessi. Inoltre venivano impiegati materiali quali la pietra (soprattutto per i cimiteri all'aperto), mosaici (perlopi\u00f9 in Africa, ma anche ad Aquileia), tegole (a Roma ed in Africa), le \"tablai\" cio\u00e8 tavolette lignee con iscrizioni variopinte (per i sepolcri copti), nonch\u00e9 oggetti in avorio, bronzo ed oro. Solitamente era un artigiano specializzato, il lapicida, ad operare sul materiale: tuttavia in moltissimi casi non possedeva una cultura sufficiente per scrivere in lingua corretta, e diffusamente si riscontrano alterazioni fonetiche e morfologiche proprie del vernacolo (ad esempio: \"e\" per \"ae\", \"b\" per \"v\", \"m\" e \"n\" soppresse, \"s\" per \"x\", tutti elementi tipici della lingua \"volgaris\" o \u03ba\u03bf\u03b9\u03bd\u03ae \u03b4\u03b9\u03ac\u03bb\u03b5\u03ba\u03c4\u03bf\u03c2 [\"koin\u00e9 di\u00e0lektos\"]); sono presenti anche omissioni di lettere o sillabe (\"haplographia\"), e altre volte delle aggiunte realizzate dall'artista per ovviare ad un errore; succede anche che la lastra venga riutilizzata (\"epigrafe opistografa\", ovvero scritta sulle due facce opposte). Altro genere epigrafico si considerano i graffiti, prodotti dai visitatori sull'intonaco delle pareti presso i sepolcri venerati.\nI caratteri vengono classificati in base all'aspetto individuale e generico, in tre diversi generi: \"capitale\" (classificata in quadrata, lapidaria e monumentale, per il modulo quadrato in cui si pu\u00f2 iscrivere la lettera, divisa poi in priscilliana, istriana e filocaliana, e actuaria, pi\u00f9 inclinata verso destra ed utilizzata nei documenti ufficiali, distinta in elegante e rustica), \"onciale\" (tondeggiante, usata per tavolette cerate, pergamene e papiri), e \"corsiva\" (degenerazione della capitale, attestata in antica e recente). Le abbreviazioni si crearono per guadagnare spazio e tempo: si hanno per \"sospensione\", trascrivendo le prime lettere della parola (con una sbarra trasversale), o per \"contrazione\", cio\u00e8 sopprimendo alcune lettere. Esistono anche degli abbreviamenti di contatto o assimilazione di elementi, detti \"nessi\", da cui poi deriva il monogramma, distinto dai primi per l'intreccio e la disposizione metrica delle lettere; ne esiste una composizione semplice, con le lettere attorno o dentro alle lettere fondamentali; un secondo tipo, con le lettere intrecciate come nelle sigle; una forma molto comune, quella del monogramma di Cristo con le sue varianti (monogramma col solo nome di Cristo: monogramma costantiniano o eusebiano o \"chrismon\", croce monogrammatica; monogramma coi due nomi; monogramma col solo nome di Ges\u00f9). Inoltre altra forma di abbreviazione utilizzata era la psefia, ossia un crittogramma che attraverso i numeri esprimeva lo stesso concetto della parola; se due parole hanno identico valore numerico sono dette isopsefiche. La punteggiatura nacque per distinguere le parole troppo vicine, gi\u00e0 dall'epigrafia pagana: punto tondo, triangolare e quadrato, foglia d'edera (cosiddetta \"hedera distinguens\"), palmetta, crocetta, piccola freccia, lettera dell'alfabeto. Molto rari sono i casi di accenti, sulle vocali lunghe (\"apex\") e sulle consonanti per indicare raddoppiamento (\"sicilicus\"). Molte iscrizione inoltre si confondevano per l'uso di scrivere latino in lettere greche e viceversa.\nIscrizioni funerarie in prosa.\nUn'iscrizione \u00e8 la risultante di due o pi\u00f9 nuclei concettuali; ogni espressione epigrafica si dice \"formula\", ossia un concetto dichiarato in una particolare maniera con carattere stilistico, foriero di un'indicazione cronologica. Come i Romani, anche i Cristiani utilizzavano i cosiddetti \"tria nomina\" (\"praenomen, nomen, cognomen\") ma molti sono anche i casi di nomi unici; non \u00e8 attestata un'onomastica tipicamente cristiana fino al IV secolo, tanto che sono riportati nomi di origine pagana fino in epoca tarda. Nomi cristiani sorsero con l'usanza di battezzare i fanciulli con nomi di adozione, a volte mediati con quelli originari attraverso un nesso.\nFondamentale era anche l'indicazione degli anni vissuti, a volte completata dal numero di mesi e giorni, e a volte (per i bambini) di frazioni di ore, a volte invece approssimata con la formula \"plus minus\", siglata in \"P.M.\" o altre formule, altre volte ancora accompagnata dall'anno di nascita, di matrimonio o di vedovanza. Ricorrono anche titoli di merito (come \"martyr\" e \"confessor\"), altri liturgici, onorifici o cultuali (\"sanctus\" e \"beatus\"). Le indicazioni di morte possono essere o formule di passaggio o d'introduzione. Il primo, un elemento naturalmente cristiano, vede il \"dies natalis\" nella data di morte, non nel giorno della nascita terrena; inoltre si preferisce l'utilizzo di un formulario che esprima il senso di riposo della tomba.\nNel secondo \u00e8 vivo il senso di \"depositio\" (\"in pace\"), ossia di custodia temporanea, con cui si indica particolarmente il giorno di morte e semmai i giorni trascorsi per la sepoltura. Il calendario utilizzato era solitamente quello comune romano, il calendario giuliano; nei casi delle epigrafi cristiane in greco, a volte si faceva uso di computi cronologici locali, come il calendario macedone o il copto; altri ancora segnavano il nome dei giorni in base alla menzione del Natale o della Pasqua, o di particolari notazioni astronomiche. I modi di numerazione erano le cifre romane per i latini e le lettere dell'alfabeto greco per gli orientali, con le dovute eccezioni (\"IIII\" al posto di \"IV\", l'episema al posto del \"VI\"); alcune volte i giorni venivano conteggiati senza essere trasformati in mesi, e viceversa.\nLe datazioni, minime rispetto al patrimonio epigrafico, avvenivano citando i consoli e gli imperatori (sistema pi\u00f9 diffuso, di facile interpretazione fino al 306, poi dal 541 si nomina il solo imperatore) oppure secondo una cronologia regionale (in ere, come l'ispanica, la mauritana, o con l\"indictio\", ciclo di quindici anni numerati progressivamente dal 297 per opera di Diocleziano). Altre volte venivano citati gli anni di regno di un monarca locale, oppure del vescovo o di un pontefice.\nFormule particolari.\nFra le formule epigrafiche particolari si ricordano: le \"acclamazioni\", che perdono il senso lugubre pagano e si trasformano in augurio; gli \"auguri di pace\", non solamente riferiti al sepolcro (\"domus aeternalis\"), ma anche dedicati alla felicit\u00e0 celeste; il \"refrigerium\" (, \"an\u00e0psyxis\"), ossia l'augurio di partecipazione al convito celeste, simboleggiato da una colomba nell'atto di suggere; le \"acclamazioni di vita in Cristo\", auspicio di soggiorno dell'anima in Cristo; le formule desunte dal formulario pagano, quali forme di addio e pensiero che nessuno \u00e8 immortale; le \"orazioni\", come invocazioni dell'intercessione o dell'intervento; le \"preghiere per il defunto\", molto simili alle acclamazioni; le \"invocazioni\" dei viventi al defunto, affinch\u00e9 interceda per loro, generalmente brevi composizioni; le \"preghiere del defunto ai viventi e al Signore\", che attestano la continuit\u00e0 della vita terrena in quella celeste; \"dai viventi a proprio vantaggio\", di cui molti sono graffiti lasciati dai pellegrini; \"sacramenti\"; \"battesimo e cresima\", poich\u00e9 riti d'iniziazione, espressioni piuttosto velate (\"disciplina arcani\").\nLa pi\u00f9 celebre \u00e8 certamente il \"Cippo di Abercio\", dal nome dell'omonimo vescovo di Ierapoli, in Frigia, gi\u00e0 noto dall'agiografo bizantino Metafraste, e che si considerava vissuto sotto Marco Aurelio (161-180) e sarebbe stato l'evangelizzatore dell'Asia Minore, e tornato a Geropoli avrebbe scritto un epitaffio a ricordo del suo apostolato. Nel 1882 l'archeologo William Ramsay scopre in Asia Minore l'iscrizione di un tale Alessandro del 216, i cui primi tre versi erano copia dell'iscrizione di Abercio. Continuando le ricerche, presso le terme di Geropoli si ritrovarono l'anno successivo due frammenti del cippo di Abercio, poi donati a Leone XIII ed ora conservati al Museo Lateranense; il testo, gi\u00e0 conosciuto tramite i codici, conferm\u00f2 la datazione aureliana e la missione apostolica narrata dalle cronache.\nEpigrafia metrica.\nDopo la pace della Chiesa aumentarono le iscrizioni a carattere non funerario, soprattutto grazie al concomitante sviluppo del culto dei martiri. Diffusa \u00e8 la versificazione in acrostici, gi\u00e0 comuni in epoca arcaica. Il metro impiegato solitamente era l'esametro o il distico elegiaco, e molto meno diffusi il senario e il saffico; a volte ne veniva utilizzato diversi nella stessa composizione. Damaso, pontefice (366-384) nato in Spagna ma formatosi a Roma, diede grande impulso al culto dei martiri, tanto da divenire patrono dell'archeologia cristiana nel 1926 con Pio XI. Bench\u00e9 pesante nel metro, di facile ripetizione, imitazione insistente degli autori classici, fu tuttavia un grande comunicatore, che ha avuto anche il merito di non alterare le notizie storiche del suo tempo. Il suo calligrafo, Filocalo (gi\u00e0 autore della \"Depositio Martyrum\"), cre\u00f2 l'omonimo carattere di struttura rettangolare e con aste di forte spessore alternate a sottili, con un sensibile gioco di chiaroscuro, con degli speciali apici ricurvi all'estremit\u00e0 di ciascuna asta: delle 77 iscrizioni damasiane, una ventina gli sono attribuite fra il 370 ed il 380 circa. Molti emularono il pontefice, che realizzarono elogi di santi, epitaffi ed iscrizioni.\nIscrizioni storiche.\nSi tratta di tutte quelle iscrizioni che riguardano la genesi e la storia dei monumenti, gli avvenimenti della Chiesa, la liturgia, le reliquie, le donazioni, i voti, l'attivit\u00e0 artistica e culturale della comunit\u00e0. Di solito erano poste in luoghi accessibili al popolo, ma ci furono anche molte eccezioni. Il marmo \u00e8 il materiale pi\u00f9 utilizzato, seguito anche da composizioni musive; il formulario attinge dalla Bibbia, e soprattutto dai Salmi. Relativamente agli edifici sacri, le iscrizioni storiche riguardavano la fondazione e i lavori negli edifici di culto (contenenti il nome di chi ha voluto la costruzione, ne ha sostenuto le spese o ne \u00e8 stato l'artefice), iscrizioni parenetiche (preghiere rivolte ai fedeli, a Dio, a Ges\u00f9, ai santi per invocare favore o protezione), iscrizioni esegetiche (per illustrare le rappresentazioni figurate, ottime per la decifrazione) e di consacrazione e dedicazione degli edifici sacri. Anche i sacramenti vengono affrontati, come anche i dogmi, soprattutto sulla divina maternit\u00e0 di Maria e il primato del pontefice romano. Come i Romani, si realizzano incisioni a ricordo di editti, donazioni e privilegi. Diffuse erano anche trascrizioni di versi biblici e salmi, nonch\u00e9 iscrizioni eortologiche hanno lasciato informazioni sulle deposizioni dei martiri e il loro \"dies natalis\". Le iscrizioni di reliquie si trovano di norma sui reliquari o sull'altare, con informazioni precise sul culto del martire. Diffusissime erano anche le iscrizioni votive, per una donazione o lo scioglimento di un voto.\nIscrizioni su piccoli oggetti.\nMolti erano gli oggetti caratterizzati da scritte: anelli, gemme, sigilli, fibule, pettini, aghi, bicchieri, piatti, lampade, teche, recipienti per liquidi, lamelle, piastre, collari, encolpi, pettorali, amuleti, oggetti di vetro, mattoni, anfore, tegole.\nFonti.\nLe fonti principali sulle catacombe sono distinte in due classi: \"monumentali\", cio\u00e8 da testi diretti, e \"letterarie\", ossia trascrizioni indirette. Fra le risorse pi\u00f9 comuni si ricordano la Bibbia, i Vangeli canonici, gli Atti e le Lettere degli Apostoli. Altre fonti importanti sono la \"\"Didach\u00e9\" (', \"Didach\u00e9 t\u00f4n d\u014ddeka apost\u00f2lon\"), una raccolta di prescrizioni di carattere morale, liturgico e disciplinare, e la cosiddetta \"Tradizione apostolica\" (', \"Apostolik\u00e9 par\u00e0dosis\"), una serie di regole per gli ordini ecclesiastici, l'eucaristia e il battesimo.\nLetterarie.\nUna serie di scritti aiutano a ricostruire la storia delle catacombe cristiane: i padri apostolici, ossia coloro che ebbero rapporti con gli apostoli), di cui si ricordano Clemente (\"Lettera ai Corinti\"), sant'Ignazio (\"Lettera ai Romani\"), san Policarpo (\"Lettera ai Filippesi\"). Si menzionano anche gli apologisti greci del II secolo: san Giustino, sant'Aristide, sant'Apollinare. Fondamentali anche gli scritti antieretici dello stesso secolo, fra cui Sant'Ireneo di Lione (\"Adversus haeres\", sul primato papale) e la Lettera a Diogneto, testo sulle verit\u00e0 cristiane destinate ad un pagano. Inoltre vanno citati anche gli scrittori cristiani del III e IV secolo: Tertulliano (\"Ad Nationes\" e \"Apologeticum\", sulle prime comunit\u00e0 cristiane), Minucio Felice (\"Octavius\", sui preconcetti verso la nuova religione), sant'Ippolito di Roma, Origene Adamantio, Clemente Alessandrino, san Cipriano di Cartagine (\"De lapsis\" sui lapsi, e \"De ecclesiae unitate\" sulla Chiesa africana), Eusebio di Cesarea (\"Storia Ecclesiastica\", dieci libri andati perduti, e la \"Vita Constantini\"), sant'Ambrogio (\"De mysteriis\", \"De paenitentia\", i \"Discorsi\" e le \"Lettere\", con informazioni utili sulla vita dei martiri), san Girolamo, papa Damaso I, e sant'Agostino.\nAnche da molti scritti apocrifi si conoscono molte notizie sulla vita delle catacombe cristiane, come dai \"Vangeli dell'Infanzia del Signore\", gli \"Acta Petri\" e gli \"Acta Pauli\", nonch\u00e9 in generale gli \"Atti dei martiri\" (\"Acta martyrum\"). Gli acta era gli atti giudiziari dei processi contro i martiri, di cui il \"Martyrium Policarpi\" \u00e8 pi\u00f9 antico, composto sotto forma di lettera, mentre l\"Acta martyrium Sillitanorum\" \u00e8 il primo documento in latino. Altre informazioni giungono dalle \"Passiones martyrum\", racconti a volte fantasiosi sul culto dei martiri.\nMonumentali.\nFra le fonti monumentali si citano i \"Calendari\", almanacchi con il \"dies natalis\" e la \"depositio\" di ogni martire; il \"Cronografo del 354\", ad oggi il pi\u00f9 noto, \u00e8 detto anche \"Filocaliano\" dal compilatore Furio Dionisio Filocalo, segretario di papa Damaso I, o \"Bucheriano\" dal padre gesuita che lo pubblic\u00f2 nel XVII secolo. Il Cronografo contiene anche la \"Depositio episcoporum\", con l'elencazione dei papi dal 254 al 352, e la \"Depositio martirym\", con una lista di martiri dalla prima met\u00e0 del III secolo.\nLe prime citazioni delle parole \"sanctus\" e \"martyr\"\" si fa riferimento al \"Martyrologium Carthaginiense\", mentre altre informazioni sulla vita dei santi e la loro sepoltura si ritrovano nei \"Calendari di Napoli\", dell'847, quello \"di Oxirinco\", datato al 535, e l\"Irlandese\" (IX secolo), con notazioni minori in quelli \"di Montecassino\" e \"di Spagna\". I martirologi erano delle raccolte di dati sulla morte e sul luogo della deposizione dei martiri; il pi\u00f9 antico \u00e8 il \"Martirologio Siriaco\", mentre il pi\u00f9 rilevante \u00e8 certamente il \"Martyrologium Hieronymianum\", da cui dipendono tutti i martirologi storici posteriori. Tuttavia, \u00e8 il \"Martirologio Romano\" (\"Martyrologium Romanum\"), revisionato da Cesare Baronio per Gregorio XIII nel 1582, l'elenco ufficiale dei martiri della Chiesa cattolica.\nPer conoscere la tradizione religiosa sono fonti eccellenti anche i \"sinassari\", libri destinati alla liturgia quotidiana, con un santo per ogni giorno ed ogni chiesa. I \"menei\" erano degli elenchi agiografici mensili, corredati da canti sacri, mentre i \"menologi\" trattavano la vita dei santi accompagnati da inni per le loro festivit\u00e0. I \"typica\" erano altri elenchi di celebrazioni festive, ma relative alle festivit\u00e0 nei santuari, di cui il pi\u00f9 antico conosciuto \u00e8 quello \"di San Saba\". Altri scritti eccellenti sono i \"sacramentari\", cio\u00e8 raccolte di iscrizioni mobili per la liturgia, i cataloghi di pontefici e vescovi, fra cui il fondamentale \"Liber Pontificalis\", con le biografie dei pontefici da san Pietro a Martino V (1431) scritte da papa Damaso I o forse da un anonimo (le notizie dal pontificato di Anastasio II sono confermate), ed il \"Gesta Episcoporum Neapolitanorum\", un altro catalogo dei pontefici romani fino a Milziade e con tre liste di vescovi locali. Gli \"itinerari\" erano vere e proprie guide per i pellegrini, con importanti notizie sulla storia ecclesiastica; si ricordano il \"De locis sanctis martyrum quae sunt foris civitatis Romae\", del VII secolo; la \"Notitia ecclesiarum urbis Romae\", risalente alla seconda met\u00e0 del VII secolo, con una trascrizione molto accurata, e che presenta un giro inverso rispetto al \"De locis\"; infine l\"Itinerarium Burdigalense\", del IV secolo, descrivente un viaggio da Bordeaux (da cui il nome) a Gerusalemme, compreso il ritorno per Roma e Milano. Tra i cosiddetti \"cataloghi\" vanno menzionati l\"Index coemeteriorum vetus\", del VII secolo circa, ed il \"Notula de olea ss. Martyrum qui Romae in corpore requiescunt\", realizzato a Monza, sugli oli raccolti nei sepolcri dei martiri. Le \"sillogi\" erano delle raccolte di iscrizioni cristiane, prima trascritte per devozione, poi per l'insegnamento della scrittura.\nRiti e credenze.\nDalla tradizione pagana risalgono moltissimi elementi, soprattutto di superstizione, rimasero anche nella cultura cristiana: i Romani usavano bagnare la terra con latte e vino, offrendo cibo, curando piccoli giardini, e decorando la tomba con affreschi o intrecci di piante. I \"confrequentantes\" si riunivano periodicamente (in occasione dei parentalia) sul luogo con banchetti (detto \"epula\") e libagioni rituali. Il \"refrigerium\" diveniva presso i Cristiani, mantenendo comunque il significato classico di sollievo mediante un pasto, sinonimo di riposo e pace: scopo precipuo dell\"agape\" \u00e8 quello di giovare all'anima del defunto. In seguito alla pace della Chiesa il convitto finisce per snaturarsi. Diverse sono le superstizioni che si mantengono fra il popolo, bench\u00e9 cristianizzato: l'uso di bagnare la terra con vino, e poi quello di spargere odori ed oli, fiori (inizialmente malvisto perch\u00e9 segno di culto idolatrico, poi ammesso dal IV secolo), e costruire cattedre cimiteriali destinate alle anime dei defunti. A volte si trova l'invito a non trattenersi davanti al loculo, per timore di malocchi o cattivi auguri. Molto diffusi erano anche gli amuleti (chiodi, zoccoli, campanelli, lamine, invocazioni), poi tramutati in simboli cristiani: ci\u00f2 spiega la continua presenza di simboli tipicamente cristiani anche dopo la pace costantiniana nel 313.\nLocalit\u00e0.\nRoma e Lazio.\nLa citt\u00e0 di Roma \u00e8 il luogo dove sono state concentrate maggiormente le catacombe cristiane (anche se vi sono due esempi di catacombe ebraiche). Anche se collocate all'esterno delle mura cittadine, oggi gran parte di esse sono integrate nel nucleo urbano. La pi\u00f9 importante e celebre \u00e8 quella di \"San Callisto\", costruita da papa Callisto e ristrutturata da Damaso, dove sono conservate diverse tombe di papi e martiri, compresa quella di santa Cecilia. Si ricordano anche le \"Catacombe dei Santi Marcellino e Pietro\" e quelle di \"San Sebastiano\", fra le pi\u00f9 antiche: queste ultime sono quelle maggiormente in uso nel tempo, tanto che il primo livello \u00e8 ormai scomparso a causa delle continue frequentazioni. Molto affascinanti sono le \"Catacombe di Priscilla\", situate in gran parte sotto la zona di Villa Ada, presentano alcuni degli affreschi cristiani pi\u00f9 antichi, fra cui la prima rappresentazione dei Re Magi e dell'Ultima Cena.\nNumerosi cimiteri antichi cristiani esistono anche nel Lazio, soprattutto nei dintorni di Roma. In diversi casi ospitarono tombe di martiri, testimoniando una diffusione del Cristianesimo in queste zone gi\u00e0 in epoca precedente all'editto di Costantino del 313. Sono spesso di dimensioni complessive inferiori, ma per la buona qualit\u00e0 del tufo in cui sono scavate possono presentare gallerie molto ampie, ma spesso ad andamento irregolare, in quanto scavate per brevi tratti successivi, a seconda delle necessit\u00e0. I loculi, di forma irregolare, a volte sono chiusi da muretti in mattoni, poi intonacati all'esterno. La maggiore frequenza di cappelle familiari, a volte monumentalizzate con decorazioni intagliate nel tufo sembra suggerirne l'utilizzo da parte di ceti sociali superiori. Tra le circa cinquanta catacombe laziali conosciute, non tutte oggi accessibili, si ricordano quella di Santa Cristina a Bolsena, di Santa Savinilla a Nepi, di Santa Teodora a Rignano Flaminio, di Santa Vittoria a Monteleone Sabino (detta \"Trebula Mutuesca\"), di Colle San Quirico a Paliano, \"ad decimum\" sulla via Latina a Grottaferrata, di Sant'Ilario \"ad bivium\" presso Valmontone, e di San Senatore ad Albano Laziale.\nItalia.\nNell'Italia Settentrionale sono presenti diversi cimiteri sotterranei, anche se in gran parte devastati dalle invasioni successive. Fra le maggiori si ricordano quelle di \"Iulia Concordia\" (oggi Concordia Sagittaria), scoperta nel 1876 e composta da pi\u00f9 di duecento lapidi relative perlopi\u00f9 a militari defunti. In Toscana a Chiusi, nella Valdichiana senese, sono state rinvenute due catacombe, una scoperta nel corso del XVII secolo (1634) dedicata a Santa Mustiola, l'altra scoperta casualmente nel corso del 1848 durante dei lavori nei campi, dedicata a Santa Caterina d'Alessandria. La catacomba di Santa Mustiola, che si fa risalire al III secolo, \u00e8 articolata in una serie di gallerie che si affacciano su due arterie principali, con le pareti segnate da iscrizioni, simboli e segni. La catacomba di Santa Caterina d'Alessandria risale, invece, al II o al III secolo ed \u00e8 composta da due ipogei pagani di pi\u00f9 antica datazione, poi sfruttati dalle comunit\u00e0 paleocristiane, fino al IV secolo. Nella zona di Classe, nei pressi di Ravenna, sono quattro gruppi cimiteriali: \"San Severo\", \"Eleucadio\", \"Probo\" e \"Sant'Apollinare\", tutte risalenti agli inizi del III secolo. Altri esempi sono stati riscontrati ad Aosta, identificata nel 1939 e risalente probabilmente al V secolo, a Finale Ligure, con una basilica a tre absidi ed alcune tombe all'interno, ed un'altra sotto la Chiesa di Santa Felicita a Firenze, sempre del V secolo.\nNel resto d'Italia sono presenti altre catacombe molto celebri: numerose sono quelle napoletane, le pi\u00f9 famose delle quali sono le quattro dedicate a \"San Gennaro\", \"San Gaudioso\", \"Sant'Eufebio\" e \"San Severo\". Se le ultime due non mostrano grande rilevanza, la pi\u00f9 importante e la pi\u00f9 estesa \u00e8 quella di San Gennaro, realizzata sulla collina di Capodimonte, con due piani sovrapposti ed un ipogeo del II secolo. In Campania si conoscono anche a Teano\" (Catacomba di San Casto)\", anche se di epoca tarda, a Capua, a Calvi e a Prata di Principato Ultra (AV). In Basilicata sono da menzionare le catacombe ebraiche di Venosa, in provincia di Potenza, scoperte nel 1853 e considerate dall'ebraista Giancarlo Lacerenza come il \"miglior spaccato della societ\u00e0 ebraica meridionale tra tarda Antichit\u00e0 e alto Medioevo\".\nIn puglia sono da menzionare le catacombe di santa sofia a Canosa di Puglia.\nInoltre in Calabria \u00e8 ormai accertata la presenza di una necropoli sottoterra nella cattedrale di Tropea, con numerose iscrizioni. Le catacombe siciliane sono abbastanza rilevanti, soprattutto a Siracusa, seconde per estensione solamente a quelle romane: le parti pi\u00f9 antiche sono riconducibili al III secolo, con una vastissima serie di ipogei. Altri complessi si trovano a Trapani, a Castellammare del Golfo (Catacombe della Chiesa del Purgatorio), a Messina, a Palermo (\"Catacomba di Porta d'Ossuna\", \"Catacomba di Villagrazia di Carini\") e ad Agrigento (\"Catacomba Fragapane\"). Le catacombe di Sant'Antioco in Sardegna furono ricavate scavando gallerie che misero in comunicazione ambienti di preesistenti tombe ipogeiche a camera di epoca punica: queste erano infatti isolate tra loro e destinate essenzialmente ad uso familiare, o comunque relative ad una ristretta cerchia, al contrario delle catacombe, che erano destinate all'intera comunit\u00e0 dei fedeli.\nEuropa.\nVi sono molti esempi di catacombe nel continente europeo. A Malta sono presenti catacombe affini a quelle siciliane, anche se non cos\u00ec estese: si tratta perlopi\u00f9 di ipogei, con alcuni elementi locali. A Colonia, in Germania, si conoscono tre cimiteri sopra terra (\"San Severino\", \"Sant'Orsola\" e \"San Gereone\"), mentre quali quelle di Parigi in Francia, e di Treviri in Germania. Inoltre ne esistono anche in Spagna, Grecia, Anatolia ed Africa settentrionale.\nAmbientazioni.\nLe catacombe sono intese nell'immaginario collettivo come luoghi pieni di mistero e di fascino. Indubbiamente la posizione sotterranea di questi cimiteri e la tradizione che li vuole legati alla persecuzione dei cristiani, oltre che al mistero dell'oltretomba, ha sempre costituito un'ottima \"location\" per film e racconti di ogni genere."}
{"id": "351999", "revid": "1543377", "url": "https://it.wikipedia.org/wiki?curid=351999", "title": "Satelliti naturali di Nettuno", "text": "Il pianeta Nettuno ha quattordici satelliti naturali noti, che prendono il nome dalle divinit\u00e0 marine minori della mitologia greca. Il pi\u00f9 grande di essi \u00e8 di gran lunga Tritone, scoperto da William Lassell il 10 ottobre 1846, solo 17 giorni dopo la scoperta di Nettuno. Dovette passare pi\u00f9 di un secolo prima della scoperta del secondo satellite naturale, Nereide.\nTra le lune con massa planetaria, Tritone \u00e8 l'unico satellite irregolare, con un'orbita che \u00e8 retrograda rispetto alla rotazione di Nettuno e inclinata rispetto all'equatore dello stesso, il che sta ad indicare che probabilmente non si \u00e8 formato con Nettuno ma ne \u00e8 stato invece catturato gravitazionalmente. Il secondo satellite irregolare pi\u00f9 grande del Sistema Solare, la luna di Saturno Febe, ha solo lo 0,03% della massa di Tritone. La cattura di Tritone, verificatasi probabilmente qualche tempo dopo la formazione del sistema satellitare, fu un evento catastrofico per i satelliti originari di Nettuno, le cui orbite subirono perturbazioni in misura tale da farli collidere fino a formare un disco di macerie. Tritone \u00e8 abbastanza massiccio da aver raggiunto l'equilibrio idrostatico e da riuscire a mantenere una sottile atmosfera capace di formare nubi e foschie.\nAll'interno di Tritone ci sono sette piccoli satelliti regolari con orbite dirette giacenti in piani vicini al piano equatoriale di Nettuno; qualcuno orbita tra gli anelli di Nettuno. Dei sette satelliti, il pi\u00f9 grande \u00e8 Proteo. Essi si sono formati dal disco di macerie generato dopo la cattura del Tritone e dopo che l'orbita di quest'ultimo era diventata circolare. All'esterno di Tritone, ci sono altri sei satelliti irregolari, tra cui Nereide, con orbite ad alta inclinazione e molto pi\u00f9 lontane da Nettuno: tre di essi hanno orbite dirette, mentre quelle degli altri sono retrograde. In particolare, Nereide ha un'orbita insolitamente stretta ed eccentrica per un satellite irregolare; secondo un'ipotesi, una volta era stato un satellite regolare che, alla cattura di Tritone, fu cos\u00ec perturbato da assumere la sua attuale posizione. I due satelliti irregolari pi\u00f9 esterni di Nettuno, Psamate e Neso, hanno le orbite pi\u00f9 estese di tutti i satelliti naturali scoperti fino ad oggi nel Sistema Solare.\nScoperte.\nTritone fu scoperto da William Lassell nel 1846, solo diciassette giorni dopo la scoperta di Nettuno. Nereide fu scoperto da Gerard P. Kuiper nel 1949. La terza luna, successivamente denominata Larissa, fu osservata da Harold J. Reitsema, William B. Hubbard, Larry A. Lebofsky e David J. Tholen il 24 maggio 1981. Gli astronomi stavano osservando l'avvicinamento di una stella a Nettuno, alla ricerca di anelli simili a quelli scoperti intorno a Urano quattro anni prima. In presenza di anelli, la luminosit\u00e0 della stella sarebbe dovuta diminuire leggermente poco prima dell'avvicinarsi del pianeta. La luminosit\u00e0 della stella svan\u00ec per parecchi secondi, il che significava che era a causa di una luna piuttosto che di un anello.\nNessun'altra luna fu scoperta fino al flyby di Nettuno da parte di Voyager 2 nel 1989 che, oltre alla gi\u00e0 scoperta Larissa, scopr\u00ec cinque lune interne: Naiade, Talassa, Despina, Galatea e Proteo. Nel 2001 due indagini che utilizzavano grandi telescopi terrestri scoprirono altre cinque lune esterne, portando il totale a tredici. I cinque satelliti, Alimede, Sao, Psamate, Laomedea, e Neso, furono nuovamente osservati nel 2002 e nel 2003 da parte di due squadre. Inoltre un sesto candidato fu trovato, e in seguito perso, in un'indagine del 2002: potrebbe essersi trattato di un centauro invece di un satellite, sebbene il suo modesto spostamento da Nettuno nel giro di un mese fa pensare che si trattasse proprio di un satellite. Si stim\u00f2 che avesse un diametro di e una distanza di circa da Nettuno.\nIl 15 luglio 2013 un team di astronomi guidati da Mark Showalter del SETI Institute rivel\u00f2 alla rivista Sky &amp; Telescope di aver scoperto una quattordicesima luna nelle immagini riprese dal telescopio spaziale Hubble dal 2004 al 2009. Si ritiene che tale luna, inizialmente identificata come \"S/2004 N 1\" e successivamente denominata Ippocampo, abbia un diametro di non pi\u00f9 di 16\u201320\u00a0km.\nNomi.\nA Tritone non fu assegnato un nome ufficiale fino al XX secolo. Il nome \"Tritone\" fu suggerito da Camille Flammarion nel suo libro del 1880 \"Astronomie Populaire\", ma entr\u00f2 nell'uso comune solo negli anni 1930, prima era genericamente conosciuto come \"il satellite di Nettuno\". Essendo Nettuno il dio del mare, le altre lune di Nettuno hanno preso il nome da divinit\u00e0 marine greche e romane: dalla mitologia greca, di solito figli di Poseidone, il Nettuno greco, (Tritone, Proteo, Despina, Talassa); da gruppi di divinit\u00e0 marine minori greche (Naiadi, Nereidi), o da Nereidi specifiche (Alimede, Galatea, Neso, Sao, Laomedea, Psamate). Due asteroidi condividono gli stessi nomi con lune di Nettuno: 74 Galatea e 1162 Larissa.\nCaratteristiche.\nLe lune di Nettuno possono essere suddivise in due gruppi: regolari e irregolari. Il primo gruppo comprende le sette lune interne, che seguono orbite circolari dirette giacenti nel piano equatoriale di Nettuno. Il secondo gruppo \u00e8 costituito da tutte le altre lune, tra cui Tritone. Esse seguono perlopi\u00f9 orbite eccentriche e inclinate, spesso retrograde e lontano da Nettuno; l'unica eccezione \u00e8 Tritone, che orbita vicino al pianeta seguendo un'orbita circolare, retrograda e inclinata.\nLune regolari.\nIn ordine di distanza da Nettuno, le lune regolari sono: Naiade, Talassa, Despina, Galatea, Larissa, Ippocampo e Proteo. Naiade, la luna regolare pi\u00f9 vicina, \u00e8 anche la seconda pi\u00f9 piccola tra le lune interne (dopo la scoperta di Ippocampo), mentre Proteo \u00e8 la luna regolare pi\u00f9 grande (la seconda pi\u00f9 grande di Nettuno). Le lune interne sono strettamente associate con gli anelli di Nettuno. I due satelliti pi\u00f9 interni, Naiade e Talassa, orbitano tra l'anello Galle e l'anello Le Verrier. Despina potrebbe essere una luna pastore dell'anello Le Verrier, in quanto la sua orbita si trova proprio all'interno di questo anello.\nLa luna successiva, Galatea, orbita appena dentro al pi\u00f9 importante anello di Nettuno, l'anello Adams. Questo anello \u00e8 molto stretto, con una larghezza non superiore a 50\u00a0km, e ha incorporati cinque archi brillanti. La gravit\u00e0 di Galatea tende a confinare le particelle dell'anello in una regione limitata in direzione radiale, non permettendo cos\u00ec all'anello di allargarsi. Varie risonanze tra le particelle dell'anello e Galatea potrebbero anche avere un ruolo nel mantenimento degli archi.\nSolo le due lune regolari maggiori sono state riprese con una risoluzione tale da riuscire a discernere la loro forma e le caratteristiche della superficie. Larissa, circa 200\u00a0km di diametro, \u00e8 allungata. Proteo non \u00e8 particolarmente allungato, ma neppure del tutto sferico: assomiglia a un poliedro irregolare con diverse facce piane o leggermente concave con diametro da 150 a 250\u00a0km. Con 400\u00a0km di diametro circa, \u00e8 pi\u00f9 esteso della luna di Saturno Mimas, che \u00e8 del tutto ellissoidale. Questa differenza potrebbe essere dovuta a passate esperienze collisionali di Proteo, la cui superficie \u00e8 fortemente craterizzata, con un certo numero di caratteristiche lineari. Il suo cratere pi\u00f9 esteso \u00e8 Pharos, che ha un diametro maggiore di 150\u00a0km.\nTutte le lune interne di Nettuno sono oggetti scuri: la loro albedo geometrica varia dal 7 al 10%. I loro spettri indicano che sono costituite da ghiaccio d'acqua contaminata da materiale molto scuro, probabilmente composti organici complessi. Da questo punto di vista, le lune interne nettuniane sono simili alle lune interne di Urano.\nLune irregolari.\nIn ordine di distanza dal pianeta, le lune irregolari sono: Tritone, Nereide, Alimede, Sao, Laomedea, Neso e Psamate, un gruppo che comprende oggetti con orbite sia dirette che retrograde. Le cinque lune pi\u00f9 esterne sono simili alle lune irregolari degli altri pianeti giganti; si ritiene che siano state catturate gravitazionalmente da Nettuno, a differenza dei satelliti regolari, che probabilmente si sono formati \"in situ\".\nTritone e Nereide presentano alcune peculiarit\u00e0. In primo luogo, essi sono le due lune irregolari pi\u00f9 grandi nel Sistema Solare, con Tritone che \u00e8 quasi un ordine di grandezza maggiore di tutte le altre lune irregolari conosciute. In secondo luogo, entrambi hanno un piccolo semi-asse maggiore, quello di Tritone essendo di oltre un ordine di grandezza minore di quelli di tutte le altre lune irregolari. In terzo luogo, entrambi hanno un'eccentricit\u00e0 orbitale insolita: Nereide ha una delle orbite pi\u00f9 eccentriche di tutti i satelliti irregolari, e l'orbita di Tritone \u00e8 un cerchio quasi perfetto. Infine, Nereide ha l'orbita con inclinazione minore di tutti i satelliti irregolari.\nTritone.\nTritone segue un'orbita retrograda e quasi circolare. Si ritiene che sia un satellite catturato gravitazionalmente. \u00c8 la seconda luna del Sistema Solare a possedere un'atmosfera significativa, composta principalmente di azoto con piccole quantit\u00e0 di metano e monossido di carbonio. La pressione sulla superficie di Tritone \u00e8 di circa . Nel 1989 il veicolo spaziale \"Voyager 2\" osserv\u00f2 quelle che sembravano essere nuvole e foschie in questa sottile atmosfera. Tritone \u00e8 uno dei corpi pi\u00f9 freddi del Sistema Solare, con una temperatura superficiale di circa . La sua superficie \u00e8 coperta di azoto, metano, anidride carbonica e ghiaccio d'acqua con un'elevata albedo geometrica di oltre il 70%. L'albedo di Bond \u00e8 ancora pi\u00f9 elevata, arrivando fino al 90%. Tra le caratteristiche della superficie vi sono la grande calotta polare sud, antiche pianure craterizzate tagliate trasversalmente da graben e scarpate, oltre a caratteristiche meno antiche probabilmente formate da processi endogeni come il criovulcanismo. Le osservazioni di \"Voyager 2\" hanno rivelato una serie di geyser attivi all'interno della calotta polare riscaldata dal Sole, che emettono pennacchi fino a un'altezza di 8\u00a0km. Tritone ha una densit\u00e0 relativamente elevata di circa 2\u00a0g/cm3, indicante che circa due terzi della sua massa sono costituiti da rocce, e il restante terzo da sostanze volatili (soprattutto ghiaccio d'acqua). Nelle profondit\u00e0 di Tritone ci potrebbe essere uno strato di acqua liquida che forma un oceano sotterraneo.\nNereide.\nNereide \u00e8 la terza luna di Nettuno per grandezza. Ha un'orbita diretta e molto eccentrica. Si ritiene che sia stato un satellite regolare, successivamente spostato nella sua orbita attuale dalle interazioni gravitazionali durante la cattura di Tritone. Tracce di ghiaccio d'acqua sono state rilevate spettroscopicamente sulla sua superficie.\nAltre lune irregolari.\nTra le altre lune irregolari, Sao e Laomedea seguono orbite dirette, mentre Alimede, Psamate e Neso seguono orbite retrograde. Data la somiglianza delle loro orbite, \u00e8 stato proposto per Neso e Psamate un'origine comune dalla rottura di una luna pi\u00f9 grande. Psamate e Neso hanno le orbite pi\u00f9 estese di tutti i satelliti naturali scoperti nel Sistema Solare ad oggi. Impiegano 25 anni per orbitare Nettuno a una distanza media di 125 volte quella tra la Terra e la Luna. Nettuno ha la sfera di Hill pi\u00f9 estesa nel sistema solare, grazie soprattutto alla sua grande distanza dal Sole; questo gli permette di mantenere il controllo di lune cos\u00ec lontane.\nFormazione.\nLa distribuzione della massa delle lune di Nettuno \u00e8 la pi\u00f9 sbilanciata tra quelle dei satelliti degli altri giganti gassosi del Sistema Solare. Una luna, Tritone, contribuisce per quasi tutta la massa del sistema, mentre tutte le altre lune contribuiscono insieme solo per uno 0,3 per cento circa. Ci\u00f2 potrebbe essere dovuto al fatto che Tritone \u00e8 stato catturato successivamente alla formazione del sistema satellitare originario di Nettuno, gran parte del quale potrebbe essere stato distrutto durante il processo di cattura.\nDurante la fase della cattura, l'orbita fortemente eccentrica di Tritone gett\u00f2 caos nelle orbite dei satelliti interni originari di Nettuno, facendoli collidere e riducendoli a un disco di macerie. Ci\u00f2 significa che verosimilmente gli attuali satelliti interni di Nettuno non sono i corpi originari che si formarono insieme ad esso. Solo dopo che l'orbita di Tritone era diventata quasi circolare, alcune macerie poterono accrescere nuovamente nelle lune regolari di oggi. Questa considerevole perturbazione potrebbe essere forse la ragione per cui il sistema satellitare di Nettuno non segue il rapporto di 10\u00a0000:1 tra massa del pianeta madre e quella globale di tutte le sue lune verificato nei sistemi satellitari degli altri giganti gassosi.\nIl meccanismo di cattura di Tritone \u00e8 stato oggetto di diverse teorie nel corso degli anni, una delle quali ipotizza che Tritone fu catturato in un incontro a tre corpi. In questo scenario, Tritone \u00e8 il membro superstite di un oggetto binario della fascia di Kuiper scombussolato dal suo incontro con Nettuno.\nLista.\nLe lune di Nettuno sono elencate qui per periodo orbitale, dal pi\u00f9 corto al pi\u00f9 lungo. Le lune irregolari (catturate) sono contrassegnate da colori. Tritone, unica luna di Nettuno con una massa tale da far collassare la sua superficie in uno sferoide, \u00e8 in grassetto."}
{"id": "352001", "revid": "2519", "url": "https://it.wikipedia.org/wiki?curid=352001", "title": "Monte Erebus", "text": ""}
{"id": "352017", "revid": "1543377", "url": "https://it.wikipedia.org/wiki?curid=352017", "title": "Ralph Fiennes", "text": "\u00c8 un noto interprete shakespeariano che ha raggiunto il successo sul palcoscenico del Royal National Theatre. Noto anche per aver interpretato il mago oscuro Lord Voldemort nella serie cinematografica di \"Harry Potter\", ha vinto un Tony Award per il ruolo del principe Amleto a Broadway. Dal 1999 Fiennes serve come ambasciatore per l'UNICEF, e nel settembre 2017 ha ottenuto la cittadinanza serba.\nPer \"Schindler's List - La lista di Schindler\" di Steven Spielberg (1993) ha ricevuto la candidatura all'Oscar al miglior attore non protagonista e il Golden Globe per il miglior attore non protagonista, vincendo il Premio BAFTA al miglior attore non protagonista. Per \"Il paziente inglese\" (1996) ha ricevuto la candidatura all'Oscar al miglior attore, al Golden Globe per il miglior attore in un film drammatico, al Premio BAFTA e agli Screen Actors Guild Award.\nBiografia.\nRalph Fiennes \u00e8 nato a Ipswich in una famiglia aristocratica di origini normanne. Figlio del fotografo Mark Twisleton-Wykeham-Fiennes (morto nel 2005, all'et\u00e0 di 71 anni) e dalla scrittrice e pittrice Jennifer Lash (morta per un cancro al seno nel 1993, quando aveva 55 anni), \u00e8 il pi\u00f9 grande dei sei figli avuti dalla coppia. Anche suo fratello Joseph \u00e8 diventato attore, mentre la sorella Martha lavora come regista, e nel suo film \"Onegin\", Ralph ha recitato come protagonista; suo nipote (Hero Fiennes-Tiffin) ha interpretato Tom Riddle/Lord Voldemort da bambino in \"Harry Potter e il principe mezzosangue\".\nLa famiglia si spost\u00f2 in Irlanda nel 1973, stabilendosi prima nel West Cork e poi per alcuni anni nella contea di Kilkenny. Successivamente si trasfer\u00ec a Salisbury, in Inghilterra, dove Ralph termin\u00f2 i suoi studi prima di entrare nel Chelsea College of Art. In seguito si form\u00f2 alla Royal Academy of Dramatic Art e si un\u00ec alla Royal Shakespeare Company nel 1988. \u00c8 l'unico attore che abbia mai vinto un Tony Award per aver interpretato \"Amleto\" a Broadway. Nel 2001 Fiennes ha ricevuto il \"William Shakespeare Award\" dallo Shakespeare Theatre a Washington.\nCarriera.\nL'esordio cinematografico di Ralph Fiennes \u00e8 avvenuto nel 1992, con l'interpretazione di Heathcliff in \"Cime Tempestose\" con Juliette Binoche. Ma \u00e8 stato nell'anno seguente che \u00e8 diventato noto a livello internazionale, nei panni di Amon G\u00f6th, ufficiale nazista in \"Schindler's List - La lista di Schindler\" di Steven Spielberg, per cui fu candidato per l'Oscar al miglior attore non protagonista. Nel 1994 ha interpretato l'accademico statunitense Charles Van Doren in \"Quiz Show\" diretto da Robert Redford e nel 1996 \u00e8 stato candidato per l'Oscar al miglior attore per \"Il paziente inglese\".\nFiennes spazia dai thriller come \"Red Dragon\" alle commedie romantiche quale \"Un amore a 5 stelle\", passando per trasposizioni di serie televisive (\"The Avengers - Agenti speciali\") o doppiaggi di colossal d'animazione (\"Il principe d'Egitto\"). Nel 2002, Fiennes e Miranda Richardson hanno ricevuto acclamazioni, ma anche critiche, per la loro interpretazione nel premiato thriller \"Spider\" di David Cronenberg. Nel 2004 Fiennes \u00e8 stato scelto nel quarto film della serie di Harry Potter, \"Harry Potter e il calice di fuoco\" per rappresentare il terribile mago Lord Voldemort, l'acerrimo nemico di Harry; ruolo che ha ripreso anche nel quinto film e nelle due parti in cui \u00e8 stato diviso il settimo e ultimo adattamento, \"Harry Potter e i Doni della Morte\".\nNel 2005 \u00e8 stato protagonista di \"The Constant Gardener - La cospirazione\". Il film \u00e8 ambientato fra le baraccopoli di Kibera e di Loiyangalani, nel Kenya. La situazione ha commosso i componenti della troupe al punto da spingerli a fondare il \"Constant Gardener Trust\", pensato proprio per fornire l'educazione elementare in questi villaggi. Fiennes \u00e8 un patrono della carit\u00e0 e anche ambasciatore dell'UNICEF. In un'intervista sostenuta nel 2006 a \"Inside the Actor's Studio\", Fiennes rivel\u00f2 che avrebbe voluto lavorare per la preservazione e la conservazione della vita selvaggia.\nNel 2010 interpreta Ade, il dio greco degli Inferi, nel film \"Scontro tra titani\". Interpreta il dio anche nel seguito del film, \"La furia dei titani\", uscito nelle sale nel 2012. Nel film \"Skyfall\" (2012) \u00e8 stato interprete del personaggio di Gareth Mallory. Membro della sezione Intelligence Estera del Servizio Segreto di Sua Maest\u00e0, Gareth Mallory \u00e8 un ex tenente colonnello dell'esercito britannico, in servizio in Irlanda del Nord con la Special Air Service durante il conflitto nordirlandese, conosciuto in inglese come \"The Troubles\", dove era stato tenuto in ostaggio dall'IRA per tre mesi. Assume il ruolo di M al termine del film \"Skyfall\".\nNel 2013 \u00e8 regista e protagonista di \"The Invisible Woman\", il film \u00e8 incentrato sulla storia d'amore tra Charles Dickens e la sua amante Nelly Ternan; nel cast anche Felicity Jones e Kristin Scott Thomas. Nel 2014 \u00e8 protagonista di \"Grand Budapest Hotel\", diretto da Wes Anderson. Nel 2015 torna a interpretare Gareth Mallory nel film \"Spectre\", diretto ancora una volta da Sam Mendes, che lo aveva gi\u00e0 diretto nel precedente capitolo della saga, ovvero \"Skyfall\". Nel 2016 \u00e8 nel cast della commedia \"Ave, Cesare!\", diretta dai fratelli Coen, inoltre \u00e8 tra i doppiatori del film d'animazione \"Kubo e la spada magica\".\nVita privata.\nNel 1993 ha sposato l'attrice Alex Kingston, famosa per aver interpretato la dottoressa Elizabeth Corday in \"E.R. - Medici in prima linea\" e la professoressa River Song in \"Doctor Who\"; la coppia ha divorziato nel 1997. Dal 1994 al 2006 ha avuto una relazione con Francesca Annis. \u00c8 un cugino del famoso avventuriero Sir Ranulph Fiennes e del principe Carlo.\nInfluenza culturale.\nIl suo volto ha ispirato il personaggio Harlan Draka della serie a fumetti \"Dampyr\" edita dalla Bonelli.\nDoppiatori italiani.\nNelle versioni in italiano dei suoi film, Ralph Fiennes \u00e8 stato doppiato da:\nDa doppiatore \u00e8 sostituito da:"}
{"id": "352019", "revid": "287204", "url": "https://it.wikipedia.org/wiki?curid=352019", "title": "Alimede (astronomia)", "text": "Alimede, o Nettuno IX, \u00e8 un satellite irregolare e retrogrado di Nettuno, scoperto il 14 agosto 2002 da un gruppo di ricerca coordinato da Matthew Holman e composto da John Kavelaars, Tommy Grav, Wesley Fraser e Dan Milisavljevic. Nella stessa occasione furono scoperti anche altri due satelliti, Laomedea e Sao.\nEtimologia.\nAlimede, o Nettuno IX, come molti altri satelliti di Nettuno, deriva il suo nome da quello di Alimede (dal greco \"\u0391\u03bb\u03b9\u03bc\u03ae\u03b4\u03b7\"), una Nereide secondo la mitologia greca, quinta figlia di Nereo e Doris. Prima dell'annuncio ufficiale del suo nome da parte\ndell'Unione Astronomica Internazionale il 3 febbraio 2007, era noto con la designazione provvisoria S/2002 N 1.\nParametri orbitali.\nL'orbita di Alimede \u00e8 la seconda per eccentricit\u00e0 e la terza per inclinazione tra i satelliti di Nettuno, come evidenziato nel diagramma. I satelliti al di sopra dell'asse orizzontale hanno moto progrado, mentre quelli al di sotto sono retrogradi. Il segmento giallo si estende dal pericentro all'apocentro, mostrando l'eccentricit\u00e0.\nParametri fisici.\nAlimede ha un diametro di 62\u00a0km (calcolato assumendo un'albedo di 0,04) e appare di colore grigio in luce visibile. Data la somiglianza del colore con quella dell'altro satellite Nereide e l'elevata probabilit\u00e0 di collisioni (41%) nel corso della passata storia del sistema solare, si ritiene che il satellite possa essere un frammento di Nereide."}
{"id": "352021", "revid": "324090", "url": "https://it.wikipedia.org/wiki?curid=352021", "title": "Saimaa", "text": "Il Saimaa (\"Saimen\" in svedese) \u00e8 un lago situato nella parte sud-orientale della Finlandia.\nHa una superficie di 4.400\u00a0km\u00b2 ed \u00e8 il pi\u00f9 grande lago del paese (il quarto in Europa). \u00c8 composto da una serie di bacini lacustri collegati tra loro,\nLe citt\u00e0 principali che si affacciano sulle sue sponde sono Lappeenranta, Imatra, Savonlinna e Mikkeli. Il fiume Vuoksi scorre dal lago Saimaa al lago Ladoga.\n\u00c8 collegato al Golfo di Finlandia (baia di Vyborg) tramite il canale Saimaa che scorre da Lappeenranta a Vyborg. Altri canali collegano il lago con i laghi minori dell'est della Finlandia formando una rete di vie navigabili usate per il trasporto del legname, dei minerali, metalli, pasta di legno e altri beni ma anche a scopo turistico.\nFlora e fauna.\nNel lago \u00e8 presente l'endemica foca del Saimaa, una delle due sottospecie di foca dagli anelli che vive in acqua dolce (l'altra \u00e8 presente nel vicino Lago Ladoga).\nNel lago \u00e8 diffuso il coregone bianco, specie di coregone tipica dei paesi del Nordeuropa e molto ricercata dai pescatori finlandesi, che la chiamano \"Muikku\".\nParchi nazionali.\nSulle rive del lago Saimaa s'affacciano due parchi nazionali finlandesi, il Parco nazionale di Linnansaari e il Parco nazionale di Kolovesi."}
{"id": "352028", "revid": "289247", "url": "https://it.wikipedia.org/wiki?curid=352028", "title": "Sant'Ubaldo", "text": ""}
{"id": "352029", "revid": "74553", "url": "https://it.wikipedia.org/wiki?curid=352029", "title": "Stadio di Wembley", "text": ""}
{"id": "352030", "revid": "767487", "url": "https://it.wikipedia.org/wiki?curid=352030", "title": "Sao (astronomia)", "text": "Sao, o Nettuno XI, \u00e8 un satellite minore di Nettuno, scoperto il 14 agosto 2002 da un gruppo di ricerca guidato da Matthew Holman e composto da John Kavelaars, Tommy Grav, Wesley Fraser e Dan Milisavljevic. Nella stessa occasione furono scoperti anche altri due satelliti, Alimede e Laomedea.\nAssegnazione del nome.\nAl momento della scoperta fu chiamato con la designazione provvisoria di S/2002 N 2.\nIl suo nome, promulgato dall'Unione Astronomica Internazionale il 29 gennaio 2007, richiama quello di Sao (dal greco \u03a3\u03b1\u03ce), una Nereide secondo la mitologia greca, da cui sono tratti anche i nomi di altri satelliti esterni di Nettuno.\nParametri orbitali.\nOrbita intorno a Nettuno ad una distanza di circa 22,4 milioni di chilometri, con un'orbita caratterizzata da una notevole inclinazione, ma una modesta eccentricit\u00e0 in confronto agli altri satelliti irregolari di Nettuno. Nel diagramma che riporta le orbite dei satelliti irregolari del pianeta, i satelliti al di sopra dell'asse orizzontale hanno moto progrado, mentre quelli al do sotto hanno moto retrogrado. I segmenti gialli si estendono dal pericentro all'apocentro mettendo cos\u00ec in evidenza l'eccentricit\u00e0.\nIl satellite \u00e8 in risonanza di Kozai, vale a dire che l'eccentricit\u00e0 e l'inclinazione sono accoppiate tra loro in modo che l'inclinazione dell'orbita aumenta al diminuire dell'eccentricit\u00e0 e viceversa."}
{"id": "352031", "revid": "297745", "url": "https://it.wikipedia.org/wiki?curid=352031", "title": "Passo Giau", "text": ""}
{"id": "352033", "revid": "6923", "url": "https://it.wikipedia.org/wiki?curid=352033", "title": "Ilkhanato", "text": "L'\u012alkh\u0101nato, anche detto Ilkhanato, Il-khanato o Il Khanato (mongolo \"H\u00fcleg\u00fc-yn Ulus\" (\"linea di Hulegu\"), cirillico mongolo \"\u0418\u043b \u0425\u0430\u043d \u0443\u043b\u0441\"; , ossia \"genealogia ilkhanide\"; turco \"\u0130lhanl\u0131lar\"; azero \"H\u00fclak\u00fcl\u0259r d\u00f6vl\u0259ti\") fu un khanato mongolo stabilito in Persia nel XIII secolo e che era considerato parte integrante dell'Impero mongolo. Il settimo sovrano dell'Ilkhanato, Ghazan, abbracci\u00f2 l'Islam (1295), la religione professata dalla maggior parte delle popolazioni che vivevano nei territori inclusi nell'attuale Iran, nella massima parte dell'Iraq, in una parte della Siria settentrionale, nell'Afghanistan, nel Turkmenistan, nell'Armenia, nell'Azerbaigian, nella Georgia, nella Turchia e nel Pakistan occidentale. L'Ilkhanato era basato originariamente sulle conquiste operate da Gengis Khan nell'Impero del Khwarezm nel 1219-1224, e fu fondato dal nipote di Genghis, H\u00fcleg\u00fc Khan.\nEtimologia.\nIl funzionario e storico Rashid al-Din Hamadani sostiene che Kublai concesse ad Hulegu il titolo di Ilkhan dopo aver sconfitto Arig Bek. La traduzione di \"il-Khan\" viene pi\u00f9 o meno comunemente accettata con \"Khan inferiore\", e si riferisce alla loro iniziale subordinazione a M\u00f6ngke Khan ed ai suoi successori, Grandi Khan dell'intero impero.\nRicostruzioni recenti muovono delle perplessit\u00e0 in merito alla natura stessa del titolo: questo perch\u00e9 non \u00e8 innanzitutto chiaro se Hulegu fosse stato inviato nei territori medio-orientali semplicemente come comandante di una forza di ricognizione oppure con l'intento di avviare in loco una dinastia. Sembra plausibile che Hulegu abbia tratto vantaggio dall'instabile situazione politica interna nata dopo la conquista di Baghdad e avvenuta quasi in concomitanza con la morte di M\u00f6ngke nel 1259. Kubilai, necessitando del supporto militare di Hulegu contro Arik B\u00f6ke, non avrebbe dunque sollevato contestazioni, accettando tacitamente lo \"yarlyk\" (la lettera patente che consentiva ad un'autorit\u00e0 governativa di esercitare le proprie funzioni) inviato dal sopraccitato Rash\u012bd al-Din nel 1263: quest'ultimo preferiva Hulegu al comando piuttosto che il fratello Arik e pertanto gli assegn\u00f2 i domini \"fino ai confini della Siria e dell'Egitto\". In secondo luogo, non vi sono prove che M\u00f6ngke avesse attribuito il titolo di Ilkhan a Hulegu, forse perch\u00e9 questi se lo auto-assegn\u00f2. In ultimo, l'etimologia della parola, oltre ad una corretta traduzione che vada al di l\u00e0 del mero \"khan minore\", ad oggi risultano assolutamente oscuri: ci\u00f2 \u00e8 dimostrato (anzi, non dimostrato) della mole variegata di ipotesi operata a livello storiografico, che ritiene ora il termine derivante dal semplice mongolo \"khan\" e adattato poi con una variazione in arabo e in persiano, ora frutto di un'aggiunta (di \"Il\" appunto) che farebbe mutare il significato in \"il pacifico khan\" o, volendo eseguire una traduzione meno letterale, \"il khan che porta la pace\", o infine di origine turca (da \"eligkhan\", poi contratto in \"elkhan\", che originariamente voleva dire \"governante\").\nAl di l\u00e0 di queste che sono solo alcune delle spiegazioni fornite dagli studiosi, il dato di fatto \u00e8 che Hulegu adoper\u00f2 il titolo almeno dal 1259 e che poi pure i suoi successori seguirono le sue orme, a testimonianza di come gli attribuissero un significato precipuo, inteso alla stregua di un baluardo che legittimasse la dinastia a primeggiare.\nStoria.\nInizio della dominazione mongola in Persia.\nQuando Muhammad II del Khwarezm giustizi\u00f2 i mercanti inviati dai Mongoli, Gengis Khan dichiar\u00f2 guerra all'Impero Corasmio, nel 1219, affidando ai suoi generali il compito di completare la conquista della Persia ed uccidere l'ultimo sci\u00e0.\nI Mongoli invasero l'intero impero, occupando tutte le maggiori citt\u00e0, tra il 1219 ed il 1221. L'Iraq persiano fu saccheggiato dai distaccamenti mongoli di Jebe e Subedei, che lasciarono la regione in rovina. La Transoxiana pass\u00f2 sotto il controllo mongolo, dopo l'invasione. L'intera area ad occidente della Transoxiana divenne propriet\u00e0 della famiglia Borjigin di Gengis Khan. Cos\u00ec, dalle famiglie dei quattro figli di quest'ultimo, furono designati tre governatori per quest'area: Chin-Temur, Nussal e Korguz.\nIl figlio di Muhammad, Jalal al-Din Mankubirni torn\u00f2 in Iran verso il 1224, dopo il suo esilio in India. Gli stati turchi rivali, rimasugli dell'impero del padre, rapidamente gli dichiararono alleanza. Respinse il primo tentativo mongolo di prendere la Persia centrale. Comunque, Jal\u0101l al-D\u012bn fu sopraffatto e schiacciato dall'armata di Chormagan inviata dal Grande Khan \u00d6g\u00f6dei nel 1231. Nel corso della spedizione mongola, le dinastie persiane dell'Azerbaigian e della Persia meridionale del Fars e di Kerman si sottomisero volontariamente ai Mongoli, accettando di pagare loro dei tributi. Ad ovest, Hamadan ed il resto della Persia fu aggiudicato da Chormagan. I Mongoli spostarono la loro attenzione verso l'Armenia e la Georgia tra il 1234 ed il 1236. La conquista del Regno di Georgia fu completata nel 1238; quindi, l'Impero Mongolo cominci\u00f2 ad attaccare la parte occidentale del Regno d'Armenia, che fu di possesso dei Selgiuchidi l'anno successivo.\nNel 1236 \u00d6g\u00f6dei comand\u00f2 la riorganizzazione del Khorasan e di Herat. I governatori militari mongoli intanto si accampavano nella pianura di Mughan, in Azerbaigian. Rendendosi conto del pericolo rappresentato dai Mongoli, i governanti di Mosul e del Regno armeno di Cilicia si sottomisero al Grande Khan. Chormagan divise la regione della Transcaucasia in tre distretti basati sulla gerarchia militare. In Georgia, la popolazione fu temporaneamente divisa in otto tumen. Nel 1237 l'Impero Mongolo aveva soggiogato gran parte della Persia, ad eccezione dell'Iraq abbaside, di alcune roccaforti ismailite, l'intero l'Afghanistan e il Kashmir.\nDopo la Battaglia di K\u00f6se Da\u011f, nel 1243, i Mongoli guidati da Bayju occuparono l'Anatolia, ed il Sultanato selgiuchide di Rum e l'Impero di Trebisonda divennero vassalli dei Mongoli.\nIn accordo con i reclami del governatore Arghun Aqa, Munke Khan nel 1251 proib\u00ec a nobili e mercanti di abusare delle \"yam\" (una specie di stazioni di posta ad uso militare, utilizzate dai tempi di Gengis Khan) e dei civili. Ordin\u00f2 un nuovo censimento ed ordin\u00f2 che ogni uomo nel Medio Oriente mongolo pagasse in proporzione alla sua propriet\u00e0. La Persia fu divisa in quattro distretti sotto Arghun. Munke Khan garant\u00ec l'autorit\u00e0 dei Kartidi su Herat, Jam, Bushanj, Ghor, Khaysar, Firuz-Kuh, Gharjistan, Farah, Sistan, Kabul, Tirah, e l'Afghanistan fino al fiume Indo.\nIl primo Ilkhan.\nIl vero fondatore della dinastia Ilkhanide fu Hulagu Khan, nipote di Gengis Khan e fratello di Munke Khan e Kublai Khan (Kubilay). Munke lo invi\u00f2 a stabilire un fermo controllo sul Medio Oriente, e gli ordin\u00f2 di ritornare in Mongolia quando il suo obiettivo fosse stato compiuto. Sostitu\u00ec Bayju nel 1255 o 1256 e a lui fu assegnato il compito di sottomettere i territori di parte dell'Asia centrale. Questa occupazione costrinse i Turkmeni a spostarsi ad ovest in Anatolia per fuggire dalle trib\u00f9 mongole. Hulagu stabil\u00ec la sua dinastia nella parte sud-occidentale dell'Impero Mongolo, in un territorio che si estendeva dalla Transoxiana alla Siria. Distrusse gli ismailiti Hashshashin Nizariti ed il Califfato Abbaside rispettivamente nel 1256 e 1258. Dopo, avanz\u00f2 fino a Gaza conquistando rapidamente la Siria Ayyubide e numerosi altri territori. In un rapporto fornito da 'Ata Malik Juwayni, il numero stimato delle truppe a disposizione di Hulagu risultava di 2 su un totale di 10 (dove quest'ultima cifra indicava i guerrieri a disposizione dell'intero esercito mongolo), pari per quantit\u00e0 alla popolazione maschile dell'Asia centrale del tempo. Tuttavia, tale fonte non va interpretata troppo alla lettera, poich\u00e9 si ritiene che il paragone adoperato da Juwayni avesse un tono puramente enfatico.\nLa morte di Munke obblig\u00f2 Hulagu a ritornare al centro dell'Impero per preparare il Kuriltai (la scelta di un nuovo capo). Si lasci\u00f2 dietro una piccola armata per continuare l'avanzata mongola, ma questa fu fermata in Palestina nel 1260 con una grande sconfitta alla Battaglia di Ayn Jalut da parte dei Mamelucchi egiziani.\nCon l'ascesa di Kublai Khan, Hulagu ritorn\u00f2 in Persia ed assunse il titolo di \"Ilkhan\", ovvero \"luogotenente del Khan\", \"Khan subordinato\", ma l'autorit\u00e0 di Kublai in Vicino Oriente era solo nominale. Dopo la sua morte, gli storici preferiscono seguitare a chiamare Ilkhanato quello che, alla morte di Kublai Khan (Kubilay) era ormai diventato \"de jure\" e \"de facto\" un khanato. Il 1256 viene considerata la data tradizionale di costituzione dell'Ilkhanato.\nA causa dei problemi geo-politici e religiosi e la morte di tre principi al servizio di Hulagu, Berke si scontr\u00f2 con Hulagu nel 1262 e richiam\u00f2 le sue truppe in Iran. Secondo gli storici mamelucchi, Hulagu avrebbe massacrato le truppe di Berke rifiutandosi di spartire il bottino di guerra.\nLa Dinastia Yuan ad est, mantenne relazioni amichevoli e la sovranit\u00e0 nominale sull'Ilkhanato fino alla fine di quest'ultimo attorno al 1330. I discendenti di Hulagu governarono la Persia per i successivi ottant'anni, ed in un primo tempo incoraggiarono il buddhismo tibetano e il cristianesimo nestoriano, mentre i musulmani e i taoisti venivano oppressi e perseguitati. Tuttavia, con la conversione di Gh\u0101z\u0101n (che cambi\u00f2 nome in Mahmud) nel 1295, l'Islam ridivent\u00f2 religione di Stato e fu il turno di buddhisti e cristiani di essere perseguitati.\nComunque, nonostante questa conversione, gli Ilkhan restarono ostili ai Mamelucchi (che avevano sconfitto sia gli invasori Mongoli che i Crociati). Gli Ilkhan tentarono alcune invasioni della Siria (1281), ma non riuscirono mai a strappare consistentemente terreno ai Mamelucchi, rinunciando infine ai propri propositi, perdendo la morsa sui vassalli del Sultanato di Rum e del Regno Armeno di Cilicia. Questo fu causato in larga parte da una guerra civile nell'Impero Mongolo, e dall'ostilit\u00e0 dei khanati a nord e ad est. Il Khanato Chagatai nel Moghulistan e l'Orda d'Oro minacciarono l'Ilkhanato nel Caucaso e nella Transoxiana, impedendo l'espansione ad ovest. Anche sotto il regno di Hulagu, l'Ilkhanato fu occupato in una guerra nel Caucaso contro i Mongoli delle steppe russe.\nHulagu prese con s\u00e9 molti studiosi ed astronomi cinesi, ed il famoso astronomo persiano Nasir al-Din al-Tusi apprese le tabelle di calcolo dell'astronomia cinese. Un osservatorio fu costruito a Maragheh.\nAlleanza franco-mongola.\nFurono fatti molti tentativi rivolti alla formazione di un'alleanza franco-mongola fra le corti dell'Europa Occidentale e i Mongoli (i cristiani dell'occidente latino erano collettivamente chiamati \"franchi\" dai musulmani e dagli asiatici, nell'era delle Crociate). Nei tentativi furono coinvolti principalmente i Mongoli dell'Ilkhanato, tra il XIII ed il XIV secolo, a partire circa dalla Settima Crociata. Uniti nella loro contrapposizione agli islamici (principalmente i Mamelucchi), l'Ilkhanato e gli europei non furono comunque in grado di combinare le loro forze in modo soddisfacente contro il loro nemico in comune.\nSi ritiene che Oljeitu, Ilkhan a Tabriz (Iran) dal 1304 al 1316, avesse interagito con l'Occidente inviando delle missive a Filippo il Bello e (forse anche) al re d'Inghilterra Edoardo I: tale evento suscit\u00f2 sicuramente l'incoraggiamento di questa collaborazione in chiave anti-mamelucca da parte di Papa Clemente V.\nConversione all'Islam.\nDopo il regno di Hulagu, gli Ilkhan adottarono sempre di pi\u00f9 il Buddhismo tibetano. I cristiani erano incoraggiati da un apparente favore verso il Cristianesimo Nestoriano. Cos\u00ec, gli Ilkhan si trovarono fortemente fuori passo con la maggioranza musulmana che governavano. Ghazan, poco prima di spodestare Baydu, si convert\u00ec all'Islam, e la sua preferenza ufficiale per l'Islam coincise con un preciso tentativo di portare il regime pi\u00f9 vicino alla maggioranza non-mongola. I cristiani e gli ebrei persero il loro stato di parit\u00e0 con i musulmani e dovettero tornare a pagare la tassa elettorale. I buddhisti furono posti di fronte alla scelta di convertirsi o essere espulsi.\nNelle relazioni diplomatiche, la conversione all'Islam ebbe ben pochi effetti, e Ghazan continu\u00f2 a combattere i Mamelucchi per il controllo della Siria. La Battaglia di Wadi al-Khazandar, che fu l'unica vittoria importante dei Mongoli sui Mamelucchi, gli consent\u00ec il controllo della Siria solo per pochi mesi. La maggior parte delle politiche adottate da Ghazan continuarono sotto suo fratello Oljeitu, nonostante i suggerimenti di favorire il ramo sciita dell'Islam che ricevette subendo l'influenza dei teologi sciiti al-'Allama al-Hilli e Maytham al-Bahrani. \u00d6ljait\u00fc riusc\u00ec a conquistare il Gilan sulla costa del Mar Caspio e la sua magnifica tomba a Soltaniyeh resta il pi\u00f9 noto monumento ilkhanide in Persia.\nDisintegrazione.\nDopo la morte di Ab\u016b Sa\u02bf\u012bd nel 1335, il khanato cominci\u00f2 a disgregarsi rapidamente, dissolvendosi in una serie di staterelli rivali, il pi\u00f9 importante dei quali era quello dei Jalayridi. \u1e6cogh\u0101 Tem\u016br, discendente di Khasar che fu l'ultimo pretendente al titolo di Ilkhan, fu assassinato dai Sarbadar nel 1353.\nTamerlano pi\u00f9 tardi cre\u00f2 uno Stato da quello jalayride, cercando di ripristinare il vecchio khanato. Lo storico Rashid al-Din Hamadani scrisse una storia universale dei khan attorno al 1315 che forn\u00ec molto materiale sul loro conto.\nLascito.\nL'emergere dell'Ilkhanato ebbe un impatto importante sulla regione. L'Impero Mongolo semplific\u00f2 notevolmente il commercio attraverso l'Asia. Le comunicazioni tra l'Ilkhanato e la Dinastia Yuan insediatasi in Cina incoraggiarono questo sviluppo.\nL'Ilkhanato agevol\u00f2 inoltre la formazione del successivo Stato dinastico safavide, ed in ultima istanza la moderna nazione dell'Iran. Le conquiste di Hulagu aprirono anche l'Iran all'influenza cinese da oriente. Questo, insieme al patrocinio dei suoi successori, avrebbe permesso lo sviluppo dell'eccellente architettura iraniana. Sotto gli ilkhan, gli storici iraniani passarono dalla scrittura in arabo alla scrittura in persiano.\nRudimenti della partita doppia erano utilizzati nell'Ilkhanato e sviluppati indipendentemente dalle pratiche contabili utilizzate in Europa. Questo sistema contabile fu creato principalmente per necessit\u00e0 socio-economiche causate dalle riforme agricole e fiscali di Ghazan Khan tra il 1295 ed il 1304."}
{"id": "352034", "revid": "2184720", "url": "https://it.wikipedia.org/wiki?curid=352034", "title": "Seven Nation Army", "text": "Seven Nation Army \u00e8 un singolo del 2003 del gruppo musicale The White Stripes, prima traccia dell'album \"Elephant\". Nell'anno di pubblicazione vinse un Grammy Award come \"migliore canzone rock\". Il titolo \"Seven Nation Army\" (che letteralmente significa \"esercito di sette nazioni\") si ricollega all'infanzia di Jack White, membro del duo: da bambino era la sua storpiatura involontaria di \"Salvation Army\", l'esercito della Salvezza.\nNumerosi sono gli artisti che si sono cimentati con delle \"cover\" di questo brano musicale, tra cui gli Audioslave, gli Hard-Fi, i Flaming Lips, gli Sk\u00e1ld, i Punk Division i M@d (in \"The Concert)\". I Metallica ne suonarono in un concerto il riff, insieme a quelli di altre canzoni rock. Mentre alcuni dj tra cui Benny Benassi, Tommy Vee, The Glitch Mob Tim Deluxe hanno creato dei \"remix\" molto apprezzati nelle discoteche italiane. Esiste anche un remake italiano ad opera di Frankie hi-nrg mc, che utilizza la stessa musica, ma propone il testo di una sua vecchia canzone, dal titolo \"Fight da faida\". Il cantante francese Ben l'Oncle Soul nel 2009 ha realizzato una reinterpretazione del brano con un arrangiamento soul che nel 2011 \u00e8 stato molto programmato dalle radio italiane. Altra versione \u00e8 quella dei Finley, chiamata \"9 luglio 2006\" con un testo del tutto originale realizzato sulla base dei cori da stadio.\nIl brano.\nJack White ha dichiarato di aver composto il celebre riff chitarristico della canzone come ipotetico brano per la colonna sonora di un film di James Bond, e di averlo messo da parte nel caso gli fosse stato chiesto di comporre una \"theme song\" per una pellicola futura della saga. Tuttavia, White giunse alla conclusione che la richiesta era poco probabile e decise di incorporare suddetto riff in una canzone dei White Stripes (White avrebbe successivamente eseguito, con Alicia Keys, la canzone \"Another Way to Die\" per la colonna sonora del film di James Bond del 2008 \"Quantum of Solace\").\nIl titolo del brano ha dato adito a svariate interpretazioni, una delle quali voleva che le \"7 Nation Army\" (in italiano \"l'esercito delle sette nazioni\") stessero ad indicare le forze armate dei paesi membri della NATO; ma lo stesso Jack White chiar\u00ec che il titolo deriva dalla storpiatura del termine \"Salvation Army\" (l'Esercito della Salvezza) che era solito fare da bambino. Il titolo venne dato alla canzone quando ancora il testo non era stato scritto, e poich\u00e9 \"suonava bene\", si decise di mantenerlo anche per la pubblicazione ufficiale.\nAlcuni critici musicali hanno osservato che il tema assomiglia a un nucleo tematico della Sinfonia n. 5 di Anton Bruckner.\nLa rivista \"Rolling Stone\" lo ha classificato al sesto posto nella classifica delle 100 migliori canzoni degli anni 2000 e alla posizione 286 della lista delle 500 migliori canzoni di sempre.\nVideo musicale.\nIl video musicale, diretto da Alexandre Court\u00e8s, \u00e8 senza ombra di dubbio il pi\u00f9 noto dei White Stripes. \u00c8 costituito principalmente da coreografie di triangoli (ispirato alla celebre locandina del film \"Arancia meccanica\") contenuti ciascuno all'interno dell'altro, a somiglianza delle matrioske russe. Per tutta la durata del video l'interno dei triangoli viene zoomato mostrando i due membri del gruppo nell'atto di suonare. Il video ha vinto numerosi premi della critica ed \u00e8 stato trasmesso un gran numero di volte in TV.\nLa canzone nello sport.\nPer ironia della sorte, sebbene quasi nessuno ne conosca il titolo originale, in Italia e all'estero \u00e8 conosciuta dalle masse dei tifosi e simpatizzanti di calcio con l'appellativo onomatopeico di \"po-popopo-popopo\", che deriva dal caratteristico coro di chi cerca di riprodurne il tema strumentale principale.\n\u00c8 durante la stagione calcistica 2005-2006 che il brano acquisisce notoriet\u00e0. Dopo essere stato usato dai tifosi belgi del Bruges prima contro il Milan e successivamente contro la Roma, comincia ad essere ripreso e rilanciato in Italia dalla tifoseria romanista il 15 febbraio 2006 proprio in occasione della vittoriosa partita di ritorno di Coppa UEFA con il Bruges in segno di sfott\u00f2: il motivo dei White Stripes era stata la musica utilizzata anche dallo \"speaker\" dello stadio belga per celebrare il momentaneo pareggio di Javier Portillo, ed era stato prontamente ripreso anche dai sostenitori romanisti dopo la rete vittoriosa di Simone Perrotta. Ulteriore motivo di popolarit\u00e0 \u00e8 una breve interpretazione di Francesco Totti ospite del Festival di Sanremo 2006.\nL'usanza si estende ai tifosi al seguito della Nazionale italiana durante la Coppa del Mondo di calcio del 2006 in Germania. Il coro \u00e8 parte della colonna sonora della notte tra il 9 e il 10 luglio dedicata ai festeggiamenti per la vittoria della Nazionale azzurra in finale. La canzone sembra particolarmente appropriata all'impresa della Nazionale: infatti, le prime parole della canzone sono:\nLe squadre (ossia gli eserciti) che una Nazionale deve affrontare durante la fase finale del mondiale e (dal 2016) dell'europeo, se arriva fino alla finale, sono infatti proprio sette.\nSuccessivamente questa canzone \u00e8 stata intonata dai tifosi italiani per celebrare le vittorie di Valentino Rossi nel Gran Premio motociclistico di Germania 2006 e di Michael Schumacher e della Scuderia Ferrari nel Gran Premio di Francia 2006.\nTanto e tale \u00e8 stato il successo da far tornare il brano, tre anni dopo la sua uscita, nella Top 10 italiana, salendo fino alla terza posizione. Inoltre parte di tale brano \u00e8 stata la sigla di un programma preserale di Rai 1, \"Tutto per tutto\".\nIn risposta alla popolarit\u00e0 della canzone in Italia, Jack White disse:\nLa canzone si \u00e8 poi risentita a Vienna quando la Nazionale di calcio della Spagna ha vinto il Campionato europeo di calcio 2008.\nDurante il successivo Europeo in Polonia e Ucraina nel 2012, il suo tema principale venne eseguito negli stadi ad ogni goal e si conferm\u00f2 il coro prediletto dai tifosi azzurri, dati anche i successi della squadra italiana fino alla finale.\nLa canzone sar\u00e0 poi risentita anche durante il Campionato europeo di calcio 2016 e quello del 2021 come colonna sonora dopo ogni rete e come coro dai tifosi, specialmente dagli italiani e dai padroni di casa. Sar\u00e0 poi usata spesso in molti eventi sportivi.\nSempre in ambito calcistico durante il Campionato mondiale di calcio 2018 la canzone \u00e8 usata come introduzione delle squadre prima degli inni nazionali di ciascuna.\nNel football americano la canzone \u00e8 stata utilizzata all'M&amp;T Bank Stadium come canzone del tifo ufficiale dei Baltimore Ravens nella stagione . Ha continuato ad essere utilizzata anche nella stagione successiva, quando la squadra si \u00e8 aggiudicata il campionato NFL vincendo il Super Bowl XLVII. Durante quell'evento, i tifosi dei Ravens furono uditi cantare distintamente \"Seven Nation Army\" ripetute volte durante il blackout dello stadio avvenuto nel terzo quarto del match.\nNella Formula 1 la canzone \u00e8 stata intonata dal pilota vincitore del Gran Premio d'Italia del 2016, Nico Rosberg. La tifoseria, nonostante i fischi iniziali perch\u00e9 il tedesco \u00e8 pilota Mercedes e non Ferrari (scuderia di casa), \u00e8 stata subito conquistata dal perfetto italiano di Nico e insieme hanno intonato la canzone."}
{"id": "352035", "revid": "767487", "url": "https://it.wikipedia.org/wiki?curid=352035", "title": "Dominic Howard", "text": "In parallelo con i Muse, nel 2011 entr\u00f2 nel supergruppo creato da Jason Hill: i Vicky Cryer, in cui oltre a loro due, suona un altro batterista, Alex Carapetis (Nine Inch Nails), l'ex-bassista dei Jamiroquai Nick Fyffe e Jeff Kite.\nBiografia.\nDominic Howard nasce a Stockport non lontano da Manchester nel 1977. All'et\u00e0 di 8-9 anni si trasferisce con la famiglia a Teignmouth una cittadina sulla riviera del Devon. All'et\u00e0 di 11 anni si avvicina alla batteria, strumento che non abbandoner\u00e0 pi\u00f9.\nNel 2004 il padre William Howard mor\u00ec per un infarto miocardico acuto subito dopo aver assistito al concerto dei Muse al Glastonbury Festival. La scomparsa improvvisa del padre port\u00f2 il batterista in un periodo di depressione, spingendolo a pensare di lasciare il gruppo. Dopo qualche tempo e grazie al supporto della sua famiglia e degli altri due componenti della band, i Muse continuarono successivamente il loro tour.\nCarriera.\nNel periodo scolastico entra a far parte dei Carnage Mayhem, primo gruppo in cui milita. Durante questo periodo incontra Matthew Bellamy che invece suona la chitarra ma che in quel momento non faceva parte di nessun gruppo. Intanto il chitarrista dei Carnage Mayhem abbandon\u00f2 il gruppo e fu sostituito da Bellamy. Altri membri del gruppo abbandonano il progetto nei due anni successivi e alla fine gli unici componenti rimasero proprio Howard e Bellamy, i quali modificarono il nome del gruppo prima Gothic Plague e infine in Rocket Baby Dolls. Nei primi anni novanta si aggiunge al duo Chris Wolstenholme che viene convinto da Bellamy ad abbandonare la batteria per il basso elettrico. Nel 1994 il gruppo partecipa ad una competizione musicale scolastica nella loro citt\u00e0 di Teignmouth e vincono la gara. Da quel momento prendono definitivamente il nome di Muse."}
{"id": "352040", "revid": "884630", "url": "https://it.wikipedia.org/wiki?curid=352040", "title": "Vooru\u017e\u00ebnnye sily Rossijskoj Federacii", "text": ""}
{"id": "352044", "revid": "767487", "url": "https://it.wikipedia.org/wiki?curid=352044", "title": "Donoussa", "text": "Donoussa (in greco \u0394\u03bf\u03bd\u03bf\u03cd\u03c3\u03b1, \"Donousa\" o \u0394\u03b5\u03bd\u03bf\u03cd\u03c3\u03b1, \"Denousa\") \u00e8 un'isola delle Piccole Cicladi. Si trova a 9 miglia nautiche da Nasso ed \u00e8 circondata da scogli ed isolotti.\nDonousa \u00e8 stata abitata nell'era arcaica come hanno dimostrato scavi nelle localit\u00e0 Myti Achti\u00e0 e Vathi Limenari. Durante l'epoca romana fu luogo di confino. Virgilio fa riferimento all'isola nell'Eneide. Nel medioevo fu un covo di pirati.\nSecondo la mitologia fu il luogo dove Dioniso nascose Arianna quando Teseo l'abbandon\u00f2 a Nasso.\nDal punto di vista amministrativo \u00e8 una ex comunit\u00e0 della Grecia nella periferia dell'Egeo Meridionale (unit\u00e0 periferica di Nasso) con 163 abitanti secondo i dati del censimento 2001.\n\u00c8 stata soppressa a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compresa nel comune di Nasso e Piccole Cicladi.\nIl centro principale dell'isola \u00e8 Stavros o Kampos. Altri centri sono Trulos, Mesari\u00e0 o Charavy, Mersini e Kalotaritissa.\nNonostante le sue dimensioni minute ed il fatto che sia battuta da forti venti, Donousa vanta alcune presenze turistiche provenienti per lo pi\u00f9 dal Nord Europa.\nL'unica strada asfaltata dell'isola corre, ad anello, lungo la costa."}
{"id": "352050", "revid": "1543377", "url": "https://it.wikipedia.org/wiki?curid=352050", "title": "Downtown (Los Angeles)", "text": "Downtown \u00e8 il centro amministrativo (CBD) e geografico di Los Angeles. \u00c8 sede del governo della citt\u00e0 e della contea. La zona \u00e8 caratterizzata da molti dei maggiori istituti artistici e impianti sportivi della citt\u00e0, dai pi\u00f9 alti grattacieli della regione e dalle sedi di societ\u00e0 multinazionali oltre a varie opere d'arte pubbliche; \u00e8 anche il centro delle reti di trasporto pubblico e delle autostrade (freeway) della citt\u00e0.\nI confini del distretto sono ad est il fiume Los Angeles, la Santa Ana Freeway (U.S. Route 101) a nord, la Santa Monica Freeway (Interstate 10) a sud e la Harbor Freeway (California State Route 110) ad ovest. Tuttavia, alcune fonti, compresi il \"Los Angeles Downtown News\" ed il \"Los Angeles Times\", estendono la zona oltre il confine tradizionale, includendo il vicino University Park, che comprende la University of Southern California e l'Exposition Park appena a Sud della 10 Freeway, come parte della mappa di Downtown. Ci sono due progetti in fase di realizzazione: L.A. Live e il Grand Avenue Project (Progetto del gran viale).\nStoria.\nAlcuni edifici del nucleo di Downtown risalgono ai primi anni del '900.\nLa maggior parte dei principali grandi magazzini una volta erano all'intero di edifici autonomi a Downtown Los Angeles. Molti di questi furono chiusi negli anni settanta e ottanta e qualcuno venne trasferito in moderni complessi commerciali come ad esempio Macy's Plaza e Robinsons-May (poi chiuso e usato come secondo magazzino Macy's). Con lo spostamento del centro commerciale della citt\u00e0, Downtown venne privata di molta della vita notturna che c'era stata dagli anni '50 in poi (quel poco di vita notturna che c'\u00e8 \u00e8 stato concentrato a Little Tokyo).\nNel 1999 il Los Angeles City Council ha approvato una \"ordinanza di riuso adattabile\" che agevola la conversione di uffici e di edifici commerciali (molti dei quali erano le sontuose sedi di banche e di altri istituti finanziari nella prima parte del ventesimo secolo) in loft rinnovati e in complessi di appartamenti di lusso. La catena di supermercati Ralphs ha aperto un nuovo negozio a Downtown nel 2007; il primo negozio a Downtown lo aveva aperto alla fine dell'Ottocento e chiuse negli anni '50 durante lo sviluppo della periferia.\nLa popolazione residenziale di Downtown Los Angeles \u00e8 cresciuta del 20% in due anni (2005-07) fino ad arrivare a 28.878 residenti. Questo numero ha superato le previsioni precedenti e, con unit\u00e0 in costruzione, spinge le stime della popolazione di Downtown Los Angeles a pi\u00f9 di 40.000 abitanti entro la fine del 2008 anzich\u00e9 del 2015, (valore della stima precedente). Allo stesso tempo il numero di impieghi nell'area di Downtown \u00e8 sceso vertiginosamente a 418.000 nel 2005, dai 605.000 del 1995.\nIl 7 agosto 2007, il Los Angeles City Council ha approvato radicali cambiamenti nelle regole della divisione in zone per l'area di Downtown, includendo un corridoio che va da Downtown Sud lungo Figueroa Street fino a Exposition Park e USC. Sostenuto fortemente dal sindaco Antonio Villaraigosa, i cambiamenti permettono pi\u00f9 grandi e pi\u00f9 consistenti sviluppi a Downtown. I costruttori che riservano il 15% delle loro unit\u00e0 a residenti non abbienti ora sono esentati riguardo ad alcuni requisiti sugli spazi aperti e possono realizzare i propri edifici pi\u00f9 larghi del 35% rispetto a quanto concesso dall'attuale codice delle zone.\nSkyline.\nMalgrado la relativa decentralizzazione, Los Angeles ha uno dei pi\u00f9 grandi \"skyline\" degli Stati Uniti, ed il suo sviluppo progredisce negli anni. Lo \"skyline\" ha visto una rapida evoluzione dovuta a miglioramenti negli standard dei palazzi, che ha reso alcuni edifici altamente resistenti ai terremoti. Molti dei nuovi grattacieli sono abitazioni, specialmente a Downtown\u2014ci\u00f2 che l'attivit\u00e0 febbrile della costruzione di grattacieli adibiti a uffici avvenuta negli anni '70 e '80 aggiunse allo skyline si sta ora presentando di nuovo nella forma di costruzione residenziale. Alcuni esempi di costruzione di grattacieli ancora in progetto o gi\u00e0 in corso includono:\nQuesta \u00e8 una breve lista, infatti ce ne sono molti altri. La recente \"ascesa\" di South Park, il distretto del Bunker Hill nel sud della downtown (approssimativamente a sud della 8\u00aa Strada e a nord della superstrada di Santa Monica) che ha subito il minor sviluppo, sta portando grattacieli, che saranno abbastanza numerosi e alti da produrre uno skyline pi\u00f9 esteso della downtown entro pochi anni a partire dal 2005. A causa di numerosi film, telefilm, e video musicali che vengono girati a Los Angeles e a causa degli usi della downtown di Los Angeles come scenario, lo skyline di Los Angeles \u00e8, probabilmente, uno degli skyline pi\u00f9 riconoscibili del mondo.\nLo skyline di Los Angeles consiste in svariati gruppi diversi di alti edifici; la maggior parte di questi gruppi non sono direttamente connessi tra loro. Century City e le strade della \"Wilshire Boulevard\" che attraversano Westwood formano insieme uno skyline abbastanza complesso che \u00e8 spesso confuso con lo skyline della downtown.\nLimiti di altezza degli edifici: 1904-1957.\nIl primo decreto dei limiti d'altezza a Los Angeles fu emanato in seguito al completamento del Continental Building di 13 piani, ubicato all'angolo di sud-est della 4\u00aa Strada e la Spring (il cui utilizzo \u00e8 attualmente convertito a loft dallo sviluppatore Tom Gilmore). Lo scopo del limite d'altezza era quello di limitare la densit\u00e0 della citt\u00e0. In questi anni c'\u00e8 stata una grande ostilit\u00e0 contro i grattacieli, principalmente dovuta alla congestione che questi potevano portare alle strade, e i decreti dei limiti d'altezza erano un modo grossolano per trattare il problema. Nel 1911, la citt\u00e0 approv\u00f2 un decreto del limite d'altezza aggiornato che stabiliva uno specifico limite di 150 piedi. Furono concesse delle eccezioni per grattacieli decorativi come quelli che furono in seguito costruiti sull'edificio Richfield ora demolito e vicino all'ancora esistente Eastern Columbia Building.\nBench\u00e9 ci sia una credenza comune che i limiti furono imposti a causa dei rischi dei terremoti, \u00e8 da notare che il primo limite fu imposto nel 1904, due anni prima del terremoto di San Francisco, e che persino dopo quell'evento sismico fu creduto a lungo a Los Angeles che la California del Sud (nonostante le testimonianze storiche fossero opposte) non fosse stata soggetta ai terremoti di tale potenza. La motivazione dietro i limiti d'altezza fu in primo luogo l'intento di limitare la congestione nella citt\u00e0.\n\u00c8 da notare anche che i limiti d'altezza dei palazzi furono imposti per molto tempo prima che venisse costruita la City Hall del 1928; cos\u00ec la faccenda che essi fossero stati emanati per mantenere la City Hall l'edificio pi\u00f9 alto della citt\u00e0 \u00e8 anch'essa una mera leggenda. Il decreto del 1911 fu abrogato nel 1957. Il primo palazzo privato a superare il vecchio limite fu il California Bank Building (Banca della California) a 18 piani, situato all'angolo sud-est tra la 6\u00aa Strada e la Spring nella Downtown di Los Angeles.\nServizi di emergenza.\nVigili del fuoco.\nIl Los Angeles Fire Department opera alla Stazione 9 (Central City) ed alla Stazione 3 (Civic Center/Bunker Hill), a servizio di Downtown Los Angeles.\nPolizia.\nLa centrale di polizia della comunit\u00e0 centrale del Los Angeles Police Department serve tutte le zone vicine .\nIstruzione.\nDowntown \u00e8 servita dal Los Angeles Unified School District (Distretto scolastico unificato di Los Angeles).\nLa Belmont High School ed il Miguel Contreras Learning Complex servono insieme una parte della citt\u00e0.\nIl Santee Education Complex serve un'altra parte della citt\u00e0.\nCultura di massa.\nNel sobborgo di Altadena \u00e8 morta l'attrice del cinema muto Barbara La Marr."}
{"id": "352053", "revid": "287204", "url": "https://it.wikipedia.org/wiki?curid=352053", "title": "Coccinella (disambigua)", "text": ""}
{"id": "352056", "revid": "37401", "url": "https://it.wikipedia.org/wiki?curid=352056", "title": "Camillo Autore", "text": "Allievo di Ernesto Basile, a Reggio Calabria intraprende la sua attivit\u00e0 rivestendo l'incarico di ingegnere della sezione dell'Ufficio Tecnico del Piano Regolatore della Citt\u00e0 (1912/1914) e successivamente quello di ingegnere presso l'Ufficio Tecnico Provinciale di Reggio Calabria (1914/1919).\nSpesso vincitore di molti concorsi, Autore \u00e8 anche studioso e ricercatore, con una particolare propensione alle novit\u00e0 tecnologiche, come il Cemento armato.\nTra il 1912 e il 1919 si occupa a Reggio Calabria della sistemazione del Lungomare di Reggio Calabria, dell'Istituto Piria e della casa dell'On. Valentino (ora distrutta), delle Scuole Rurali e delle Scuole Elementari del Rione Americano, del Palazzo dell'Amministrazione Provinciale, del Provveditorato, dell'Ufficio tecnico Catastale e del Regio Liceo-Convitto Tommaso Campanella; a Messina della Divisione Militare.\nNel 1931, vince il concorso per la ricostruzione della Palazzata di Messina, in collaborazione con gli ingegneri Giuseppe Samon\u00e0, Raffaele Leone e Giulio Viola.\nIntraprende nel 1919 a Messina la carriera universitaria come assistente di Enrico Calandra alla cattedra di \"Architettura e ornato\". Nel 1924 consegue la libera docenza in \"Architettura elementare\" e nel 1932 in \"Architettura tecnica\"; nel 1935 risulta terzo classificato nel concorso a professore straordinario di \"Architettura tecnica\" all'Universit\u00e0 di Pisa, venendo chiamato a ricoprire tale cattedra nell'Universit\u00e0 di Padova nel 1936.\nRealizza edifici pubblici e privati anche a Palermo, a Cosenza, Campobasso, Pesaro e Napoli; costruisce il Distretto Militare di Messina, progetta il monumento commemorativo a ricordo dello sbarco del Principe Vittorio Emanuele III, per il Lungomare di Reggio Calabria (1925) ricco di motivi liberty; partecipa alla IV Biennale di Reggio Calabria dove ottiene la gran medaglia d'oro, con il Tempio della Vittoria, e con il monumento commemorativo a Vittorio Emanuele III. Sempre a Reggio Calabria progetta nel 1926 la ricostruzione di diciotto chiese distrutte dal terremoto del 1908; nell'opera di restauro e ricostruzione delle chiese affidatagli dalla curia di Reggio Calabria nel 1926, deve rispondere a vincoli nell'ambito delle esigenze storiche e delle tradizioni locali. Egli realizza progetti caratterizzati da un equilibrato uso degli elementi classici e da decorazioni semplici, dando grande dignit\u00e0 alle opere religiose del centro Reggino.\nLa svolta verso il razionalismo avviene con il progetto per la Stazione Marittima di Napoli (1930) la cui realizzazione fu bloccata dal Duce negli anni trenta.\nSempre nel 1930 viene incaricato dal Governo per la progettazione della Casa del Comune e della Scuola Elementare di Mascali (CT), citt\u00e0 distrutta dall'eruzione dell'Etna del 1928 e interamente ricostruita pi\u00f9 a valle.\nRedige per l'Enciclopedia Treccani le voci \u201ccapitello\u201d, \u201ccimasa\u201d, \u201ccolonna\u201d, \u201cfinestra\u201d, \u201cfusto\u201d, \u201cfontana\u201d; a Messina progetta e sistema l'ingresso e di numerosissimi stand della Fiera (1935); a Reggio Calabria progetta il Lido e una fontana luminosa, in concomitanza del Grande Albergo Miramare (1936); muore improvvisamente a Merano dove si era recato con la famiglia."}
{"id": "352061", "revid": "767487", "url": "https://it.wikipedia.org/wiki?curid=352061", "title": "St Catharine's College", "text": "Il Saint Catharine's College \u00e8 uno dei \"college\" che costituiscono l'Universit\u00e0 di Cambridge.\nMolti studenti di cambridge lo chiamano semplicemente con il soprannome \"Catz\". Il Catz ha una reputazione di college semplice ed equilibrato. Il College ha sempre fornito molti atleti per la squadra di Cambridge nella \"boat race\", in particolare contribuendo per 3/8 agli equipaggi del 2003 e del 2004. Il college \u00e8 risultato primo nella \"Tompkins Table\", classifica basata sui risultati ottenuti dagli studenti negli esami, per la prima volta nel 2005. La percentuale di studenti provenienti dalle scuole statali \u00e8 relativamente alta per Cambridge, pur essendo comunque in minoranza in termini assoluti.\nEsiste una faida di lungo corso ma gentile con il Queens' College che sembrerebbe derivare dal fatto che il Queens' non abbia gradito la costruzione della corte del Catz di fronte al Queens', trasformando l'ex strada principale di Cambridge in un vicolo secondario. Negli anni 1960 il St. Catharine's costru\u00ec un nuovo complesso di appartamenti chiamato Saint Chad's vicino alla \"University Library\", in cui le stanze sono ottagonali rispecchiando la ruota di Caterina presente sullo stemma. Gli studenti del secondo anno vivono a St. Chad's mentre quelli del primo e del terz'anno vivono nel complesso principale.\nStoria.\nRobert Wodelarke, \"Provost\" del King's College, aveva iniziato i preparativi per la costruzione di in nuovo college sin dal 1459, quando compr\u00f2 i terreni sui quali costruirlo. Per i preparativi egli spese gran parte delle sue ricchezze personali (fu sospettato di aver deviato fondi del King's College) e fu costretto a ridurre le dimensioni del progetto a tre soli \"fellows\". Egli stabil\u00ec che essi avrebbero dovuto studiare solo teologia e filosofia.\nWodelarke potrebbe aver scelto il nome del college in omaggio alla madre del re Enrico VI, di nome Catharine, anche se \u00e8 pi\u00f9 probabile che il nome fu scelto nel segno del culto rinascimentale di Santa Caterina, patrona degli studi. In ogni caso, il college fu pronto per essere abitato ed ufficialmente fondato nel giorno di Santa Caterina (25 novembre) del 1473. Esistono sei sante di nome Caterina, ma il college prese nome dalla santa di Alessandria. Inizialmente fu chiamato \"Katharine Hall\".\nLa fondazione iniziale non era molto curata. Wodelarke era interessato principalmente ai \"Fellows\" ed il \"College\" non ebbe studenti per molti anni. In ogni caso, intorno al 1550 ci fu un numero sempre crescente di studenti ed il college si dedic\u00f2 principalmente all'insegnamento per gli \"undergraduates\". La rapida crescita rese necessaria l'espansione del college ed aggiunte temporanee furono fatte nel 1622. Dal 1630 il College cominci\u00f2 a demolire gli edifici esistenti che cadevano in rovina e cominci\u00f2 a costruire gli edifici attuali. La corte a tre lati, unica tra i college di Cambridge (Il sister college del Saint Catharine's, il Worcester College di Oxford, ha una corte a tre lati, abbastanza simile), fu costruita tra il 1675 ed il 1757. Proposte per un gruppo finale di edifici che completi il quarto lato sono state fatte pi\u00f9 volte fino al XX secolo.\nNel 1637 il College entr\u00f2 in possesso della George Inn (in seguito Bull Inn) in Trumpington Street. Dietro questa locanda c'era una scuderia famosa per le usanze del suo gestore, Thomas Hobson, che permetteva ai clienti di prendere solo il cavallo che si trovava da pi\u00f9 tempo nella scuderia, che ha portato all'espressione \"Scelta di Hobson\" che significa impossibilit\u00e0 di scegliere.\nIl college ottenne nuovi statuti nel 1860, adottando il nome attuale. Nel 1880 venne proposta la fusione del college con il King's College. I due college erano contigui e la fusione sembrava essere una soluzione per le necessit\u00e0 di spazio del King's e di finanze del St. Catharine's. Ciononostante, il Master (Charles Kirkby Robinson) non ebbe consenso ed il St. Catharine's rifiut\u00f2.\nLa storia del college fu scritta da W.H.S. Jones nel 1936."}
{"id": "352062", "revid": "34928", "url": "https://it.wikipedia.org/wiki?curid=352062", "title": "Martiri Scillitani", "text": ""}
{"id": "352063", "revid": "22475", "url": "https://it.wikipedia.org/wiki?curid=352063", "title": "Christopher Isherwood", "text": "Biografia.\nGli anni inglesi.\n\u00c8 nato a Wybersley Hall, High Lane, nel nordovest dell'Inghilterra, figlio di proprietari terrieri. Suo padre, ufficiale dell'esercito, fu ucciso nella prima guerra mondiale.\nA scuola incontr\u00f2 Wystan Hugh Auden, che divenne inizialmente suo amante, e poi il suo amico pi\u00f9 caro per tutto il resto della sua vita. Studi\u00f2 successivamente al Corpus Christi College dell'Universit\u00e0 di Cambridge, dove incontr\u00f2 Stephen Spender, che era alla Oxford University con Auden.\nLa Germania e la guerra.\nRifiutando le sue origini sociali e attratto dai ragazzi delle classi sociali pi\u00f9 basse, Isherwood si trasfer\u00ec a Berlino, capitale della giovane Repubblica di Weimar, nel 1929 attrattovi dalla sua meritata reputazione di libert\u00e0 sessuale (e omosessuale). Qui lavor\u00f2 come insegnante privato mentre scriveva il romanzo \"Mr Norris se ne va\" e una serie di racconti editi sotto il titolo \"Addio a Berlino\", che avrebbero fornito l'ispirazione per la commedia \"I Am a Camera\" e al musical, che ne fu tratto, \"Cabaret\" del 1972.\nUna targa commemorativa \u00e8 stata apposta sulla casa di Sch\u00f6neberg (Berlino), al 17 di Nollendorfstrasse, dove ha vissuto Isherwood.\nNel settembre 1931 il poeta William Plomer gli present\u00f2 lo scrittore Edward Morgan Forster: divennero intimi amici e Forster fece da mentore al giovane scrittore il quale, da parte sua, fu uno dei primi entusiasti lettori di \"Maurice\".\nIl dopoguerra e l'America.\nAuden e Isherwood viaggiarono prima in Cina nel 1938, poi emigrarono negli USA nel 1939. Isherwood si stabil\u00ec in California, dove si convert\u00ec all'Induismo. Assieme a Swami Prabhavananda produsse diverse traduzioni scritturali induiste, saggi sui Ved\u0101nta, la biografia \"Ramakrishna and his Followers\", e romanzi, opere teatrali e sceneggiature, tutte farcite di temi e personaggi del Ved\u0101nta, karma, reincarnazione e ricerca upanishadica.\nArrivando a Hollywood nel 1939, egli incontr\u00f2 Gerald Heard, il mistico-storico che fond\u00f2 un suo proprio monastero a Trabuco Canyon che infine don\u00f2 alla Ved\u0101nta Society. Attraverso Heard, che fu il primo a scoprire Swami Prabhavananda e il Ved\u0101nta, Isherwood si un\u00ec ad una straordinaria banda di esploratori mistici che comprendeva Aldous Huxley, Bertrand Russell, Chris Wood, John Yale. Tramite Huxley, Isherwood strinse amicizia con il compositore russo Igor' F\u00ebdorovi\u010d Stravinskij.\nIsherwood ottenne la cittadinanza statunitense nel 1946.\nNel 1964 pubblica il romanzo \"A single man\" (edito in Italia da Guanda con il titolo \"Un uomo solo\"), dedicandolo all'amico Gore Vidal. Il romanzo rievoca la giornata qualsiasi di un anziano professore californiano, alle prese con se stesso, i suoi studenti, e l'entusiasmo per una notte passata assieme a un giovane universitario incontrato per caso durante la giornata. Il romanzo ha ispirato il film omonimo diretto da Tom Ford e interpretato da Colin Firth.\nDal 1953 fino alla morte, Isherwood ha convissuto col suo compagno, il pittore e ritrattista Don Bachardy."}
{"id": "352068", "revid": "1776051", "url": "https://it.wikipedia.org/wiki?curid=352068", "title": "Rossemaison", "text": "Rossemaison (toponimo francese; in tedesco \"Rottmund\", desueto) \u00e8 un comune svizzero di 641 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1854 comune politico e comune patriziale sono uniti nella forma del \"commune mixte\"."}
{"id": "352071", "revid": "74801", "url": "https://it.wikipedia.org/wiki?curid=352071", "title": "Trassilico", "text": "Trassilico \u00e8 una frazione del comune di Gallicano, in provincia di Lucca. Si trova nella Valle del Serchio, in Garfagnana. Fino al 1947 \u00e8 stato comune, soppresso con decreto 441/1947.\nIl territorio si trova a un'altitudine di , sul versante garfagnino delle Alpi Apuane, di fronte al Monte Forato e alla Pania della Croce.\nStoria.\nAbitato fin da epoca romana; \u00e8 stata accertata la presenza longobarda. Trassilico, posto nel territorio soggetto alla Repubblica di Lucca, nel 1430 pass\u00f2 spontaneamente agli Estensi, divenendo cos\u00ec sede di un'importante vicaria, al confine fra il territorio della Repubblica di Lucca e quello della Repubblica di Firenze (vicaria di Barga).\nIl paese era difeso dalla rocca, che sovrastava l'abitato e nella quale risiedevano il podest\u00e0, i sindaci e il cancelliere notaro.\nIl Comune comprendeva il capoluogo e le localit\u00e0 di Gragliana, Vallico Sopra, Vallico Sotto e Fabbriche di Vallico e nel 1947, quando fu soppresso, contava 1722 abitanti .\nNel 1947 la sede comunale fu trasferita nella frazione di Fabbriche di Vallico e l'anno successivo il comune cambiava denominazione. Trassilico fu quindi per un periodo frazione del comune di Fabbriche, ma pi\u00f9 tardi venne aggregata al comune di Gallicano.\nStemma del comune soppresso.\nLo stemma dell'antico comune soppresso era: \"Di rosso, alla torre aperta e finestrata fondata su un monte movente dalla punta, il tutto al naturale\"."}
{"id": "352074", "revid": "1776051", "url": "https://it.wikipedia.org/wiki?curid=352074", "title": "Soyhi\u00e8res", "text": "Soyhi\u00e8res (toponimo francese; in tedesco \"Saugern\", desueto) \u00e8 un comune svizzero di 448 abitanti del Canton Giura, nel distretto di Del\u00e9mont.\nStoria.\nNel 1856 Soyhi\u00e8res inglob\u00f2 la localit\u00e0 di Riedes-Dessus, fino ad allora frazione di Courroux.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSoyhi\u00e8res \u00e8 servito dall'omonima stazione sulla ferrovia Del\u00e9mont-Basilea.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune; Riedes-Dessus costituisce un comune patriziale autonomo."}
{"id": "352075", "revid": "767487", "url": "https://it.wikipedia.org/wiki?curid=352075", "title": "Rock Theatre", "text": "Reflection \u2013 Rock Theatre \u00e8 un'antologia dei Genesis distribuita nel 1973 principalmente sul mercato tedesco per incrementare lo \"zoccolo duro\" dei fan locali del gruppo.\nContiene una versione corta di \"Watcher of the skies\", apparsa precedentemente insieme alla rara, per l'epoca, \"Happy the man\" su un'antologia rappresentativa della \"Charisma-Virgin\".\nIl disco.\nIl titolo dell'album richiama uno dei modi con cui, all'epoca, si definiva il tipo di spettacolo offerto dal vivo dalla band nel contesto del progressive rock. Trattandosi del mercato tedesco, \u00e8 da notare l'assonanza della formulazione del concetto con quello di \"Krautrock\", categoria e genere epigono del \"rock made in Germany\", allo stesso tempo psichedelico, elettronico e punk (soprattutto tra la fine degli anni sessanta e i primissimi settanta), ma anche orientato allo \"space rock\" ed al \"progressive\"."}
{"id": "352076", "revid": "3831", "url": "https://it.wikipedia.org/wiki?curid=352076", "title": "Carl Oswald Victor Engler", "text": ""}
{"id": "352077", "revid": "729019", "url": "https://it.wikipedia.org/wiki?curid=352077", "title": "Movelier", "text": "Movelier (toponimo francese; in tedesco \"Moderswiler\", desueto) \u00e8 un comune svizzero di 420 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "352080", "revid": "984922", "url": "https://it.wikipedia.org/wiki?curid=352080", "title": "Castiglione Ubertini", "text": "Castiglione Ubertini \u00e8 una piccola frazione (appena 11\u00a0km\u00b2) del comune di Terranuova Bracciolini nel Valdarno Aretino, al cui territorio fu annesso nel 1868.\nAl momento dell'annessione l'allora comune autonomo contava 475 abitanti e confinava con i territori comunali di Montevarchi, Terranuova Bracciolini, Laterina e Valdambra (oggi Pergine Valdarno) ma oggigiorno \u00e8 una piccola frazione che conta 18 abitanti."}
{"id": "352081", "revid": "110157", "url": "https://it.wikipedia.org/wiki?curid=352081", "title": "Ederswiler", "text": "Ederswiler (toponimo tedesco) \u00e8 un comune svizzero di 120 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nEderswiler \u00e8 l'unico comune germanofono del cantone.\nAmministrazione.\nDal 1867 comune politico e comune patriziale sono uniti nella forma del \"commune mixte\"."}
{"id": "352082", "revid": "287204", "url": "https://it.wikipedia.org/wiki?curid=352082", "title": "Filosseno", "text": "Filosseno \u00e8 il nome di cinque personaggi dell'antica Grecia e di un sovrano del Regno indo-greco."}
{"id": "352083", "revid": "15756", "url": "https://it.wikipedia.org/wiki?curid=352083", "title": "Cristianesimo in Nordafrica", "text": "Il Cristianesimo nel Nordafrica ha una lunghissima tradizione. Il Nordafrica ha dato un contributo determinante alla storia del Cristianesimo nascente e ancora adesso, bench\u00e9 in numero relativamente esiguo, non mancano i nordafricani che praticano questa religione, non solo in terra d'emigrazione, ma anche nella madrepatria.\nLa letteratura cristiana latina \u00e8 nata nell'Africa romana.\nPer avere un'idea del ruolo che il Nordafrica ha avuto nello sviluppo del Cristianesimo dei primi secoli occorre tenere presente un dato importante: se la lingua del culto cristiano in Occidente \u00e8 stata per molti secoli il latino e non il greco (lingua dei Vangeli e delle prime comunit\u00e0 venute dall'Oriente) lo si deve in gran parte all'opera della Cristianit\u00e0 d'Africa. Le pi\u00f9 antiche opere di teologia cristiana in latino ci sono infatti pervenute non dall'Italia o da altre regioni dell'Impero Romano, bens\u00ec da Cartagine. Ai tempi di Tertulliano, infatti (II-III secolo), i cristiani del nord del Mediterraneo scrivevano ancora in greco.\nAnche se non si ha la prova certa, \u00e8 molto probabile che la prima traduzione della Bibbia in latino, la \"Vetus Latina\" sia stata composta in Nordafrica. Si dice infatti che l'Africa possedesse le pi\u00f9 antiche versioni latine di un certo numero di libri della Bibbia gi\u00e0 prima che san Girolamo componesse la sua celebre traduzione (la \"Vulgata\"), che sarebbe diventata il riferimento unanime nel mondo latino fino alla riforma liturgica del Vaticano II.\nSempre dal Nordafrica ci vengono i pi\u00f9 antichi testi sui martiri cristiani, con gli \"Acta Martyrum Scillitanorum\", trascrizione in latino degli atti del processo e della condanna dei membri di una comunit\u00e0 cristiana di Scillium (forse corrispondente a Cillium, oggi Kasserine, in Tunisia), il 17 luglio 180.\nSanti e martiri del Nordafrica.\nNumerosi sono i santi, i martiri gli autori cristiani e perfino i papi di stirpe nordafricana nei primi secoli del cristianesimo.\nMartiri.\nOltre ai sopraricordati martiri scillitani (\"Speratus\", \"Nartzalus\", \"Cittinus\", \"Veturius\", \"Felix\", \"Aquilinus\", \"Laetantius\", \"Ianuaria\", \"Generosa\", \"Vestia\", \"Donata\" e \"Secunda\"), decapitati a Cartagine nel 180, si ricordano anche:\nPu\u00f2 essere interessante osservare che uno degli imperatori sotto i quali si ebbero le persecuzioni era anch'egli un Nordafricano: Settimio Severo, imperatore dal 193 al 211, nativo di Leptis Magna (nell'attuale Libia).\nSanti e autori cristiani.\nSono da ricordare anche i santi martirizzati della Legione tebana nell'anno 286. La legione, egiziana, composta interamente da cristiani era stata inviata dall'imperatore Diocleziano in aiuto a Massimiano nell'Europa centrale romana. Compiuta brillantemente la missione, tuttavia, quando l'imperatore Massimiano ordin\u00f2 di perseguitare (ed uccidere) alcune popolazioni delle Alpi Pennine convertite al cristianesimo, molti tra i soldati si rifiutarono. Di fronte al rifiuto di combattere una popolazione inerme, per di pi\u00f9 salda nella fede cristiana, l'imperatore Massimiano ordin\u00f2 la flagellazione pubblica e quindi la decapitazione dei militari. Molti dei martiri, a partire dallo stesso comandante della legione, il generale Maurizio, sono stati beatificati. Un elenco incompleto comprende anche:\nI papi africani.\nOltre al sopracitato Vittore I martire, 14\u00ba papa (dal 189 al 199), almeno altri due papi dei primi secoli provengono dal Nordafrica:\nIl cristianesimo nel Maghreb a partire dal Medioevo.\nIl cristianesimo, che nei momenti di massimo splendore era diffuso in tutto il Nordafrica (nei concili africani si contavano centinaia di vescovi), cominci\u00f2 rapidamente a decadere con la conquista araba, verso la fine del VII secolo. Ma numerose comunit\u00e0 cristiane continuarono ad esistere per diversi secoli, almeno fino alla fine dell'XI secolo, sia in Tripolitania sia a Kairouan, Mahdia, Tunisi, Bugia, Qal'a dei Banu Hammad, Tiaret, Tlemcen, Ceuta e Fez. Ancora all'epoca di Gregorio VII esistevano due vescovi africani con cui il papa corrispondeva in latino.\nRuggero II rese la Sicilia la potenza dominante del Mediterraneo centrale. Grazie ad una potente flotta, costituita sotto diversi ammiragli, effettu\u00f2 una serie di conquiste sulla costa africana (1135 - 1153), che andavano da Tripoli a Capo Bon e che si appoggiavano anche sulle residue comunit\u00e0 cristiane della zona.\nIn epoca moderna, un certo numero di conversioni si sono registrate sia in epoca coloniale sia in tempi pi\u00f9 recenti ancora, e le comunit\u00e0 di cristiani nel Maghreb sono piuttosto numerose, anche se un clima poco tollerante le costringe ad una estrema discrezione.\nCristianesimo e cultura berbera si intrecciano, nell'ultimo secolo e mezzo, non solo per via dei berberi cristiani, ma anche per opera dei religiosi che in Maghreb hanno lungamente operato, non solo e non sempre con intenti missionari di conversione, ma anche e soprattutto con spirito di amore e dedizione per questa terra e per i suoi abitanti. Oltre a gestire scuole ed ospedali, essi hanno spesso contribuito a studiare, pubblicare e preservare un ricco patrimonio culturale a grave rischio di scomparsa. Ricordiamo in particolare i Padri Bianchi, che in Algeria hanno dato vita, tra il 1946 e il 1976, al \"Fichier de Documentation Berb\u00e8re\", e il santo eremita Charles de Foucauld, che visse a lungo a Tamanrasset, nel deserto del Sahara e scrisse, oltre ad altissime pagine spirituali, anche una grammatica e un ricchissimo dizionario di tuareg.\nTra le famiglie maghrebine convertite al cristianesimo figurano diverse personalit\u00e0 che hanno dato un notevole contributo alla preservazione del patrimonio culturale tradizionale del Nordafrica. Ricordiamo in particolare diversi membri della famiglia Amrouche e Malek Ouary:\nI vescovi cattolici locali si riuniscono nella Conferenza episcopale regionale del Nordafrica.\nNel 1972 \u00e8 stata fondata la Chiesa protestante d'Algeria (EPA). Il presidente \u00e8 Mustapha Krim. Nel paese nordafricano i protestanti oggi sono pi\u00f9 numerosi dei cattolici (6.000 contro 5.000).\nSituazione attuale.\nEgitto.\nLa maggior parte dei cristiani presenti in Egitto sono di etnia copta, principalmente membri della Chiesa copta ortodossa. La lingua copta, una derivazione dall'antica lingua egizia, scritta principalmente in greco, \u00e8 utilizzata come lingua liturgica di tutte le chiese copte dentro e fuori dell'Egitto. I copti costituiscono la pi\u00f9 vasta popolazione di cristiani in Medio Oriente, in un numero che varia tra i 6 gli 11 milioni di aderenti.\nAnche se l'etnia dei copti in Egitto a tutt'oggi parla l'arabo egiziano (la lingua copta ha cessato di essere usata negli affari quotidiani a partire dal XVIII secolo), essi credono e propugnano un'identit\u00e0 copta derivante dall'antico Egitto piuttosto che un'identit\u00e0 araba (indicato anche come \"faraonismo\"). L'antica lingua egizia discende dalla famiglia delle lingue afro-asiatiche le quali - viene teorizzato - potrebbero essere originarie dell'Asia Occidentale, prima di riuscire a diffondersi ed entrare in Nordafrica.\nVi \u00e8 una vasta gamma di stime per quanto riguarda il numero di copti in Egitto, anche se in mancanza di un censimento ufficiale non vi sono dati affidabili; nel 2008 il gruppo copto ha affermato d'esser composto da 12-16 milioni di persone; tuttavia il governo egiziano ha accusato i gruppi cristiani e i media occidentali di sopravvalutare la popolazione cristiana nel paese: fonti governative sostengono che il numero effettivo di cristiani che vivono in terra d'Egitto \u00e8 significativamente inferiore a quel numero.\nMolti copti sono riusciti ad acquisire una fama internazionale. Alcuni dei copti pi\u00f9 noti sono Boutros Boutros-Ghali, il sesto segretario generale delle Nazioni Unite; Sir Magdi Yacoub (chirurgo cardiotoracico), Hani Azer (ingegnere civile di fama mondiale), il miliardario Fayez Sarofim (uno degli uomini pi\u00f9 ricchi del mondo) e Naguib Sawiris, amministratore delegato di Orascom."}
{"id": "352095", "revid": "1543377", "url": "https://it.wikipedia.org/wiki?curid=352095", "title": "Wiglaf", "text": " Le origini di Wiglaf sono per\u00f2 incerte: gli anni intorno all'820 furono un periodo di conflitti dinastici in Mercia e la genealogia di molti sovrani del tempo \u00e8 sconosciuta. Wigstan, suo nipote, fu in seguito ricordato come un discendente di Penda di Mercia, quindi \u00e8 possibile che Wiglaf fosse effettivamente discendente di Penda, uno dei pi\u00f9 potenti re della Mercia del settimo secolo. \nWiglaf successe a Ludeca, che fu ucciso combattendo contro l'East Anglia. Il suo primo periodo al potere coincise con la crescita continua del regno rivale del Wessex, governato da re Egbert. Egbert spodest\u00f2 Wiglaf nell'829 e govern\u00f2 in prima persona la Mercia per un anno. Wiglaf per\u00f2 recuper\u00f2 il trono l'anno successivo, probabilmente con la forza, sebbene sia anche possibile che Wiglaf fosse rimasto sottomesso all'autorit\u00e0 di Egbert. La Mercia non recuper\u00f2 mai i regni del sud-est, ma il Berkshire e forse anche l'Essex tornarono sotto il controllo merciano. Le cause di queste alterne fortune della Mercia e del Wessex sono oggetto di discussione, ma \u00e8 possibile che l'influenza carolingia avesse prima favorito l'ascesa di Egbert, poi la restaurazione merciana. Sebbene Wiglaf appaia come colui che riconquist\u00f2 l'indipendenza della Mercia, la sua restaurazione ebbe vita breve, e pi\u00f9 tardi in quello stesso secolo la Mercia fu divisa tra il regno del Wessex ed i Vichinghi. Wiglaf mor\u00ec nell'839 circa, e a succedergli al trono fu Beorhtwulf, sebbene parte della tradizione asserisca che fu suo figlio, Wigmund, a succedergli per un breve periodo. Oggi Wiglaf \u00e8 sepolto a Repton, vicino Derby.\nContesto storico.\nLa Mercia fu il regno anglo-sassone pi\u00f9 potente per buona parte dell'VIII secolo, con Offa, che mor\u00ec nel 796, che fu il re pi\u00f9 potente dell'epoca. Coenwulf, che ascese al trono di Mercia poco dopo la morte di Offa, fu capace di mantenere l'influenza della Mercia sui regni del Kent, dell'East Anglia e dell'Essex, e comp\u00ec inoltre frequenti incursioni attraverso il Vallo di Offa verso i territori oggi noti come Galles. Ad ogni modo la morte di Coenwulf, nell'821, segno l'inizio di un periodo durante il quale l'intera mappa politica dell'Inghilterra fu ridisegnata. Sebbene alcune fonti dell'undicesimo secolo affermino che il figlio di Coenwulf, Cynehelm, successe per un breve periodo al padre, \u00e8 pi\u00f9 probabile che Ceolwulf I, fratello di Coenwulf, divenne il nuovo re. Questi regn\u00f2 solo per due anni prima di essere deposto.\nIl nuovo re, Beornwulf, era di ascendenza sconosciuta, sebbene \u00e8 stato in seguito ipotizzato, sulla base della comune lettera iniziale \"B\", che fosse in qualche modo legato ai successivi re Beorhtwulf e Burgred. Fu probabilmente Beornwulf colui la cui vittoria contro il regno di Powys e la distruzione della fortezza di Deganwy sono ricordati in una cronaca gallese, il \"Brut y Tywysogion\", nell'823, ed \u00e8 chiaro che la Mercia all'epoca era ancora una formidabile potenza militare. Comunque, nell'825 Beornwulf fu definitivamente sconfitto da Egbert del Wessex nella battaglia di Ellandun, e mor\u00ec l'anno successivo durante la fallimentare invasione dell'East Anglia. Il suo successore, Ludeca, di lignaggio ignoto, invase anch'egli l'East Anglia, e come il suo predecessore mor\u00ec ivi combattendo nell'827. Queste sconfitte, avvenute in rapida successione, probabilmente peggiorarono le contese dinastiche per la conquista del regno in Mercia. Al di fuori della Mercia, il potere del regno del Wessex, a sud, era forte e crebbe quando Wiglaf ascese al trono di Mercia.\nBiografia.\nAscendenza.\nL'ascendenza di Wiglaf non \u00e8 nota con certezza. Esistono due principali teorie riguardanti l'ascendenza dei re merciani del periodo. Una \u00e8 quella secondo cui discendenti di rami differenti della famiglia reale competerono per il trono. Attorno alla met\u00e0 del VII secolo, ad esempio, Penda aveva posto alcuni suoi parenti al comando delle province conquistate. Un \"Wigheard\", il quale firm\u00f2 alcuni \"fuero\" verso la fine del VII secolo, era probabilmente un membro di questa famiglia. L'altra teoria \u00e8 quella secondo cui un certo numero di gruppi familiari che disponevano di un potere locale si ritrovarono a combattere per la successione. I sottoregni del Hwicce, il Toms\u00e6te e il non meglio identificato \"Gaini\" sono esempi di questi poteri locali. Anche le alleanze mediante matrimonio potrebbero aver giocato un ruolo fondamentale. I signori pi\u00f9 influenti, chiamati nei documenti \"dux\" o \"princeps\" (ossia, leader) potrebbero dunque aver favorito l'ascesa dei re. Seguendo questa teoria, i sovrani della Mercia non erano considerati null'altro che i leader della nobilt\u00e0.\nUna tradizione medievale conservata a Evesham annota che il nipote di Wiglaf, Wigstan, era un discendente di Coenred, che era a sua volta nipote di Penda. I nonni di Wigstan erano Wiglaf e Ceolwulf I; la tradizione si pu\u00f2 interpretare in maniera tale da considerare Wiglaf discendente di Penda, ma c'\u00e8 anche la possibilit\u00e0 che fosse la moglie di Wiglaf, Cynethryth, a discendere da Penda. Il nome Cynethryth \u00e8 conosciuto grazie a due documenti di Wiglaf, risalenti al 831 e all'836, e la storica Pauline Stafford annota che il suo nome \"sembra risalire alla gente di Coenwulf o addirittura a un ramo anteriore della famiglia reale\", ma come con lo stesso Wiglaf, non esiste alcuna certezza sulla sua ascendenza. Un differente collegamento \u00e8 menzionato nell'opera medievale \"Vita di San Wigstan\", che asserisce che le famiglie \"B\" e \"W\" (con riferimento all'iniziale dei nomi) erano imparentate.\nLa lista dei discendenti conosciuti di Wiglaf comprende suo figlio, \u00e8 Wigmund, e suo nipote, Wigstan, i quali condividono la forma \"Wig-\" all'inizio del nome; i nomi di famiglia con allitterazione sono frequenti nelle dinastie anglosassoni e si \u00e8 spesso supposto potessero in qualche modo indicare parentele. Un altro possibile discendente di Wiglaf fu l'ultimo re di Mercia, Ceolwulf II. Un gran numero di duchi o prefetti, gli ealdormen, aventi nomi simili, sono stati trovati in documenti merciani dell'VIII e IX secolo, fra i quali sono compresi \"Wigbald\", \"Wigberht\", \"Wigcga\", \"Wigferth\" e \"Wigheard\", ma non c'\u00e8 alcuna prova che questi nobili fossero imparentati a parte la somiglianza dei nomi.\nIl primo regno e la sconfitta contro il Wessex.\nLa Cronaca anglosassone riporta come data di ascesa al trono di Wiglaf l'827 (anche se erroneamente registrata nel testo sotto l'anno 825). L'iscrizione recita \"Her Ludecan Myrcna cing 7 his fif ealdormenn mid him man ofsloh, 7 Wiglaf feng to rice\", che significa \"Qui Ludeca, re di Mercia, fu ucciso, e con lui i suoi cinque ealdorman, e Wiglaf gli successe al trono\". Nell'829 Egbert del Wessex invase trionfalmente la Mercia e cacci\u00f2 Wiglaf dal trono. L'immediata conseguenza della vittoria di Egbert ad Ellandun nell'825 contro Beornwulf era stata la fine del dominio della Mercia sui regni sud-orientali del Kent, del Sussex, dell'Essex e dell'East Anglia; le disastrose spedizioni di Beornwulf e Ludeca contro l'East Anglia nell'826 e nell'827 confermarono ulteriormente la cessazione della dominazione merciana su questi regni. La vittoria di Egbert su Wiglaf nell'829 gli permise di completare la conquista del sud dell'Inghilterra, ed Egbert ricevette l'atto di sottomissione di Eanred di Northumbria a Dore, nel confine settentrionale della Mercia, l'anno successivo. Questi fatti indussero l'anonimo autore della Cronaca anglosassone ad indicare Egbert come l'ottavo \"Bretwalda\", o \"re di tutta l'Inghilterra\".\nEgbert mantenne il controllo del Wessex fino all'830. Rimase al potere abbastanza tempo da poter coniare monete (emesse a Londra) con la dicitura \"Rex M\", ossia \"Rex Merciorum\" o \"Re di Mercia\".\nIl secondo periodo al trono.\nLa Cronaca anglosassone riporta che nell'830 Wiglaf ottenne di nuovo il regno di Mercia. Il ritorno al potere di Wiglaf \u00e8 stato generalmente visto dagli storici come il momento chiave per indidcar ela fine del dominio di Egbert sulla Mercia. In particolare, lo storico Frank Stenton sostenne che, stando alle parole della Cronaca, fosse probabile che Wiglaf avesse recuperato il regno con la forza, e che se Egbert avesse ceduto il regno a Wiglaf di sua spontanea volont\u00e0, questo fatto sarebbe stato registrato. Un documento dell'836 \u00e8 stato inoltre citato come prova del fatto che Wiglaf agisse all'epoca come un sovrano autonomo: in esso si parla di un concilio a Croft, nel Leicestershire, a cui presero parte l'Arcivescovo di Canterbury ed undici vescovi, inclusi alcuni provenienti dai territori sassoni occidentali. Wiglaf si riferisce ai membri dell'assemblea come ai \"miei vescovi, comandanti e magistrati\", mostrando che non solo aveva recuperato il controllo sui suoi territori, ma aveva anche una certa autorit\u00e0 sulla chiesa meridionale. \u00c8 significativo che Wiglaf fosse ancora in grado di convocare un tale gruppo di alti dignitari: i sassoni occidentali, se anche in grado di farlo, non convocarono mai alcun concilio. \u00c8 possibile che l'Essex, che era stato una dipendenza merciana, fosse tornato sotto il controllo della Mercia: un \"Re Sigeric\" dei sassoni orientali, descritto come ministro di Wiglaf, compariva infatti come testimone in alcuni documenti dell'Hertfordshire risalenti al periodo tra l'829 e l'837. Londra, dove Egbert apparentemente perse il controllo della zecca, rimase una citt\u00e0 merciana anche durante e dopo il secondo regno di Wiglaf. Sembra che anche il Berkshire fosse tornato sotto il controllo merciano, sebbene \u00e8 possibile che ci\u00f2 non fosse accaduto durante il regno di Wiglaf. Forse pi\u00f9 sorprendentemente, considerando la forza del Wessex, \u00e8 il fatto che il territorio al largo del fiume Tamigi che aveva costituito il centro principale dei Gewisse (il popolo precurosere dello stato del Wessex sorto nel IX secolo) rimase stabilmente sotto il controllo merciano. Ad occidente, o Wiglaf o il suo successore, Beorhtwulf, ridusse i gallesi sotto il proprio controllo in una data precedente l'853, data in cui \u00e8 attestata una loro ribellione contro la Mercia.\nUn documento dell'831, anno che Wiglaf definisce \"il primo anno del mio secondo regno\", fu emesso a Wychbold, vicino a Droitwich: \u00e8 significativo che Wiglaf non faccia alcun riferimento ad alcun dominio di Egbert in questo documento, emesso ad un anno dal suo ritorno al potere, e che riconosca la sua temporanea deposizione. In East Anglia, re \u00c6thelstan coni\u00f2 monete, forse gi\u00e0 nell'827, ma pi\u00f9 probabilmente nell'830 circa, dopo che l'influenza di Egbert era stata ridotta con il ritorno al potere di Wiglaf in Mercia. Questa dimostrazione di indipendenza da parte dell'East Anglia non \u00e8 sorprendente, poich\u00e9 probabilmente fu proprio \u00c6thelstan il responsabile delle sconfitta e della morte sia di Beornwulf che di Ludeca. \nSia l'improvvisa ascesa al potere del Wessex sul finire degli anni 820, che il successivo fallimento nel mantenere questo ruolo dominante, sono stati esaminati dagli storici cercandone le cause soggiacenti. Le innumerevoli lotte dinastiche sono state viste come la causa del collasso merciano; gli anni 820 furono sicuramente anni di instabilit\u00e0 per la dinastia reale. La mancanza di informazioni dettagliate sull'amministrazione merciana e su quella del Wessex rendono altre possibili teorie difficili da valutare: per esempio \u00e8 stato suggerito che i sassoni occidentali avessero un sistema tributario stabile che contribu\u00ec al loro successo, o che la popolazione mista britanna e sassone del Wessex, le frontiere naturali e la presenza di amministratori capaci fossero stati fattori chiave.\nUn'altra possibile spiegazione per gli eventi di quegli anni \u00e8 che le fortune del Wessex fossero in qualche misura dipendenti dall'appoggio Carolingio. le reti commerciali renane e franche collassarono ad un certo punto tra gli anni 820 ed 830, ed in aggiunta una nel febbraio 830 scoppi\u00f2 una ribellione contro Ludovico il Pio, la prima di una lunga serie di conflitti interni che durano fino ed oltre gli anni 830. Questi fattori potrebbero aver ridotto la capacit\u00e0 di Ludovico di intervenire a supporto di Egbert. In questo modo, la fine dell'influenza dei Franchi avrebbe lasciato l'East Anglia, la Mercia e il Wessex nella posizione di dover trovare un bilanciamento di potere non dipendente da un aiuto straniero.\nLa ripresa di Wiglaf comunque non fu completa. L'influenza di Egbert fu certamente ridotta dopo l'830, ma la Mercia non recuper\u00f2 mai il controllo delle regioni del sud-est, ad eccezione forse dell'Essex. E la stessa East Anglia rimase indipendente. Sembra che Wulfred, l'arcivescovo di Canterbury al tempo della vittoria di Egbert, fosse rimasto fedele alla Mercia: il suo conio termin\u00f2 infatti quando inizi\u00f2 quello di Egbert; e un documento dell'838 certificante che Egbert era d'accordo a restituire alla chiesa alcune propriet\u00e0 a Canterbury dimostra che egli si era impossessato in precedenza di alcune propriet\u00e0 della chiesa. \u00c6thelwulf, il figlio di Egbert, fu re del Kent durante il regno del padre, e la sua paura che la Mercia continuasse ad esercitare la propria influenza sul Kent potrebbe essere stata una delle ragioni per cui diede alcune propriet\u00e0 alla Cattedrale di Canterbury.\nMonetazione e documenti.\nLe monete risalenti al regno di Wiglaf sono molto poche. Esse possono essere divise in monete con ritratto e monete senza ritratto; e di queste, solo i due tipi senza ritratto potrebbero essere state emesse durante il secondo regno di Wiglaf. A parte queste, non c'\u00e8 nessun'altra attestazione di emissione di monete in Mercia fino al regno del successore di Wiglaf, Beorhtwulf, che ebbe inizio nell'840. Questo proverebbe che Wiglaf rimase soggetto al dominio di Egbert dopo l'830, sebbene molti storici ritengano che Wiglaf avesse al tempo riconquistato l'indipendenza.\nVari documenti risalenti al regno di Wiglaf sono giunti fino ad oggi: c'erano documenti in cui si concedevano terre a seguaci o ecclesiastici, ed erano firmati dai re, che avevano il potere di concedere le terre. Uno di questi documenti di Wiglaf, che garantiva privilegi al monastero di Hanbury nell'836, non esentava i monaci dall'onere di costruire muraglie, mostrando una certa preoccupazione in tema di difesa. I documenti provenienti dal Wessex non iniziarono a mostrare queste esenzioni fino all'846. Queste clausole sono motivabili con l'incremento della presenza vichinga in Britannia: gli attacchi vichinghi erano cominciati gi\u00e0 nel 793, armate vichinghe stazionavano nel Kent sin dall'811, e dall'835 gli attacchi vichinghi avevano preoccupato i re del Wessex.\nIl documento dell'836 contiene anche uno dei primi riferimenti alla \"Trinoda necessitatis\", l'insieme dei tre obblighi che i re dell'epoca imponevano ai sudditi. Questi doveri erano la costruzione di residenze reali, l'obbligo di pagare il \"feorm\", o tassa sul cibo, al re, e l'ospitalit\u00e0 ai servi del re. I provilegi garantiti avevano un costo: Wiglaf ed un ealdorman ricevettero interessi su alcune tenute, mentre un altro ealdorman fu pagato seicento scellini inglesi d'oro. Si pu\u00f2 forse notare che come in molti altri documenti merciani del IX secolo, questa \u00e8 una concessione di privilegi invece che di terre: lo storico Beda il Venerabile aveva sostenuto un secolo prima che un'eccessiva concessione di terre ai monasteri stava lasciando i re senza terre da assegnare alla nobilt\u00e0, e probabilmente i re merciani stavano rispondendo a questo problema.\nSuccessione.\nLa data di morte di Wiglaf non \u00e8 indicata esplicitamente in nessuna delle fonti primarie, ma si pu\u00f2 determinare basandosi sulla cronologia dei suoi successori. La Cronaca anglosassone riporta che Bugred fu rovesciato dal trono di Mercia dai Vichinghi nell'874, dopo un regno di ventidue anni, e un documento indica che Burgred ascese al trono nella prima met\u00e0 dell'852. Una lista reale attribuisce al suo predecessore, Beorhtwulf, un regno di tredici anni, che si concilia con i riferimenti temporali contenuti nei suoi documenti. Dunque sembrerebbe che il regno di Wiglaf fosse finito nell'839. Una tradizione indica la morte di Wigstan all'849, e fa riferimento al padre di Wigstan, Wigmund, figlio di Wiglaf, come ad un re, ma questo \u00e8 il solo riferimento a Wigmund come re e deve essere letto con cautela. La causa della fine del regno di Beorhtwulf \u00e8 sconosciuta, ma sembrerebbe che le tensioni dinastiche fossero un elemento costante nella successione al trono di Mercia, a differenza del Wesex, dove Egbert cre\u00f2 una dinastia che sarebbe durata con poche interruzioni sino al IX secolo.\nWiglaf fu seppellito a Repton, in una cripta che sopravvive ancora oggi. La chiesa ivi presente all'epoca fu poirbabilmente costruita da \u00c6thelbald di Mercia per ospitare il mausoleo reale: qui fu infatti seppellito anche Wigstan, nipote di Wiglaf. La volta e le colonne della cripta non sono originali e potrebbero risalire al tempo di Wiglaf piuttosto che a quello di Aethelbald."}
{"id": "352098", "revid": "228587", "url": "https://it.wikipedia.org/wiki?curid=352098", "title": "Wigstan", "text": "Biografia.\nFiglio di Wigmund e di Elflaeda, figlia di Ceolwulf, sal\u00ec al trono nell'840, ma chiese a sua madre di sostituirlo in qualit\u00e0 di reggente per potersi dedicare alla propria vita spirituale. Fu assassinato da Bertric, figlio di Bertwulf, nello stesso anno della sua ascesa al trono.\nCulto.\nWigstan \u00e8 venerato come santo dalla Chiesa cattolica e dalla Chiesa anglicana che lo commemorano il giorno 1\u00ba giugno; la sua cripta, oggetto di pellegrinaggi, si trova al monastero di Repton."}
{"id": "352103", "revid": "92723", "url": "https://it.wikipedia.org/wiki?curid=352103", "title": "Beorhtwulf di Mercia", "text": "I suoi antenati sono sconosciuti, bench\u00e9 potrebbe essere stato connesso a Beornwulf di Mercia che regn\u00f2 in Mercia negli anni 820. Praticamente nessuna moneta venne emessa dal predecessore di Beorhtwulf, Wiglaf, ma una monetazione merciana venne ricominciata da Beorhtwulf all'inizio del suo regno, inizialmente con forti similarit\u00e0 con le monete di Etelvulfo del Wessex e successivamente con progetti indipendenti. I Vichinghi attaccarono entro un anno o due dalla salita al trono di Beorhtwulf: la provincia di Lindsey fu saccheggiata nell'841, e Londra, un centro chiave del commercio merciano, venne attaccata l'anno seguente. Un altro attacco vichingo a Londra nell'851 \"mise Beorhtwulf in fuga\" secondo la \"Cronaca anglosassone\"; i Vichinghi furono successivamente sconfitti da Etelvulfo. Questo saccheggio deve aver avuto un significativo impatto economico su Mercia, perch\u00e9 la monetazione di Londra fu molto ridotta dopo l'851.\nSembra che il Berkshire sia passato dal controllo merciano a quello sassone occidentale durante il regno di Beorhtwulf. Si narra che i Gallesi si ribellarono contro il successore di Beorhtwulf, Burgred, poco dopo la morte di Beorhtwulf, suggerendo che Beorhtwulf fosse stato il loro signore supremo. Gli atti del regno di Beorthwulf mostrano una relazione tesa con la chiesa, alla quale infatti Beorhtwulf confisc\u00f2 la terra per poi successivamente restituirla.\nBeorhtwulf e sua moglie, S\u00e6thryth, potrebbero avere avuto due figli, Beorhtfrith e Beorhtric. Beorhtric \u00e8 noto per aver sottoscritto come testimone gli atti di concessione suo padre, ma smise di farlo prima della fine del regno di Beorhtwulf. Beorhtfrith appare in fonti successive che descrivono il sio omicidio di Wigstan, il nipote of Wiglaf, in una disputa riguardo al piano di Beorhtfrith di sposare la madre vedova di Wigstan Ethelfleda. La morte di Beorhtwulf non \u00e8 riportata in nessuna fonte sopravvissuta, ma si pensa che mor\u00ec nell'852.\nAntefatto e fonti.\nPer la maggior parte dell'VIII secolo, Mercia fu il regno anglosassone dominante. L'influenza merciana nei regni sud-orientali del Kent, dell'Anglia orientale e dell'Essex continu\u00f2 fino all'inizio degli anni 820 sotto Cenwulf di Mercia. Tuttavia, la morte di Cenwulf nell'821 segn\u00f2 l'inizio di un periodo in cui Mercia soffr\u00ec di conflitti dinastici e sconfitte militari che ridisegnarono la carta d'Inghilterra. Quattro (probabilmente cinque) re, provenienti da quelli che sembrano essere quattro diversi gruppi imparentati, dominarono Mercia per tutti i successivi sei anni. Poche informazioni genealogiche su questi re sono sopravvissute, ma poich\u00e9 i nomi anglosassoni spesso includevano elementi iniziali comuni alla maggior parte o a tutti i membri di una famiglia, gli storici hanno suggerito che i gruppi imparentati in questo periodo possano essere ricostruiti sulla base della similarit\u00e0 dei loro nomi. Tre gruppi imparentati concorrenti sono riconoscibili negli atti di cincessione e nelle liste di regni del tempo: i gruppi \"C\", \"Wig\" e \"B\". Il gruppo \"C\", che includeva i fratelli the brothers Cenwulf, Cuthred del Kent e Ceolwulf I, fu dominante nel periodo successivo alle morti di Offa di Mercia e di suo figlio Ecgfrith nel 796. Ceolwulf du deposto nel 823 da Beornwulf, forse il primo del gruppo \"B\", che fu ucciso combattendo contro gli Angli orientali nel 826. Fu seguito da Ludeca, legato non ovviamente a uno qualsiasi dei tre gruppi, che fu ucciso in battaglia l'anno seguente. Dopo la morte di Ludeca, sal\u00ec al potere il primo della famiglia dei \"Wig\": Wiglaf, che mor\u00ec nell'839 o 840.\n\u00c8 probabile che Beorhtwulf, che succedette al trono quell'anno, sia venuto dal gruppo \"B\", che potrebbe aver incluso anche lo sventurato Beornrad che \"tenne [il potere] per breve tempo e infelicemente\" dopo l'omicidio di re Aethelbald nel 757.\nUn modello alternativo di successione merciana \u00e8 che un numero di gruppi imparentati potrebbero aver competuto per la successione. I sottoregni degli Hwicce, dei Toms\u00e6te e dei non identificati Gaini sono esempi di queste basi di potere. Anche le alleanze matrimoniali potrebbero aver giocato una parte. I magnati in competizione \u2014 quelli chiamati negli atti di concessione \"dux\" o \"princeps\" (cio\u00e8 capi) \u2014 potrebbero aver portato i re al potere. In questo modello, i re merciani sono poco pi\u00f9 che nobili dominanti.\nUna fonte importante per il periodo \u00e8 la \"Cronaca anglosassone\", una raccolta di annali in antico inglese che narra la storia degli Anglosassoni. La \"Cronaca\" tuttavia fu una produzione sassone orientale e talvolta si pensa che sia sbilanciata a favore del Wessex. Sono sopravvissuti atti di concessione (privilegi) risalenti al regno di Beorhtwulf; erano documenti che concedevano terre a seguaci o ecclesiastici ed erano sottoscritti come testimoni dai re che avevano l'autorit\u00e0 di concedere la terra. Un privilegio poteva registrare i nomi sia di un re assoggettato che del suo grande signore nella lista dei testimoni allegata alla concessione. Tale lista di testimoni si pu\u00f2 ad esempio vedere sul Diploma di Ismere, dove \u00c6thelric, figlio di re Oshere degli Hwicce, \u00e8 descritto come un \"subregulus\" o sottore di Aethelbald di Mercia.\nAscesa al trono e monetazione.\n\u00c8 possibile che Beorhtwulf sia la stessa persona del Beorhtwulf che sottoscrisse in qualit\u00e0 di testimone uno degli atti di concessione di Wiglaf nell'836. Se cos\u00ec fosse, questa sarebbe la prima apparizione di Beorhtwulf storicamente documentata. Si pensa solitamente che la sua ascesa al trono di Mercia sia avvenuta intorno all'840. La data non \u00e8 indicata direttamente in nessuna delle fonti primarie, ma \u00e8 nota dalle liste dei re che succedettero a Wiglaf. Lo storico D. P. Kirby usa quest'informazione come riferimento per datare la morte di Wiglaf nell'839, sulla base dei regni dei suoi successori Beorhtwulf e Burgre. \u00c8 possibile che il figlio di Wiglaf, Wigmund, sia salito brevemente sul trono prima di Beorhtwulf, ma il solo argomento favorevole a quest'ipotesi \u00e8 una tradizione successiva riguardo a Wigstan, figlio di Wigmund, cos\u00ec \u00e8 incerto se ci\u00f2 sia realmente avvenuto.\nNon si conosce quasi nessuna moneta merciana degli anni 830, dopo che Wiglaf riottenne Mercia da Egberto del Wessex. Beorhtwulf riprese una monetazione merciana all'inizio del suo regno, e l'estesa interruzione negli anni 830 ha portato a suggerire che il secondo regno di Wiglaf fosse un re cliente di Egbert, senza permesso di battere la sua monetazione. La monetazione di Beorhtwulf indicherebbe allora la sua indipendenza da Mercia. Tuttavia, solitamente si pensa di pi\u00f9 che Wiglaf abbia ripreso Mercia con la forza. Una spiegazione alternativa per la ripresa della monetazione da parte di Beorhtwulf \u00e8 che essa fosse parte di un piano di rigenerazione economica di fronte agli attacchi vichinghi. La minaccia vichinga pu\u00f2 giustificare anche l'evidente cooperazione in materie di valuta tra Mercia e Wessex che cominci\u00f2 nel regno di Beorhtwulf e dur\u00f2 fino alla fine del regno merciano indipendente, alla morte di re Ceolwulf II negli anni intorno all'880.\nLe prime monete di Beorhtwulf furono emesse nell'841-842, e possono essere identificate come l'opera di un incisore di Rochester che produsse anche monete all'inizio del regno di \u00c6thelwulf del Wessex. Dopo dieci anni senza alcuna monetazione, Beorhtwulf sarebbe dovuto andare fori da Mercia per trovare incisori qualificati, e Rochester era la zecca pi\u00f9 vicina. Quindi il legame con Rochester probabilmente non indica che le monete fossero battute l\u00e0; \u00e8 pi\u00f9 probabile che fossero prodotte a Londra, che era sotto il controllo merciano. Le monete successive di Beorhtwulf sono molto simili a quelle di \u00c6thelwulf. Una moneta combina un ritratto di Beorhtwulf sul lato inverso con un disegno usato da \u00c6thelwulf sul diritto; Questo \u00e8 stato interpretato come indicante un'alleanza tra i due regni, ma \u00e8 pi\u00f9 probabile che sia stato il lavoro di un falsario o di un coniatore incolto che riutilizzava il disegno di una moneta di \u00c6thelwulf. Una diversa monetazione appare in seguito negli anni 840, e fu probabilmente terminata dagli attacchi vichinghi dell'850-851. Ci sono anche monete senza ritratti che \u00e8 probabile siano state prodotte proprio alla fine del regno di Beorhtwulf.\nIl regno.\nIl regno di Beorhtwulf inizia con vari attacchi: dapprima contro Gwynedd; durante la battaglia di Catill o di Cyfeiliog dell'838, Beorhtwulf uccise Merfyn Frych, re di Gwynedd, per poi sottomettere il nord del Galles.\nLa \"Cronaca anglosassone\" registra in seguito dei raid Vichinghi nell'841 lungo le coste sud ed est della Britannia, il che include anche la provincia merciana di Lindsey. La citt\u00e0 di Londra, centro commerciale di Mercia, fu attaccata l'anno seguente. La \"Cronaca\" registra che vi fu un \"grande massacro\" a Londra e che quantit\u00e0 ingenti di monete furono seppellite nella citt\u00e0, a quell'epoca.\nIl Berkshire passa di mano.\nSembra che il Berkshire sia passato dal controllo merciano ad essere parte del regno del Wessex verso la fine degli anni 840. Nell'844, Ceolred, vescovo di Leicester, assegn\u00f2 a Beorhtwulf delle terre a Pangbourne, proprio nel Berkshire, ad indicare che a quella data, l'area fosse ancora sotto controllo merciano. John Asser, il quale scrive attorno all'893, pensa che il re Alfredo il Grande fosse nato fra l'847 e l'849 a Wantage nel Berkshire. Ci\u00f2 implicherebbe che il Berkshire fosse stato gi\u00e0 in precedenza sotto controllo del Wessex, anche se \u00e8 possibile che il territorio fosse diviso in due regni, anche prima dell'ascensione di Beorhtwulf, ma non vi sono tracce scritte dell'accaduto. Anche dopo il cambio di controllo politico, sembra che l'ealdorman \u00c6thelwulf rimase in carica, garantendo una transizione pacifica.\nNell'853, non molto tempo dopo la morte di Beorhtwulf, i Gallesi si ribellarono contro Burgred, ma la sollevazione fu repressa da un'alleanza fra Burgred ed \u00c6thelwulf.\nPrivilegi.\nIl sinodo a Croft tenuto da Wiglaf nell'836, al quale Beorhtwulf potrebbe aver partecipato, fu l'ultimo conclave di questo tipo convocato da un re merciano. Durante il regno di Beorhtwulf e da allora in poi, il regno del Wessex ebbe pi\u00f9 influenza di Mercia sull'arcivescovo di Canterbury. Un privilegio dell'840 fornisce prove di tipo diverso riguardo alle relazioni di Beorhtwulf con la chiesa. Il privilegio riguarda terre che erano state originariamente da Offa al monastero di Bredon nel Worcestershire. Le terre erano cadute sotto il controllo della chiesa a Worcester, ma Beorhtwulf le aveva confiscate di nuovo. Nel privilegio Beorhtwulf riconosce il diritto della chiesa alla terra, ma costringe in cambio il vescovo a una sostanziosa donazione: \"quattro cavalli di prima scelta e un anello di 30 \"mancus\" e un piatto finemente lavorato di tre libbre, e due corni d'argento di quattro libbre ... [e] ... due buoni cavalli e due calici di due libre e una coppa dorata di due libbre\". Questo non \u00e8 un caso isolato; ci sono altri privilegi che mostrano i re merciani del tempo che si disputano la propriet\u00e0 con la chiesa, come un privilegio dell'849 nel quale Beorhtwulf ricevette una concessione d'uso su una terra in affitto dal vescovo di Worcester, e promise in cambio che sarebbe stato \"pi\u00f9 saldamente l'amico del vescovo e della sua comunit\u00e0\" e, nelle parole dello storico Patrick Wormald, \"non li avrebbe derubati in futuro\". Wormald suggerisce che questo comportamento spietato potrebbe essere spiegato dal fatto che le propriet\u00e0 terriere stavano diventando pi\u00f9 difficili da trovare, in quanto tanta terra era stata concessa ai monasteri. Il problema era stato menzionato oltre un secolo prima da Beda, che in una lettera a Egberto, arcivescovo di York, si era lamentato di \"una completa mancanza di luoghi dove i figli dei nobili e dei \"thegns\" veterani possano ricevere una propriet\u00e0\". L'ammissione della trasgressione di Beorhtwulf suggerisce che egli non potesse fare affidamento sui suoi nobili per sostenerlo in tale contesa, e potrebbe indicare che la sua presa sul trono era insicura.\nI possessori di terre avevano un obbligo verso il re di mantenerne la casa, bench\u00e9 potessero essere ottenute esenzioni. Un privilegio della fine degli anni 840 liberava il monastero di Breedon on the Hill dalla condizione di fornire vitto e alloggio ai servi e ai messaggeri di Beorhtwulf, inclusi \"i falchi reali, i cacciatori, i cavalli e i loro attendenti\". L'esenzione costava una somma sostanziosa e non liberava il monastero da ogni onere; l'obbligo di dare da mangiare ai messaggeri dei regni vicini o d'oltremare era escluso dall'esenzione.\nFine del regno.\nNell'851, un esercito vichingo sbarc\u00f2 a Thanet, allora ancora un'isola, e svern\u00f2 l\u00e0. Si narra nella \"Cronaca anglosassone\" che una seconda forza vichinga di 350 navi abbia espugnato Canterbury e Londra e abbia \"messo in fuga Beorhtwulf, re di Mercia, con il suo esercito\". I Vichinghi furono sconfitti da \u00c6thelwulf e dai suoi figli, \u00c6thelstan ed \u00c6thelbald, ma sembra che l'impatto economico sia stato significativo, poich\u00e9 la monetazione merciana a Londra fu molto limitata dopo l'851.\nNessuna fonte contemporanea sopravvissuta registra la morte di Beorhtwulf, ma secondo la \"Cronaca anglosassone\" il suo successore, Burgred, regn\u00f2 per ventidue anni e fu scacciato dal suo trono dai Vichinghi nell'874, implicando che Beorhtwulf sia morto nell'852. Dai privilegi di Burgred si sa che il suo regno incominci\u00f2 prima del 25 luglio 852. \u00c8 stato suggerito che un re altrimenti ignoto di nome Eanred possa aver regnato brevemente tra Beorhtwulf e Burgred; le prove di questo consistono per\u00f2 unicamente in un penny con l'iscrizione \"EANRED REX\", che ha similarit\u00e0 con alcuni dei penny di Beorhtwulf ed \u00c6thelwulf e che quindi si pensa sia stato prodotto dopo l'850. Il solo re Eanred registrato govern\u00f2 in Northumbria e si ritiene che sia morto nell'840, bench\u00e9 sia stata proposta una cronologia alternativa per i re northumbriani che eliminerebbe questa discrepanza. Generalmente il penny \u00e8 considerato appartenere a \"un ignoto sovrano di un regno meridionale\", e non si pu\u00f2 assumere che un Eanred sia succeduto a Beorhtwulf.\nFamiglia.\nBeorhtwulf fu sposato con S\u00e6thryth, apparentemente una figura di una certa importanza per meriti propri in quanto sottoscrisse come testimone tutti i privilegi del marito tra l'840 e l'849, dopo di che scompare dai documenti. Si dice che Beorhtwulf abbia avuto due figli, Beorhtfrith e Beorhtric. Beorhtric \u00e8 noto per aver sottoscritto come testimone i privilegi del padre, ma cess\u00f2 di farlo prima della fine del regno di Beorhtwulf.\nLa storia dell'altro figlio conosciuto di Beorhtwulf, Beorhtfrith, \u00e8 narrata nella \"Passio sancti Wigstani\", che potrebbe includere materiale da una fonte del tardo IX secolo, con qualche convalida nella cronaca di John di Worcester. Beorhtfrith desiderava sposare l'erede reale \u00c6lffl\u00e6d, figlia di re Celwulf, vedova del figlio di Wiglaf Wigmund e madre di Wigstan. Wigstan per\u00f2 rifiut\u00f2 di acconsentire al matrimonio, poich\u00e9 Beorhtfrith era un consanguineo di Wigmund ed era anche il padrino dello stesso Wigstan. Per vendetta, Beorhtfrith assassin\u00f2 Wigstan, che fu successivamente venerato come santo. La storia, bench\u00e9 di origine tarda, \u00e8 considerata plausibile dagli storici moderni."}
{"id": "352104", "revid": "767487", "url": "https://it.wikipedia.org/wiki?curid=352104", "title": "Ceolwulf II", "text": "Nell'873-874 i Danesi attaccarono il regno di Mercia, conquistandone la capitale, Repton. Il re Burgred fu costretto all'esilio e i Danesi installarono sul trono, come re dipendente Ceolwulf, probabilmente discendente del re Ceolwulf I. Le \"Cronache anglosassoni\" lo definiscono un \"re sciocco\" perch\u00e9 doveva il proprio potere ai Danesi.\nLe Cronache anglosassoni riportano inoltre che nell'877 i Danesi si divisero una parte del regno di Mercia, mentre a Ceolwulf venne lasciata la parte occidentale, compresa Worcester. Una lista reale di Worcester gli attribuisce un regno di 5 anni e sembra dunque che abbia regnato fino all'879. La stessa lista gli attribuisce come successore Aethelred II, che sembra fosse piuttosto conte di Mercia sotto il re Alfredo il Grande, divenuto re di tutti gli Anglo-Sassoni.\nNell'878 Ceolwulf probabilmente uccise in battaglia Rhodri Mawr, re di Gwynedd, come riferiscono le antiche cronache gallesi e irlandesi.\nAltri progetti.\n "}
{"id": "352108", "revid": "1543377", "url": "https://it.wikipedia.org/wiki?curid=352108", "title": "Anafi", "text": "Anafi (chiamata in italiano anche \"Nanfio\", , ) \u00e8 un'isola greca appartenente all'arcipelago delle Cicladi di 294 abitanti. Insieme ad un'altra isoletta forma un omonimo comune appartenente alla regione dell'Egeo Meridionale. L'isola si trova nell'Egeo sud-orientale, a est dell'isola di Santorini.\nEtimologia.\nIl nome dell'isola significherebbe \"assenza di serpenti\" e deriverebbe da , letteralmente \"senza-serpente\". Secondo Apollonio Rodio invece, il nome deriva dalla parola greca (\"anaph\u00e1ino\", \"far apparire\") e che va collegata con il mito degli Argonauti, i quali furono minacciati da una tempesta sulla rotta del ritorno. Apollo intervenne in loro aiuto soffiando e facendo apparire l'isola che offr\u00ec loro un riparo sicuro. Secondo la tradizione l'isola era chiamata anticamente Membliaro, dal nome di un figlio di Cadmo venuto nell'isola in cerca di Europa.\nStoria.\nAntichit\u00e0.\nNonostante le ridotte dimensioni, Anafi possiede numerosi siti archeologici interessanti. Presso il monastero di Panagia Kalamiotisa sono visibili le rovine di un tempio in onore di Apollo Egleto, costruito secondo la tradizione dagli Argonauti; alcune delle iscrizioni rinvenute sull'isola parlano di un Apollo \"Asgelato\", menzionato solo qui; alcuni studiosi ritengono che questo nome sia una variante del pi\u00f9 comune Aigletes (, \"splendente\"). Nonostante ci\u00f2 Burkert collega questo epiteto alla divinit\u00e0 sumera della guarigione e al figlio di Apollo, Asclepio. Nell'antichit\u00e0 erano venerati sull'isola anche Afrodite, Zeus Ctesio, Iside e Serapide. Sono presenti dei resti archeologici anche a Kasteli e il materiale rinvenuto, per lo pi\u00f9 statue, si trova ora al Museo Archeologico di Chora, il capoluogo dell'isola. Nel periodo romano l'isola venne usata come luogo di esilio. A sud dell'isola sono state rinvenute delle costruzioni sommerse di un antico porticciolo.\nMedioevo.\nDopo la quarta crociata, nel 1204, quando le Cicladi vennero conquistate dai Veneziani, Anafi fu donata da Marco I Sanudo a Leonardo Foscolo. Alla fine degli anni '70 del XIII secolo l'isola fu riconquistata dall'Impero Bizantino grazie a Licario e ad un altro dissidente italiano, Giovanni de lo Cavo, nativo di Anafi, che succedette a Licario nella carica di ammiraglio imperiale nell'Egeo. Nel 1307 l'isola fu catturata da Januli Gozzadini, bolognese, che si stabil\u00ec sull'isola in qualit\u00e0 di principe indipendente. Molto pi\u00f9 tardi il governatore di Anafi, Guglielmo Crispo (1390-1463), divenne il reggente del Ducato dell'Arcipelago lasciando l'isola sotto il controllo della figlia Fiorenza. Guglielmo fece costruire le fortificazioni di Anafi (l'attuale \"kastro\") e una fortezza, a volte chiamata \"Gibitroli\", sul monte Kalamos.\nEt\u00e0 moderna.\nNel 1481 l'isola fu ceduta in dote alla famiglia Pisani. Essi la governarono fino al 1537, quando l'ammiraglio ottomano Hayreddin Barbarossa la attacc\u00f2 e imprigion\u00f2 tutti gli abitanti rendendoli schiavi. L'isola fu riabitata e nel Settecento, in cambio di 500 corone, ottenne dagli Ottomani alcuni privilegi; Anafi allora venne lasciata a s\u00e9 stessa eccetto che per l'annuale visita della flotta imperiale che veniva a riscuotere le tasse. L'isola fu visitata nel 1700 da Joseph Pitton de Tournefort, botanico della corte francese. Egli descrive il monte Kalamos come \"una delle pi\u00f9 favolose rocce che ci sono al mondo\". Alcuni dei resti antichi dell'isola vennero acquistati da antiquari francesi e britannici; una statua ellenistica da Kastelli, che raffigurava una donna che reggeva una coppa di incenso, \u00e8 conservata al museo dell'Ermitage a San Pietroburgo.\nDurante la guerra russo-turca del 1768-1774 l'isola fu utilizzata come base dalla flotta russa comandata da Aleksej Orlov per gli ultimi quattro anni di guerra.\nEt\u00e0 contemporanea.\nNella guerra di indipendenza greca l'isola mand\u00f2 due caicchi per aiutare i ribelli. Molti uomini lasciarono l'isola per l'ampliamento della citt\u00e0 di Atene formando consistenti flussi migratori permanenti o stagionali. Gli abitanti di Anafi costruirono abitazioni per s\u00e9 sui pendii dell'Acropoli, in un'area conosciuta tuttora come Anafiotika.\nL'isola fu usata come luogo di confino per criminali e dissidenti politici dal 1920 in poi. Il turismo si svilupp\u00f2 a partire dagli anni Settanta, specialmente dopo la costruzione di un generatore elettrico nel 1974, e iniziarono dei lavori per l'ampliamento del porto. La costruzione di strade asfaltate dal 1987 in poi non solo incoraggi\u00f2 il turismo ma rinvigor\u00ec anche le attivit\u00e0 agricole dell'isola.\nGeografia fisica.\nL'isola, insieme alla vicina Santorini, era considerata nell'antichit\u00e0 appartenente all'arcipelago delle Sporadi; fu annoverata tra le Cicladi solo nel tardo Medioevo.\nAnafi ha una forma grosso modo triangolare e ha un territorio di 40,37\u00a0km2, con una lunghezza massima di 12\u00a0km e una larghezza massima di 6\u00a0km; il punto pi\u00f9 alto dell'isola, il monte Sant'Elia, misura 582 m. Il territorio di Anafi si presta molto bene al trekking, come dimostrano le numerose pubblicazioni di guide relative a percorsi per escursionisti. All'estremit\u00e0 orientale dell'isola sorge una penisola dominata dal monolitico monte Kalamos, che misura 420 m di altezza.\nUn sondaggio geologico dell'isola effettuato nel 1870 ha rinvenuto depositi di calamina e di argilla. Pi\u00f9 recentemente sono stati effettuati studi sui detriti vulcanici depositatisi sull'isola in seguito alle eruzioni vulcaniche di Santorini. L'isola \u00e8 arida e collinosa, coltivata solamente a grano e olio, mentre l'apicoltura d\u00e0 miele e cera; sono presenti numerose pernici, secondo la tradizione portate qui dalla terraferma e moltiplicatesi cos\u00ec velocemente da costringere quasi gli isolani ad abbandonare l'isola. Le coste sono orlate da scogli e secche e in prossimit\u00e0 dell'isola sorgono alcuni isolotti minori, tra cui Pacheia (225 m di altezza) e Makronesi (128 m).\nEsiste un solo centro abitato stabilmente, Chora, costruito sui fianchi di una collina sulla cui cima si trovano le rovine di un castello veneziano. Chora ha un aspetto cicladico con bianche case e stretti vicoli. Una strada di due km la collega allo scalo di Agios Nikolaos, in una baia della costa sud dove attraccano le navi dal Pireo. Lo scalo di Agios Nikolaos \u00e8 abitato solo nei mesi estivi. Sulla costa orientale dell'isola si trova il villaggio di Kastelli, anch'esso abitato nei soli mesi estivi con rovine nei suoi dintorni di epoca ellenistica e romana. Sulla parte est dell'isola in localit\u00e0 Katalimatsa, sono state trovate le rovine di un antico porto."}
{"id": "352109", "revid": "110157", "url": "https://it.wikipedia.org/wiki?curid=352109", "title": "Ch\u00e2tillon (Giura)", "text": "Ch\u00e2tillon (toponimo francese) \u00e8 un comune svizzero di 481 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "352126", "revid": "1543377", "url": "https://it.wikipedia.org/wiki?curid=352126", "title": "Soulce", "text": "Soulce (toponimo francese; in tedesco \"Sulz\", desueto) \u00e8 una frazione di 236 abitanti del comune svizzero di Haute-Sorne, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 24,68\u00a0km\u00b2, il 1\u00ba gennaio 2013 \u00e8 stato accorpato agli altri comuni soppressi di Bassecourt, Courfaivre, Glovelier e Undervelier per formare il nuovo comune di Haute-Sorne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "352127", "revid": "1776051", "url": "https://it.wikipedia.org/wiki?curid=352127", "title": "Fly (Blind Guardian)", "text": "Fly \u00e8 il singolo della band tedesca Blind Guardian che precede il loro nuovo album, intitolato \"A Twist in the Myth\". Due delle canzoni contenute nel singolo provengono dall'album: \"Fly\" e \"Skalds And Shadows.\" Quest'ultima \u00e8 una versione acustica disponibile solamente nel singolo. Il singolo include inoltre una cover degli Iron Butterfly, \"In A Gadda Da Vida\", anch'essa disponibile solamente nel singolo. \nIl cantante Hansi K\u00fcrsch ha commentato che, nonostante \"Fly\" sia un titolo piuttosto insolito per una canzone dei Blind Guardian, aderisce perfettamente al testo. Ha aggiunto: \"Questa canzone riguarda le ispirazioni e di come queste possano influenzare la tua arte, la tua vita e quella di altre persone. Io, in prima persona, sono stato ispirato dal film\" Finding Neverland \"nella stesura del testo\"."}
{"id": "352128", "revid": "1543377", "url": "https://it.wikipedia.org/wiki?curid=352128", "title": "Vellerat", "text": "Vellerat (toponimo francese) \u00e8 una frazione di 67 abitanti del comune svizzero di Courrendlin, nel Canton Giura (distretto di Del\u00e9mont).\nStoria.\nGi\u00e0 comune autonomo che fino al 1996 ha fatto parte del Canton Berna, il 1\u00ba gennaio 2019 \u00e8 stato aggregato al comune di Courrendlin assieme all'altro comune soppresso di Rebeuvelier.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "352130", "revid": "1543377", "url": "https://it.wikipedia.org/wiki?curid=352130", "title": "Courfaivre", "text": "Courfaivre (toponimo francese) \u00e8 una frazione di 1\u00a0600 abitanti del comune svizzero di Haute-Sorne, nel Canton Giura (distretto di Del\u00e9mont).\nStoria.\nGi\u00e0 comune autonomo che si estendeva per 12,40\u00a0km\u00b2, il 1\u00ba gennaio 2013 \u00e8 stato accorpato agli altri comuni soppressi di Bassecourt, Glovelier, Soulce e Undervelier per formare il nuovo comune di Haute-Sorne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourfaivre \u00e8 servito dall'omonima stazione sulla ferrovia Del\u00e9mont-Porrentruy.\nAmministrazione.\nDal 1853 comune politico e comune patriziale erano uniti nella forma del \"commune mixte\"."}
{"id": "352136", "revid": "438678", "url": "https://it.wikipedia.org/wiki?curid=352136", "title": "Gilbertino", "text": ""}
{"id": "352139", "revid": "11684", "url": "https://it.wikipedia.org/wiki?curid=352139", "title": "Bislama", "text": ""}
{"id": "352140", "revid": "11684", "url": "https://it.wikipedia.org/wiki?curid=352140", "title": "Papiamento", "text": ""}
{"id": "352141", "revid": "11684", "url": "https://it.wikipedia.org/wiki?curid=352141", "title": "Papiamentu", "text": ""}
{"id": "352142", "revid": "11684", "url": "https://it.wikipedia.org/wiki?curid=352142", "title": "Lingua papiamentu", "text": ""}
{"id": "352158", "revid": "446353", "url": "https://it.wikipedia.org/wiki?curid=352158", "title": "Orario", "text": ""}
{"id": "352160", "revid": "831312", "url": "https://it.wikipedia.org/wiki?curid=352160", "title": "Giro d'Italia 1961", "text": "Il Giro d'Italia 1961, quarantaquattresima edizione della \"Corsa Rosa\", si svolse in ventuno tappe dal 20 maggio all'11 giugno 1961, per un percorso totale di 4\u00a0004 km. Fu vinto da Arnaldo Pambianco.\nPambianco entr\u00f2 nella fuga decisiva della quattordicesima tappa, conquistando la maglia rosa. Nonostante gli assalti di Anquetil, Gaul e Van Looy, riusc\u00ec a difendere il primato, piazzandosi al secondo posto nella tappa di Bormio con l'ascesa dello Stelvio."}
{"id": "352161", "revid": "438678", "url": "https://it.wikipedia.org/wiki?curid=352161", "title": "Verso antiorario", "text": ""}
{"id": "352163", "revid": "438678", "url": "https://it.wikipedia.org/wiki?curid=352163", "title": "Verso orario", "text": ""}
{"id": "352178", "revid": "767487", "url": "https://it.wikipedia.org/wiki?curid=352178", "title": "Risposta immunitaria", "text": "Si chiama risposta immunitaria l'insieme dei meccanismi di risposta messi in atto dal sistema immunitario degli organismi superiori quando entra in contatto con un agente che riconosce come estraneo. Questi meccanismi possono contrastare l'invasione senza tener conto di cosa lo ha stimolato o possono essere diretti solo ed esclusivamente nei confronti dell'agente che ha indotto la risposta. Nel primo caso, parliamo di risposte aspecifiche (comuni anche agli organismi pi\u00f9 semplici), mentre nel secondo caso di risposte specifiche (proprie degli organismi pi\u00f9 complessi), o acquisite.\nMentre la risposta aspecifica \u00e8 ad insorgenza piuttosto rapida, quella di tipo specifico richiede una serie di passaggi, e differenziazioni cellulari, che la rendono pi\u00f9 lenta nell'azione, anche se molto pi\u00f9 efficace.\nEsistono tre tipi di risposta specifica nei riguardi dell'antigene che implicano rispettivamente l'attivazione di: linfociti T citotossici, linfociti T killer e linfociti B.\nTutti e tre i tipi di linfociti possono anche differenziarsi a formare cellule della memoria immunologica, che agiscono pi\u00f9 rapidamente nel caso di un nuovo attacco da parte dello stesso antigene.\nEsiste inoltre un altro tipo di linfocita denominato T soppressore che svolge la funzione di regolazione dell'attivit\u00e0 dei linfociti citotossici (\"T helper\") sopprimendo il loro effetto quando l'antigene \u00e8 stato debellato."}
{"id": "352185", "revid": "1573940", "url": "https://it.wikipedia.org/wiki?curid=352185", "title": "Se...ra Kheti", "text": "Biografia.\nDi questo sovrano non si conosce praticamente nulla se non parte del \"prenomen\".\nAnalogamente agli altri sovrani della X dinastia regn\u00f2, sul Basso Egitto da Heracleopolis Magna in contrapposizione con i principi tebani della XI dinastia che controllavano l'Alto Egitto.\nDel suo nome si conoscono solamente alcuni frammenti\n&lt;- N5-s-HASH-F32:t-i-i-&gt;\ns...r\u02c1 \u1e96 t y - Se...ra Kheti"}
{"id": "352188", "revid": "2085393", "url": "https://it.wikipedia.org/wiki?curid=352188", "title": "Educazione alla teatralit\u00e0", "text": "LEducazione alla teatralit\u00e0 \u00e8 una scienza interdisciplinare che sviluppa il proprio pensiero attraverso la compartecipazione tra le arti performative, espressive e letterarie da un lato e le scienze umane dell'altro (in particolare: pedagogia, psicologia, sociologia, filosofia, antropologia). Scrive Gaetano Oliva:\nL'educazione alla teatralit\u00e0 si pone l'obiettivo sia di educare le persone tramite e attraverso le arti espressive, sia di educarle alle arti espressive sviluppando la creativit\u00e0 e l'espressivit\u00e0 personale di ciascuno.\nIl termine teatralit\u00e0, in questo senso, dilata la nozione di teatro, e si pone come un concetto che considera tutte le arti espressive e tutti i linguaggi artistici come possibili veicoli per lo sviluppo della consapevolezza del s\u00e9 e della propria capacit\u00e0 relazionale e comunicativa. In questo senso l'arte e le arti sono concepite come veicoli per la form\"a\"zione della persona ovvero l'azione espressiva della persona diventa un progetto e un processo di autopedagogia e di sviluppo del proprio agire creativo.\nL'educazione alla teatralit\u00e0 come ricerca scientifica nasce in Italia negli anni 1990 e sviluppa e rielabora gli studi, le esperienze e le proposte sviluppate dai registi-pedagoghi del primo Novecento, dai pedagoghi teatrali del secondo Novecento - con particolare riferimento alle esperienze e alle riflessioni dell'animazione teatrale storica italiana - e in generale agli studi e alle esperienze dell'area di ricerca del Teatro-Educazione in relazione ai saperi e agli studi dell'ambito pedagogico e psicologico dell'Otto/Novecento.\nIl teatro e l'educazione: un incontro.\nIl Teatro-Educazione si pone l'obiettivo di educare tramite il teatro. Il teatro e l'educazione sono due realt\u00e0 che possiedono finalit\u00e0 comuni: da un lato la pedagogia pone al centro dell'azione educativa la persona con tutte le sue potenzialit\u00e0 da sviluppare; dall'altro il teatro persegue lo stesso obiettivo attraverso attivit\u00e0 che stimolano lo sviluppo della creativit\u00e0 e la comunicazione.\nIl teatro \u00e8 un efficace mezzo di educazione per il fatto che coinvolge l'individuo intero, con la sua corporeit\u00e0 e fisicit\u00e0, con i suoi sentimenti e il suo pensiero, ma anche con la sua profonda umanit\u00e0, con la sua coscienza dei valori, con la sua pi\u00f9 immediata e spontanea socialit\u00e0.\nIl Teatro-Educazione non vuole trasmettere un sapere, ma portare il soggetto a formarsi attraverso l'esperienza personale e la scoperta di s\u00e9, delle proprie possibilit\u00e0 e dei propri limiti, al fine di esprimersi e comunicare. \n\u00c8 necessaria, quindi, una consapevolezza globale del proprio corpo: a livello motorio, dei propri mezzi di movimento; a livello affettivo, delle modalit\u00e0 di espressione dei sentimenti.\nLe origini.\nIl Teatro-Educazione affonda le sue radici nelle innovazioni che i registi-pedagogisti del Novecento (Stanislavskij, Mejerchol'd, Vachtangov, Copeau, Costa, Brecht, Grotowski, Brook, Boal, Barba ecc.) hanno apportato in campo teatrale e s'intreccia, nel suo intento educativo, con le teorie dei maggiori pedagogisti degli ultimi due secoli (Dewey, Montessori, Freinet, Maritain ecc.)\nL'incontro tra teatro ed educazione avviene all'interno dei laboratori della ricerca teatrale del XX secolo, laddove l'attenzione viene spostata dalla realizzazione di uno spettacolo alla centralit\u00e0 dell'attore, protagonista di un processo. Il teatro s'incontra con la pedagogia nel momento in cui pone al centro l'uomo e gli d\u00e0 voce, nel momento in cui recupera ogni singolo individuo con la propria personalit\u00e0 e la propria espressivit\u00e0 e lo fa crescere attraverso un percorso individuale che \u00e8, per\u00f2, inserito in un disegno di gruppo. Il Teatro-Educazione sviluppa e ridefinisce questo pensiero.\nAspetti metodologici.\nIl Teatro-Educazione parte dalla convinzione che ogni individuo ha una propria preziosa pre-espressivit\u00e0 naturale che lo caratterizza in modo particolare, della quale, per\u00f2, non tutti hanno coscienza. Conoscere la propria pre-espressivit\u00e0 significa conoscere se stessi.\nUno dei principi fondamentali di questa teoria \u00e8 la formazione dell'attore-persona; l'obiettivo principale \u00e8 lo sviluppo della creativit\u00e0 e della fantasia mediante un lavoro condotto, su basi scientifiche, dall'attore-persona su se stesso, attraverso la metodologia del laboratorio, quindi della ricerca. L'attivit\u00e0 teatrale diventa un processo educativo nel momento in cui implica un lavoro del soggetto su se stesso, che lo porta alla scoperta del proprio essere uomo.\nIl Teatro-Educazione sviluppa il processo in un \"laboratorio\" dove viene incoraggiata la ricerca personale. Alla base della metodologia vi sono comportamenti che favoriscono questa ricerca: evitare l'assunzione di atteggiamenti standard, far scoprire al singolo le sue capacit\u00e0, astenersi dall'esprimere valutazioni, accogliere ogni punto di vista, valorizzare tutti i linguaggi, modificare la tendenza alla passivit\u00e0, evitare ogni processo imitativo.\nIl lavoro pu\u00f2 essere rappresentato dalla formula:\nL'esperienza teatrale ha come obiettivo l'individuo, ma avviene nella relazione; \u00e8 un'occasione per la conquista di s\u00e9, ma anche spazio di costruzione di rapporti significativi volti a rinforzare l'identit\u00e0 di gruppo, a stimolare la conoscenza reciproca, la condivisione, la cooperazione, la valorizzazione dell'eterogeneit\u00e0; \u00e8 un percorso individuale in un lavoro di gruppo.\nIl Teatro-Educazione vuole giungere a operare una sintesi equilibrata tra un concetto di arte e una visione strettamente pedagogica che attribuisce all'attivit\u00e0 teatrale obiettivi prettamente formativi.\nChi viene chiamato in causa nel laboratorio teatrale \u00e8 l'attore, ma, prima di lui, l'uomo che \u00e8. \u00c8 di semplice intuizione come, in questa logica, il concetto di teatro si leghi a quello di vita e come l'educazione trovi di conseguenza legittimazione d'essere e di esistere all'interno di una nuova realt\u00e0 teatrale che costruisce l'attore-persona partendo proprio dalla sua pre-espressivit\u00e0, senza forzature n\u00e9 manipolazioni, ma attraverso un percorso educativo che implica un lavoro su se stessi e con gli altri.\nL'educazione alla teatralit\u00e0: una scienza.\nL'educazione alla teatralit\u00e0 \u00e8 una di scienza che vede la compartecipazione al suo pensiero di discipline quali la pedagogia, la sociologia, le scienze umane, la psicologia e l'arte performativa in generale. Scrive Gaetano Oliva a questo proposito:"}
{"id": "352196", "revid": "287204", "url": "https://it.wikipedia.org/wiki?curid=352196", "title": "Kheti VI", "text": "Biografia.\nCome gli altri sovrani della X dinastia regn\u00f2 da Heracleopolis Magna sul Basso Egitto in contrapposizione con i principi tebani della XI dinastia che governavano l'Alto Egitto.\nSecondo alcuni studiosi potrebbe essere il padre di Kheti VII, autore dell'opera \"I precetti di Merikara\", un \"manuale\" sull'arte di governare destinata al figlio del sovrano.\nLe prove attestanti l'esistenza di questo sovrano consistono in alcuni sigilli e cilindri riportanti il suo nome.\n&lt;-N5-nb:Z1-D28-Z3-&gt;\nnb k3w r\u02c1 - \"Nebkaura\" - \"D'oro (\u00e8) il Ka di Ra/Signore del Ka di Ra.\"\nUn peso ritrovato a Tell el-Rataba nel Delta del Nilo ed oggi conservato al Petrie Museum (UC 11782), reca un suo cartiglio:\n&lt;-M23:t-L2:t-F32:t-i-i-nb:D28-D28:D28-S34-I10-t:N17-&gt;\nnswt byt \u1e96 t y nb k3\u02c1 r\u02c1 \u02c1n\u1e2b \u1e0ft- \"nesut byti Kheti Nebkaura ankh djet\" - \"Colui che regna sul giunco e sull'ape (Re del Basso e dell'Alto Egitto) Kheti, Nebkaura, che viva in eterno.\""}
{"id": "352199", "revid": "124576247", "url": "https://it.wikipedia.org/wiki?curid=352199", "title": "Marzamemi", "text": "Marzamemi \u00e8 una frazione marinara del comune di Pachino, nel libero consorzio comunale di Siracusa in Sicilia.\nOrigine del nome.\nL'origine del nome Marzamemi \u00e8 controversa: secondo alcuni deriverebbe dalle parole arabe \"marsa\" (\"porto\", \"rada\", \"baia\") e \"memi\" (\"piccolo\"), mentre secondo il glottologo netino Corrado Avolio, nel suo \"Saggio di toponomastica siciliana\", il toponimo deriverebbe dall'arabo \"mars\u00e0 al-\u1e25am\u0101ma\", cio\u00e8 \"baia delle tortore\", \"per l'abbondante passo di questi uccelli, in primavera\". Simone Sultano, parroco di Pachino tra il 1885 e il 1944, rileva invece come alcuni lo fecero erroneamente derivare da \"marza\" e \"memi\", 'pidocchio', perch\u00e9 le madri solevano dire questa parola ricercando i parassiti tra i capelli dei figli. Antonino Terranova, infine, nel volume \"Pachum Pachynos Pachino, storie e leggende da Pachino a Capopassero\", cita anche un'altra tesi, secondo la quale \"Memi\" sarebbe riferito a Eufemio, l'ex comandante della flotta bizantina il quale, ribellatosi all'imperatore Michele II l'Amoriano, pass\u00f2 dalla parte degli Arabi e con loro incominci\u00f2 la conquista dell'isola. Marzamemi significherebbe dunque \"porto di Eufemio\".\nStoria.\nIl borgo \u00e8 nato attorno all'approdo, poi divenuto porto da pesca, e si \u00e8 sviluppato grazie a quest'ultima attivit\u00e0, molto praticata ancor oggi, dotandosi anche di una tonnara, tra le pi\u00f9 importanti della Sicilia. La tonnara di Marzamemi risale al tempo della dominazione spagnola in Sicilia nel 1600 sotto il regno di Filippo IV che nel 1655 venne venduta al barone Simone Calascibetta di Piazza Armerina.\nNel 1752 furono ultimate la costruzione del palazzo, della tonnara, della chiesa dedicata alla Beata Maria Vergine di Monte Carmelo e delle casette dei marinai, per opera dei baroni Calascibetta. Anche la nascita della vicina Pachino nel 1760, voluta dagli Starrabba, aveva impresso un nuovo impulso a Marzamemi, con la costruzione dei magazzini che si trovano lungo la via principale e che servivano per custodire sia le botti di vino, da spedire poi via mare in Liguria e in Francia, sia le oltre trecentomila tonnellate di sale, prodotte dalle due saline di Morghella e Marzamemi. Verso la fine del XIX secolo Antonio Starrabba, che fu per due volte Presidente del consiglio dei ministri, fece costruire un grande palmento, mentre i Villadorata realizzarono un mulino a vapore, che fu poi convertito in distilleria.\nNel 1843 moriva senza eredi Salvatore Calascibetta e la tonnara fu ereditata dalla nipote Giovanna Antonia Calascibetta. I debiti accumulati dalla famiglia sin dal 1795 comportarono vari contenziosi giuridici; tale occasione permise, dunque, a Corrado Nicolaci principe di Villadorata - gi\u00e0 gabelloto di tonnara - di acquisire a poco a poco la maggioranza dell'impianto. \nCon il passaggio della tonnara dai Calascibetta ai Nicolaci ha inizio la \"storia contemporanea\" di Marzamemi. Il borgo marinaro, in quel momento, non era ancora ben collegato con i vicini centri abitati e fu cos\u00ec che l'intendenza borbonica fece costruire la ferrovia Marzamemi-Pachino (1847-1853), con l'auspicio di far progredire il commercio marittimo. Il nuovo asse, infatti, miglior\u00f2 il collegamento con l'area portuale favorendo cos\u00ec il rilancio dell'economia, che ebbe ricadute con la costruzione del Porto Fossa nel 1855.\nNel 1912 fu costruito a Marzamemi uno stabilimento per la lavorazione del tonno salato e in seguito del tonno sott'olio. La pesca della tonnara infatti fu abbondante fino al primo dopoguerra. A Marzamemi si effettuavano due mattanze ogni giorno: una al mattino e una nel primo pomeriggio. La camperia era lo stabilimento conserviero addossato alla loggia ed al palazzo del Principe, i ruderi del quale sono riconoscibili per l'alto fumaiolo (ora a rischio di crollo); in origine i fumaioli erano due, ma il pi\u00f9 maestoso croll\u00f2 il 12 giugno del 1943, pochi giorni prima dello sbarco alleato, quando la tonnara venne mitragliata dalla RAF.\nLo stabilimento nell'ultimo periodo funzionava per conto dell'industria per la conservazione del pesce di Angelo Parodi di Genova. Addetti alla lavorazione erano specialisti genovesi (come per le altre tonnare della zona) come genovese ne era il direttore, per il quale nell'ambito dello stabilimento stesso fu costruito un alloggio al primo piano. Le scatolette di diverse dimensioni, prodotte a Marzamemi, venivano commercializzate con il marchio di fabbrica \"AP Angelo Parodi Genova - Tonno all'olio puro di oliva - Lavorazione sul posto di pesca\u201d. Lo stabilimento, che chiuse nel 1926 per mancanza di materia prima, risorse nel 1937 per opera della nobile Preziosa dei Baroni Bruno di Belmonte di Ispica. Per un lungo periodo tutto il pescato della tonnara toccava in esclusiva ai siracusani Cappuccio. Dopo la morte di Ottavio Nicolaci, nessuno dei Villadorata soggiorn\u00f2 nel palazzo e la tonnara chiuse definitivamente nel 1969. \nNel secondo dopoguerra fu costruita nella piazza, per volere di papa Pio XI, una nuova chiesa dedicata a san Francesco di Paola.\nNel 1959 un pescatore del luogo, Alfonso Barone, scopr\u00ec casualmente a circa un chilometro dalla costa di Marzamemi il relitto di un'antica nave mercantile bizantina, presumibilmente risalente al VI secolo durante il regno di Giustiniano, naufragata mentre trasportava elementi architettonici e decorativi prefabbricati per la costruzione di una chiesa. Il sito fu oggetto di ricerche da parte dell'archeologo tedesco Gerhard Kapit\u00e4n e di Pier Nicola Gargallo.\nLa notte tra il 27 e 28 ottobre 2007, durante una tempesta, naufrag\u00f2 al largo di Contrada Cittadella e Vendicari un gommone con a bordo 37 migranti egiziani e palestinesi. Nei giorni seguenti furono rinvenuti sulla spiaggia di Vendicari i corpi di 17 persone annegate.\nEconomia.\nAgricoltura e pesca.\nL'agricoltura \u00e8 una voce importante per l'economia locale. Dal porto di Marzamemi, in passato, partivano navi che trasportavano grandi quantit\u00e0 di vino prodotto localmente verso i diversi porti della penisola. Il vino veniva trasportato anche da treni merci verso varie localit\u00e0 estere. \nUlteriore fonte di sviluppo \u00e8 la pesca e la lavorazione di prodotti ittici: famosa \u00e8, ad esempio, la bottarga di tonno rosso, lavorata usando artigianalmente antichi sistemi di essiccazione derivati dalla cultura arabo-fenicia.\nProdotti del settore primario tipici di Marzamemi sono la bottarga di tonno rosso, ventresca di tonno rosso, il mosciame di tonno rosso, il pomodorino secco di Pachino, il pesce spada affumicato, i meloni gialli a rete, il melone cantalupo, il vino Nero d'Avola, la suppizzata di tonno, le crispelle di san Martino, la granita di mandorle, il ciliegino di Pachino, il datterino di Pachino e il pomodoro Melinda di Pachino (IGP).\nTurismo.\nMarzamemi possiede una bella spiaggia, nella zona della Spinazza: negli ultimi anni, ha puntato sul turismo, offrendo la possibilit\u00e0 di numerosi approdi attrezzati per imbarcazioni da diporto. In estate, la popolazione aumenta notevolmente, grazie anche agli insediamenti residenziali sorti nei pressi del borgo antico.\nInfrastrutture e trasporti.\nMarzamemi era fornita di una propria stazione ferroviaria. Infatti, fino al 31 dicembre del 1985, era raggiungibile tramite i treni viaggiatori della ferrovia che da Siracusa e Noto, costeggiando il territorio della Riserva naturale orientata Oasi Faunistica di Vendicari, raggiunge Pachino.\nCultura.\nCinema.\nNel 1993 il borgo storico \u00e8 stato utilizzato come \"location\" dal regista Gabriele Salvatores per il film \"Sud\", con protagonisti gli attori Silvio Orlando, Claudio Bisio e Francesca Neri. Diversi sono i film contenenti scene girate a Marzamemi, tra cui \"Kaos\", \"Malavoglia\", \"L'uomo delle stelle\", \"Mario e il mago\", \"Oltremare - Non \u00e8 l'America\", \"Cuore scatenato\", \"Tra due mondi\", \"La stagione della caccia - C'era una volta Vigata\", oltre alle serie televisive \"Il commissario Montalbano\", \"Immaturi - La serie\" e \"Blindati\", e a programmi televisivi come \"Linea Verde\", \"Geo&amp;Geo\", \"Sereno Variabile\", \"Pianeta Mare\" e \"Linea blu\".\nDal 2000 Marzamemi ospita il Festival del Cinema di Frontiera.\nEventi.\nNel primo luned\u00ec di agosto dopo il Ferragosto si festeggia san Francesco di Paola, con una processione di barche, cuccagna a mare e una regata.\nCuriosit\u00e0.\nAlcune scene del videoclip \"Bella Vita\" dei cantanti Arianna e Shaggy, che ha ottenuto pi\u00f9 di 5 milioni di visualizzazione, sono state girate tra piazza Regina Margherita e la scogliera di piazza Giardinella, nel centro storico del borgo marinaro. \nTale brano \u00e8 stato scelto da una nota azienda di telefonia mobile per uno spot."}
{"id": "352205", "revid": "1534511", "url": "https://it.wikipedia.org/wiki?curid=352205", "title": "Lettere (1914-1973)", "text": "Lettere (1914-1973) \u00e8 un epistolario che raccoglie 354 lettere scritte dall'autore inglese John Ronald Reuel Tolkien dal 1914 fino alla fine della sua vita. Fu pubblicato per la prima volta in Italia dall'editore Rusconi nel 1990 con il titolo La realt\u00e0 in trasparenza. Nel 2018 \u00e8 stato ripubblicato con una nuova traduzione e l'attuale titolo.\nSi tratta di una selezione delle lettere di J.R.R. Tolkien operata dal figlio Christopher, in collaborazione col biografo Humphrey Carpenter. Ricche di informazioni, spiegazioni e aneddoti sulla creazione dell'ambientazione dei suoi romanzi, le lettere di Tolkien offrono altres\u00ec uno spaccato della vita intima e familiare dello scrittore e dei suoi personali convincimenti e ideali. \u00c8 considerata dagli esegeti tolkieniani un testo fondamentale per comprendere l'autore inglese.\nLo Hobbit.\nLa pubblicazione de \"Lo Hobbit\" ha rivestito, sia per gli abitanti della Terra di Mezzo che per la carriera di scrittore di Tolkien, una importanza capitale: \"Il Signore degli Anelli\" probabilmente non sarebbe mai stato ideato, n\u00e9 \"Il Silmarillion\" avrebbe avuto la stessa estensione, descrivendo gli avvenimenti della Terza Era.\nLe lettere raccolte nel volume \"La realt\u00e0 in trasparenza\" percorrono questo evento documentando anche e soprattutto gli aspetti tecnici, dalla realizzazione delle mappe alla cura delle illustrazioni; questioni che Tolkien cur\u00f2 di persona con molto zelo.\nUna versione de \"Lo Hobbit\" era gi\u00e0 pronta nel 1932, anche se incompleta, quando fu letta da C.S. Lewis. \nLa stesura di gran parte del testo avvenne nei primi sette anni in cui Tolkien era professore di lingua anglosassone a Oxford, incarico che assunse nel 1925.\nFu anche grazie all'insistenza di una studentessa di Oxford, Susan Dagnal, che il libro, scritto per essere letto ai propri figli e a una stretta cerchia di amici, capit\u00f2 nelle mani dell'editore Stanley Unwin nel 1936.\nUnwin fu, di conseguenza, l'editore che pubblic\u00f2 la prima edizione de \"Lo Hobbit\" e che spron\u00f2 Tolkien alla stesura di un seguito: quello che sarebbe stato \"Il Signore degli Anelli\".\nA quel periodo risale la stesura di due favole: \"Mr. Bliss\" e \"Il cacciatore di draghi\".\nIl Signore degli Anelli.\nLa stesura e la pubblicazione del \"Signore degli Anelli\" richiesero tempo e impegno tali che Tolkien, citando l'autore dell'\"Ancrene Wisse\", ebbe a dire: \n\"Il Signore degli Anelli\" \u00e8 un testo complesso con una genesi complessa, e lo strumento delle lettere \u00e8 di fondamentale importanza per comprenderlo appieno: in molte lettere, infatti, viene spiegato con chiarezza il senso e il messaggio dell'opera ed \u00e8 assai interessante notare come la comprensione di tale senso, per Tolkien, evolva con il tempo, persino dopo la pubblicazione.\n\"Il Signore degli Anelli\", come tutto il corpus di racconti sulla Terra di Mezzo, \u00e8 stato, infatti, una scoperta per Tolkien, una invenzione nel senso etimologico del termine.\nI primi capitoli.\nLa potenza di questa avventura \u00e8 stata subito chiara sin dalla prima fase della stesura del dattiloscritto, quando Stanley Unwin spronava Tolkien nello scrivere un seguito de \"Lo Hobbit\". In risposta a quelle lettere Tolkien scriveva: oppure: \nEppure tempo dopo avrebbe confessato: \nLa pubblicazione.\nLo scoppio della seconda guerra mondiale sorprende l'opera ad un quarto circa della sua definitiva stesura. Le lettere di questo periodo nella raccolta sono quasi tutte destinate al figlio Christopher impegnato in Sudafrica nell'esercito. Dopo il termine della guerra, l'attivit\u00e0 di composizione del romanzo procede, ma occorreranno ancora dieci anni affinch\u00e9, nel 1955, \"Il Signore degli Anelli\" venga pubblicato. A ridosso di questa data si susseguono lunghe lettere destinate agli editori che, nel frattempo, avevano perso interesse alla pubblicazione, soprattutto per il grande volume dell'opera, poich\u00e9 Tolkien desiderava che \"Il Signore degli Anelli\" fosse pubblicato assieme al \"Silmarillion\".\nIn queste lettere, l'autore non risparmia precise e utilissime spiegazioni sul senso e sul significato del romanzo, nella speranza che tali chiarimenti possano essere di qualche convincimento.\nFinalmente l'opera nasce, ma il \"parto\" \u00e8 cos\u00ec problematico da lasciare insperato un successo; quando questo arriva, sorprende moltissimo l'autore: \nAlla pubblicazione seguono, ancora, una serie di risposte a critiche, interpretazioni erronee, fraintendimenti e, infine, lunghe lettere di risposta a domande di lettori e appassionati.\nL'Anello dal '37 al '39.\nTolkien inizia a scrivere \"Il Signore degli Anelli\" dietro la richiesta dell'editore Stanley Unwin di dare un seguito a \"Lo Hobbit\". La stesura dei primi capitoli \u00e8 difficoltosa e la trama della storia molto incerta, tanto che Tolkien d\u00e0 un titolo all'opera solo nell'agosto del 1938. Le pressioni dell'editore, unite alla difficile situazione familiare e economica, rendono ancora pi\u00f9 complicato il lavoro.\nIn data 19 dicembre 1937, Tolkien comunica al signor Furth della Allen &amp; Unwin di aver completato il primo capitolo.\nNel febbraio 1938, questo capitolo viene battuto a macchina e spedito all'attenzione del giovane figlio di Stanley Unwin: Rayner; Tolkien chiede a un bambino di fargli da critico; come per \"Lo Hobbit\", che aveva scritto per i propri figli, cos\u00ec anche il \"seguito allo Hobbit\" non poteva, infatti, che riprenderne i caratteri di letteratura per l'infanzia.\nIl 17 febbraio, in una missiva (lettera n\u00ba33) in cui accenna al proposito di pubblicare \"Mr. Bliss\", e il giorno seguente, rispondendo ai complimenti di Rayner (lettera n\u00ba24), Tolkien esprime il timore di essersi arenato, di non riuscire ad andare oltre al suo spunto iniziale avendo esaurito i temi narrativi migliori nella pubblicazione precedente. Ma di l\u00ec a un mese la situazione inizia a sbloccarsi: Tolkien comunica al suo editore di essere giunto al terzo capitolo, \u00abma [ancora] i racconti tendono a sfuggire di mano e anche questo ha preso una svolta inaspettata\u00bb; una \"svolta\" non gradita da Unwin che critica i due nuovi capitoli affermando che contengono troppo \"linguaggio Hobbit\", una valutazione condivisa, nella lettera di risposta, dallo stesso autore che si propone di limitarsi ammettendo di divertirsi di pi\u00f9 a scrivere in quel modo che a portare avanti effettivamente la trama (lettera n\u00ba28).\nCome traspare dal carteggio con l'editore, Tolkien non aveva inizialmente le idee chiare sul seguito, ma ci\u00f2 dipendeva anche dal suo stile narrativo; si era messo in qualche modo ad osservare ci\u00f2 che facevano i suoi personaggi alla festa di Bilbo (cfr. lettera n\u00ba31) per vedere se fosse accaduto qualcosa di curioso, aspettando che gli Hobbit e Gandalf combinassero qualcosa da cui fosse scaturita tutta l'avventura: proprio come nelle pagine iniziali del precedente romanzo quando un improvvido invito ad uno stregone a prendere un t\u00e8 avrebbe sconvolto per sempre la tranquilla routine esistenziale di Bilbo.\nNon a caso la critica di Unwin avr\u00e0, quindi, poco successo e gli Hobbit di Tolkien continueranno a parlare in modo buffo e a comportarsi fanciullescamente perch\u00e9 tale \u00e8 la loro natura. Un giudizio personale di Tolkien, quasi una poetica, sul proprio modo di scrivere verr\u00e0 sviluppato tuttavia solo pi\u00f9 tardi quando l'autore parler\u00e0 del concetto di \"subcreazione\" e con insistenza corregger\u00e0 gli equivoci interpretativi rispondendo alle critiche di chi vedeva nel \"Signore degli Anelli\" un racconto allegorico.\nTuttavia scrivere \"Il Signore degli Anelli\" non fu una faccenda da poco e le difficolt\u00e0, compresi momenti di aridit\u00e0 artistica, si presentarono subito. Nel luglio del '38 Tolkien affronta un periodo lavorativo intenso e \u00ab[il seguito allo \"Hobbit\"] ha perso ogni attrattiva ai miei occhi e non ho idea di cosa farne. [...] Tutti i \"motivi\" che posso usare sono racchiusi nel libro originario, cosicch\u00e9 un seguito apparirebbe pi\u00f9 \"esiguo\" [!!!] e puramente ripetitivo. [Tuttavia] a me gli Hobbit divertono immensamente e potrei contemplarli mangiare e fare i loro scherzi abbastanza sciocchi all'infinito\u00bb (lettera 31). In seguito gli impegni del professore si faranno tanto gravosi da sfiorare l'esaurimento nervoso, cos\u00ec Tolkien sar\u00e0 costretto al riposo (lettera 33); qui le sorti del seguito allo \"Hobbit\", grazie all'ozio e all'aria aperta, trovano rinnovata speranza. Per la prima volta \u00e8 documentata la scelta di \"Il Signore degli Anelli\" come titolo per il seguito allo \"Hobbit\", anche se tale titolo \u00e8 provvisorio, ed entro il 31 agosto \u00e8 pronto il capitolo VII che \u00abprosegue verso obiettivi imprevisti\u00bb (lettera 33). \u00c8 chiaro che questo si \u00e8 trasformato in un libro pi\u00f9 \"adulto\" e non necessariamente \u00abpi\u00f9 adatto o pi\u00f9 idoneo al pubblico dello \"Hobbit\". [...] non \u00e8 una storia da leggere prima di addormentarsi\u00bb. Tuttavia, man mano che la storia progredisce, l'autore si accorge che \u00ab\"Il Signore degli Anelli\" \u00e8 molto migliore dello \"Hobbit\"\u00bb, che sembra aver trovato ormai la giusta forma, tanto che \u00abse la parte scritta finora [capitolo XII nel febbraio '39] La soddisfa non dovr\u00f2 temere per l'opera nel suo complesso\u00bb (lettera 35 alla Allen &amp; Unwin). Cos\u00ec, sempre sospettando che il seguito allo \"Hobbit\" non sarebbe piaciuto al pubblico, Tolkien arriva al dicembre '39, ormai alle soglie della seconda guerra mondiale, al termine del capitolo XVI.\nL'Anello in guerra.\nLo scoppio della seconda guerra mondiale coinvolse personalmente alcuni membri della famiglia Tolkien. Michael, il secondo figlio, si era arruolato volontario nell'estate '40 partecipando alla battaglia d'Inghilterra del '41 in difesa degli aerodromi ed era rimasto ferito. Nell'estate del '43 Christopher, il terzo figlio, era stato chiamato nella RAF e nel '44, dopo un periodo di addestramento, si era trasferito in Sudafrica per diventare pilota.\nLe lettere della raccolta datate fra il '40 e il '45 sono quasi esclusivamente indirizzate ai figli e in particolar modo a Christopher; i capitoli del \"Signore degli Anelli\" vengono spediti in Sudafrica accompagnati da accoratissime lettere attorno agli argomenti pi\u00f9 disparati, ma tutte con un accento paterno commovente, sempre pronte ad elargire giudizi utili spesso attinti dalla dottrina cristiana e da un'intensa esperienza di fede, che qui mostra per la prima volta il suo fervore. \"Il Signore degli Anelli\" sembra essere molto influenzato da questa corrispondenza, non solo nelle parti che vengono completate fra il '43 e il '45 o negli anni successivi; l'esperienza maturata negli anni della guerra ripropone una lettura completa del \"Signore degli Anelli\": Tolkien si \u00e8 sempre accostato alla composizione della sua opera come un narratore di cose gi\u00e0 avvenute piuttosto che un vero autore. Sebbene in queste lettere i riferimenti al testo e alla sua compilazione siano meno abbondanti, questo capitolo della raccolta contiene una manifestazione palese della ricchezza di contenuto dell'opera. Alla luce della corrispondenza con Christopher sembra essere rivelato un decimo personaggio della Compagnia dell'Anello, che si potrebbe chiamare Destino o Fato, ma forse sarebbe meglio Anima delle Circostanze. \u00c8 questo personaggio che, presente anche ne \"Lo Hobbit\", suggerisce a Bilbo nella caverna di Gollum Piet\u00e0 e Misericordia di fronte a quella povera creatura (cfr. \"Il Signore degli Anelli\", cap. 2 pag. 94) ed \u00e8 questo stesso personaggio che risolleva nel momento del fallimento ultimo le sorti della missione (quasi spingendo Gollum a mettere il piede in fallo).\nTolkien impieg\u00f2 18 anni a scrivere e pubblicare \"Il Signore degli Anelli\" proprio perch\u00e9 c'era bisogno di riscriverne alcune parti alla luce delle nuove scoperte che l'autore faceva percorrendo la Terra di Mezzo. Fu infatti necessaria una correzione del capitolo 5 de \"Lo Hobbit\" (\"Indovinelli nell'oscurit\u00e0\") prima della pubblicazione de \"La Compagnia dell'Anello\" insieme alla riscrittura di molti capitoli del \"Signore degli Anelli\".\nLettere dal '41 al '44.\nQuesta lettera contiene una testimonianza di due importanti aspetti della vita di Tolkien: l'essere padre e l'essere profondamente appassionato di letteratura; a partire da questa passione si scaglia in un'invettiva contro Hitler, presentato come un vandalo distruttore della germanit\u00e0 stessa! \nLa stesura del seguito allo \"Hobbit\" prosegue e \nIl padre scrive al figlio in guerra mostrando una notevole serenit\u00e0 sebbene le circostanze storiche avrebbero potuto suggerire angoscia; questa serenit\u00e0 attinge direttamente dalla grande fede cristiana di Tolkien, tanto che tutta la lettera \u00e8 un consiglio a ricordare il proprio angelo custode e un richiamo alla preghiera e alla letizia; cita infatti il \"Libro di Exter\":\nPer Tolkien l'arte di scrivere era vissuta innanzitutto come \"dono di gioia\" da comunicare agli altri. A questa gioia Tolkien riconosce un valore universale tanto che prosegue: \nSebbene fosse (buona) intenzione dell'autore finire la stesura del libro per i primi mesi del 1943, nell'aprile del '44 \"Il Signore degli Anelli\" \u00e8 ancora in cantiere poich\u00e9 Mancano ancora undici anni alla fine della pubblicazione, le lettere successive (60-63) documentano progressivamente il lavoro di stesura del testo nei momenti liberi.\nQuesta lettera fu scritta per colmare la grande nostalgia causata dalla lontananza dal figlio, nostalgia incupita dal pensiero dello stesso: \u00c8 assai importante perch\u00e9 documenta lo spirito con cui Tolkien affronta le difficolt\u00e0 di queste circostanze, di come si riscatti dal Prosegue con un'immagine tratta dalle vicende della Terra di Mezzo: Conoscere dunque i pensieri che animano Tolkien in questo periodo aiuta molto a comprendere le flebili speranze di Frodo e Sam, o il loro agire contro ogni speranza. E infatti egli prosegue La lettera prosegue subito dopo chiarendo quale sia quel punto di vista \"non storico\" accennato sopra (una prospettiva tanto lontana dalla Terra di Mezzo quanto Valinor dalle Coste Orientali e cio\u00e8 il punto di vista di Dio e di chi si affida alla sua grazia): \nQuesta lettera comincia a chiarire la natura del palpitante \"realismo delle storie fantastiche\" che fa del \"Signore degli Anelli\" e del \"Silmarillion\" due penetranti affondi nella realt\u00e0. Un commento alla situazione storica \u00e8 affidato ad un paragone con le vicende della Guerra dell'Anello: Da questo spunto l'autore passa a descrivere il cuore delle ragioni che lo hanno portato a scrivere della Terra di Mezzo: Dunque la lettura di queste due opere sar\u00e0 tanto pi\u00f9 gustosa quanto sar\u00e0 desiderosa di scoprire il fiorire di questi sentimenti, il loro nascere e prendere vita.\nA corollario della lettera 66: \nUn utile richiamo a pesare sempre il paragone fra le realt\u00e0 della Terra di Mezzo e quelle esistenti: Continua accusando una fatica: \nIl fatto che Tolkien nella scelta dei protagonisti abbia preferito gli Hobbit, personaggi semplici e assolutamente inadatti ad ogni atto di eroismo, \u00e8 uno dei punti che rendono particolarmente affascinante \"Il Signore degli Anelli\". Il motivo non \u00e8, banalmente, nel fatto che in questo modo il lettore \u00e8 messo pi\u00f9 a suo agio e reso vicino alla vicenda: piuttosto Tolkien propone un cambiamento dei valori eroici. In questa lettera si comincia a comprendere questa scelta; dice infatti: \u00abIl futuro \u00e8 impenetrabile, specialmente oggi ai saggi; perch\u00e9 le cose pi\u00f9 importanti sono sempre nascoste agli occhi dei contemporanei\u00bb.\nQuesta lettera spiega quali sono per l'autore le ragioni del valore de \"Lo Hobbit\" e del \"Signore degli Anelli\". La lettera contiene il racconto del miracolo accaduto ad un bambino assai malato che, andato a Lourdes, non era stato inizialmente guarito, ma che sul treno del ritorno present\u00f2 i segni della guarigione; in riferimento a ci\u00f2 l'autore prosegue: Qui \u00e8 esposto il punto chiarificatore del realismo delle fiabe, cio\u00e8 la capacit\u00e0 di raccontare in modo semplice la dinamica della Verit\u00e0. La sorpresa dell'autore \u00e8 grande nel realizzare questo: per Tolkien diventa chiaro che il suo lavoro non ha ragione di rimanere chiuso nella cerchia familiare se \u00e8 in grado di suscitare nel lettore la visione del Vero.\nUn nuovo spunto per comprendere le ragioni del nuovo eroismo viene dal commento che Williams, un appartenente al circolo degli Inklings, scrive a Tolkien dopo aver letto una parte del \"Signore degli Anelli\": \nVerso la pubblicazione.\nI manoscritti del Signore degli Anelli furono passati agli editori ben prima della data di pubblicazione (1954). Durante una cena con Sir Unwin, Tolkien concord\u00f2 che Rayner, il figlio dell'editore, che gi\u00e0 a suo tempo aveva letto lo Hobbit, avrebbe letto il primo libro del Signore degli Anelli: da questo momento, 9 luglio 1947, Tolkien sar\u00e0 impegnato nel vedere realizzato il suo progetto di pubblicazione. \nTerminata la lettura Rayner scrive all'autore le impressioni suscitategli dal libro: \nAllegoria della realt\u00e0?\nUna delle pi\u00f9 comuni mistificazioni del \"Signore degli Anelli\" \u00e8 quella che lo legge come se fosse una allegoria: ecco la prima occasione in cui Tolkien scredita questa interpretazione: \nTolkien spiega poi come mai la storia sia tanto \"intrecciata\": \nLa prolissit\u00e0 di un'opera come \"Il Signore degli Anelli\" e \"Il Silmarillion\" parte dunque da una esigenza di realismo: tutti i personaggi con le loro personalit\u00e0 tutto-tondo ed il fiume di pagine in cui queste personalit\u00e0 giocano, non sono scaturiti da un calcolo architettato per rendere efficace l'esposizione di una teoria in forma allegorica. Cosa siano realmente Frodo, Sam, Aragorn, Gandalf e tutti gli altri personaggi lo si pu\u00f2 comprendere leggendo in modo vitale \"Il Signore degli Anelli\" perch\u00e9 questi personaggi sembrano desiderare di uscire dalle pagine cui sono legati per camminare in questo tempo ed in ogni tempo.\nLa Sesta e la Settima Era.\nSecondo l'autore, le vicende narrate nel legendarium si svolgono in un'epoca mitica o immaginaria della nostra Terra. In alcuni scritti Tolkien ha inquadrato il periodo come un'epoca molto antica, ma collegata alla nostra storia attraverso Ere successive alla Quarta Era, arrivando a specificare che attualmente ci troveremmo tra la fine della Sesta e l'inizio della Settima Era.\nIl lavoro di revisione continua.\nLa lettura di Rayner trova un elemento di discontinuit\u00e0 fra \"Lo Hobbit\" e \"Il Signore degli Anelli\". Nel capitolo V, \"Indovinelli nell'oscurit\u00e0\", della prima edizione de \"lo Hobbit\", troviamo Gollum, sconfitto nel duello verbale, che desidera di cuore donare l'anello a Bilbo e si dispiace molto nel non trovarlo: Bilbo allora ottiene di farsi accompagnare fuori dalla caverna dove i due si salutano civilmente. Tolkien allora promette che ne avrebbe tenuto conto in una successiva correzione del capitolo II del \"Signore degli Anelli\"; crede comunque che \nLa soluzione finale prevede la riscrittura del capitolo V de lo Hobbit come oggi noi lo leggiamo mentre, nel capitolo II del \"Signore degli Anelli\", Gandalf tiene presente il fatto che Bilbo nel suo racconto fosse massimamente premuroso a legittimare il possesso dell'anello; la vicenda della correzione dei capitoli pu\u00f2 essere seguita nelle lettere 111, 128, 129 e 130.\nFinora \"Il Signore degli Anelli\" e \"Il Silmarillion\" erano rimasti circoscritti alla lettura di una stretta cerchia di amici e questo non soddisfaceva l'animo e il desiderio dell'autore che voleva poter mostrare a tutti il frutto del proprio lavoro. I rapporti con la Allen &amp; Unwin tuttavia si fanno via via pi\u00f9 difficili: il 14 aprile 1950, Tolkien chiede un s\u00ec o un no alla proposta di pubblicare \"\"Il Signore degli Anelli\" insieme al \"Silmarillion\" e la risposta sar\u00e0 negativa. Parallelamente a questa corrispondenza Tolkien scrive e incontra l'editore Milton Waldman della londinese HarperCollins: costui si mostra subito assai interessato all'opera ed \u00e8 sua intenzione pubblicarla nel rispetto delle intenzioni dell'autore. Nel 1951 tuttavia la Collins cominci\u00f2 ad allarmarsi per la lunghezza dell'opera e Tolkien scrive una lunga lettera (la 131) nell'intenzione di dimostrare l'indivisibilit\u00e0 del \"Signore degli Anelli\" dal \"Silmarillion\". Lo sforzo \u00e8 vano: nel 1952, Tolkien perse la pazienza per i ritardi della pubblicazione. Nel giugno dello stesso anno Tolkien scrive una lettera (lettera 133) a Rayner Unwin, con il quale i rapporti non si erano mai del tutto deteriorati a differenza che con il padre Stanley, in risposta ad una sua gentile lettera. Qui Tolkien si dimostra disponibile al compromesso per la pubblicazione. Da questo momento i lavori di pubblicazione cominciano ad avviarsi e i progressi possono essere seguiti nelle lettere 134-137, 139-143, 145-174, 149 e 150, lettere che comprendono il periodo di tempo dall'agosto 1952 al settembre 1954.\nIl senso religioso dell'opera.\nNella stretta cerchia di amici dell'autore cui furono dati i manoscritti del \"Signore degli Anelli\"\" compare anche Robert Murray, un sacerdote cattolico intimo amico di famiglia. Una volta letta la parte del \"Signore degli Anelli\" che gli fu mandata, questi scrisse una critica costruttiva che Tolkien apprezz\u00f2 moltissimo e che rappresenta lo spunto per spiegare il senso religioso dell'opera (lettera 142). Padre Murray trov\u00f2 \"una positiva compatibilit\u00e0 con la dottrina della Grazia\" a tale appunto Tolkien commenta: \nQuesto giudizio fa il punto su molti spunti maturati e vissuti nella corrispondenza con Christopher durante la Seconda guerra mondiale. Vi \u00e8 un punto di vista non storico dominante che suscita la speranza e la perseveranza nel compimento della missione da parte di Frodo e Sam e, come testimoniato nella lettera 64 gi\u00e0 commentata, esso scaturisce da una esperienza di fede assai potente nutrita dalla trama affettiva dei rapporti filiali.\nIl realismo nel fantastico: la Subcreazione.\nSe Tolkien \u00e8 tanto colpito dall'esperienza reale, quella che uscir\u00e0 dalla sua penna sar\u00e0 un'opera concentrata sul realismo: ed \u00e8 quanto affermato nella lettera 89, dove Tolkien spiega nella teoria dell'eucatastrofia l'efficacia e il valore de \"\"lo Hobbit\" e de \"il Signore degli Anelli\" nel mostrare la verit\u00e0. L'arte allora \u00e8 in grado di riflettere la verit\u00e0 sebbene agisca con oggetti che non necessariamente sono reali, ed \u00e8 proprio il caso de \"il Signore degli Anelli\" che racconta una storia vera ma non esistente. La questione del rapporto fra l'opera di Tolkien e la verit\u00e0 \u00e8 del tutto centrale poich\u00e9 coinvolge tutto lo sforzo artistico dell'autore.\nAncora una volta lo spunto per una riflessione costruttiva su questo punto viene da una interessante domanda espressa da un lettore [lettera 153]; si tratta di Peter Hastings, manager della libreria cattolica Newman Bookshop. Egli rimane colpito dalla facolt\u00e0 degli Elfi di reincarnarsi e a questo proposito scrive: Tolkien risponde ringraziando subito il mittente e puntualizza:\nQuesta semplice frase pu\u00f2 essere assurta a sintesi della poetica di Tolkien ed esprime tutto il suo sforzo umano in ambito artistico, cio\u00e8 in quel mestiere che si propone di aumentare la bellezza di questo mondo ('di rendere gloria a Dio' dice il Catechismo della Chiesa Cattolica, art. 1162, 2502). Il lettore che abbia affrontato la lettura del \"Silmarillion\"\" non si stupir\u00e0 di questo, dato che la stessa poetica la troviamo scritta nell'episodio della creazione dei Nani da parte di Aul\u00eb:\nLa lettera 181, una risposta alle domande di un lettore, \u00e8 illuminante per spiegare il realismo e la religiosit\u00e0 dell'opera di Tolkien. Fin dall'inizio contrappone allegoria e romanzo fantastico: \nLa lettera prosegue concentrandosi sulla scena del fallimento di Frodo dove tutto lo spirito religioso dell'opera si compie, e infatti l'autore spiega quello che accade sul monte Fato appellandosi alle ultime tre domande del Padre Nostro; In queste situazioni \nQuesta \u00e8 la dinamica esistenziale della salvezza nella Terra di Mezzo: la missione per la distruzione dell'Anello, essendo inserita nel disegno di salvezza del mondo, \u00e8 destinata a fallire. La nobilitazione di Frodo deve passare attraverso questo stretto passaggio: il percorso narrativo \u00e8 Hobbit-centrico, \u00e8 la storia della nobilitazione di Frodo. La modalit\u00e0 in cui si realizza questa dinamica \u00e8 perci\u00f2 di grandissima importanza e qui esplode la cattolicit\u00e0 di Tolkien. La salvezza infatti ha bisogno dell'uomo e della sua vita per realizzarsi nella storia: L'espediente letterario utilizzato \u00e8 quello del viaggio.\nLa costruzione della nobilitazione di Frodo all'interno dell'eccezionalit\u00e0 di un viaggio avventuroso suscit\u00f2 le perplessit\u00e0 del poeta W. H. Auden che recens\u00ec \"Il ritorno del re\" scrivendo: Tolkien inoltre considera il viaggio nella sua interezza, andata e ritorno, ed il ritorno non \u00e8 meno importante dell'andata perch\u00e9 ha il compito di restituire alla quotidianit\u00e0 quanto vissuto nell'eccezionalit\u00e0. E anche in questa occasione si scova un'ultima debolezza; Tolkien la spiega citando le parole di Frodo (lettera 246): \nLa salvezza nella Terra di Mezzo.\nSe possiamo riassumere in poche parole la dinamica della salvezza nell'opera tolkieniana potremmo dire che il mondo viene salvato dalla \"Provvidenza\" che agisce attraverso la piet\u00e0 esercitata nei momenti dell'errore realizzandosi in \"situazioni sacrificali\". Alcuni commentatori hanno voluto esplicitare che non si vuole qui intendere la provvidenza in senso cristiano; tuttavia Tolkien non ha mai voluto chiudere l'argomento \"esplicitando\", cio\u00e8 stringendo l'attenzione, piuttosto ponendo un'impronta, lasciando una traccia \"aperta\" all'interpretazione. Considerando il tenore fortemente cattolico di Tolkien, e la serie di suggestioni, riesce difficile non vedere riferimenti cristiani nell'azione de \nSulla presenza di questo \"decimo personaggio della Compagnia\" si gioca il terzo aspetto fondamentale del libro -anche se pi\u00f9 volte \u00e8 riconosciuto secondario rispetto alla questione della Morte e Immortalit\u00e0 e della sub-creazione- e cio\u00e8 quello bellico. \nQuesta persuasione, che gli deriva dal cattolicesimo, e questo con ogni evidenza, porta la serie di eventi narrati a dover essere considerata un po' al di l\u00e0 di una banale \"lotta fra Bene e Male\". Non ha senso ne \"\"Il Signore degli Anelli\" che racconta \nInfatti\n\u00e8 questo un pensiero squisitamente cattolico del Tolkien verace, e ci fa inscrivere l'andamento della narrazione oltre il banale punto di vista della mediocrit\u00e0. Di poco pi\u00f9 raffinata della riduzione de \"Il Signore degli Anelli\"\" a lotta fra Bene e Male sta la lettura che lo vede come allegoria del potere (atomico), ma \nChi \u00e8 immerso nella dinamica della salvezza assume un atteggiamento di assoluto rispetto nei confronti del male altrui: l'esempio maggiore sta nella scelta di Frodo di farsi accompagnare dallo stesso Gollum, cio\u00e8 dall'essere che vive in funzione dell'anello e del suo furto, nel momento pi\u00f9 pericoloso e decisivo della missione. \u00c8 una situazione di equilibrio precario: Sam fallisce in questo:\nQuesta mancanza, gravissima perch\u00e9 rischia di mandare gli Hobbit in bocca a Shelob, nasce dal temperamento Hobbit che nel personaggio di Sam \u00e8 esaltato:\nCos\u00ec la sua lealt\u00e0 nei confronti di Frodo \nIl fallimento di Frodo \u00e8 completamente differente:\nDiverso \u00e8 il fallimento morale\nIn una visione del mondo che comprende dentro s\u00e9 una cos\u00ec alta e profonda visione dell'errore e del peccato, il problema del giudizio \u00e8 ancora pi\u00f9 importante del problema della giustizia. La debolezza nella piet\u00e0 esemplificata nella persona di Sam pu\u00f2 essere vinta proponendoci di adottare un duplice metro di giudizio: uno nei nostri riguardi,\nGandalf.\nIn questo aspetto Gandalf gioca il ruolo del maestro e dell'educatore. Tolkien, nella lettera 192, cita due episodi nei quali si rivela questo \"magistero\"; il primo riguardante la questione della piet\u00e0: \nIl secondo episodio riguarda la presenza discreta dell'Unico: \nUna lettura che tenga conto della questione dell'errore come costruttiva nello svilupparsi della vicenda dell'Anello e del dramma del vivere; Morte e Immortalit\u00e0 sar\u00e0 assai piena e comprender\u00e0 ancora di pi\u00f9 la vitalit\u00e0 dei personaggi. Possiamo individuare due orizzonti distinti nei quali si manifestano le debolezze di personaggi e razze: uno \u00e8 quello, pi\u00f9 immanente rispetto al libro, del compimento della missione, mentre l'altro \u00e8 pi\u00f9 ampio perch\u00e9 riguarda il modo di vivere la propria natura umana e genera il problema della Morte e Immortalit\u00e0. Per quanto riguarda la prima sfera gi\u00e0 si \u00e8 detto commentando il comportamento di Sam quali siano i punti deboli che Tolkien individua negli Hobbit. Ma anche gli Uomini (intesi come razza) sono coinvolti attivamente nella Guerra dell'Anello. Di essi abbiamo esempi titanici in Boromir e Denethor. Di quest'ultimo Tolkien dice; \nDi Gandalf dice: \nIl suo ritorno.\n Nella lettera del 5 novembre 1954 a Padre Murray, Tolkien specifica che la morte di Gandalf \u00e8 reale e non apparente: In realt\u00e0 affrontare il Balrog non fu per niente una scelta scontata, anzi agli occhi dello stregone appariva come una scelta drammatica. Questo perch\u00e9 gli stregoni avevano fallito o meglio Il suo ritorno non \u00e8 opera sua: \u00c8 meglio lasciare la questione cos\u00ec come Tolkien l'ha lasciata: incompiuta.\nMorte e immortalit\u00e0.\nElfi e uomini \nProsegue l'autore: \nProsegue Tolkien \nE ancora: \nNella storia degli Uomini inoltre si assiste a una seconda caduta, cio\u00e8 quella dei N\u00famen\u00f3reani che vollero ribellarsi ai Valar nel divieto di fare rotta verso Aman spinti dal desiderio di immortalit\u00e0. Questo li port\u00f2 a una superbia che trasform\u00f2 la loro nobilt\u00e0 in desiderio di potere e ricchezza."}
{"id": "352218", "revid": "57342", "url": "https://it.wikipedia.org/wiki?curid=352218", "title": "Alia Atreides", "text": "Alia Atreides, nota come \"Santa Alia del Coltello\" \u00e8 un personaggio del fantascientifico Ciclo di Dune, sorella del protagonista Paul Atreides.\nStoria.\nAlia \u00e8 la prima Atreides \"pre-nata\". La sua coscienza viene permanentemente alterata durante la cerimonia dell'Acqua della Vita a cui viene sottoposta sua madre, Lady Jessica.\nSecondo il romanzo, Alia Atreides \u00e8 nata nel 10191, a otto mesi dallo spostamento della sua famiglia dal pianeta Caladan ad Arrakis.\nGli abitanti del deserto presso cui Jessica ed il figlio Paul Muad'Dib si sono rifugiati non sanno della gravidanza di Jessica, ma hanno la necessit\u00e0 impellente di fuggire dal sietch. La loro Reverenda Madre non pu\u00f2 per\u00f2 seguirli, e qualcuno deve prendere il suo posto. Le leggende con le quali i due atreidi si sono affidati per la propria sopravvivenza si rivolgono cos\u00ec contro di loro: la recente vedova del Duca Leto conosce gli effetti che l'Acqua della Vita grezza avr\u00e0 sulla figlia che porta in grembo, ma a questo punto non pu\u00f2 rifiutare la cerimonia.\nIl risultato \u00e8 la creazione di qualcosa che le superiori di Jessica nella sorellanza Bene Gesserit hanno a lungo temuto e che chiamano Abominazione: un bambino nato con la piena consapevolezza e conoscenza delle sue memorie ancestrali.\nIn seguito, Alia verr\u00e0 posseduta dalla personalit\u00e0 del nonno materno (il sanguinario Barone Vladimir Harkonnen, padre segreto di Jessica, che la stessa Alia aveva ucciso nel jih\u0101d scatenata da suo fratello su Arrakis). Alla fine Alia si suicider\u00e0 per non soccombere all'Abominazione e alla pazzia, dopo aver tentato di distruggere la sua stessa famiglia.\nSuccessivamente Alia viene ricreata come Ghola sulla non-nave Ithaca, ma viene uccisa dal ghola del Barone Vladimir Harkonnen."}
{"id": "352219", "revid": "2069609", "url": "https://it.wikipedia.org/wiki?curid=352219", "title": "Traslitterazione scientifica del cirillico", "text": "La traslitterazione scientifica, chiamata anche \"International Scholarly System\", \u00e8 un sistema di traslitterazione dei testi dall'alfabeto cirillico a quello latino (\"romanizzazione\"). Si usa spesso in linguistica quando vengono trattate in argomento le lingue slave. Nei paesi di lingua anglosassone viene invece adottata la traslitterazione anglosassone. \nLa traslitterazione scientifica \u00e8 puramente fonematica, cio\u00e8 ogni carattere rappresenta un'unit\u00e0 di suono in una particolare lingua slava. \u00c8 basata per lo pi\u00f9 sulla versione croata dell'alfabeto latino, in cui ad ogni lettera corrisponde una lettera della versione modificata dell'alfabeto cirillico usata in serbo. Anche l'alfabeto latino modificato per la lingua ceca \u00e8 stato preso ad esempio. Fu codificato nel 1898, nelle \"Preu\u00dfische Instruktionen\" (\"PI\") o \"Istruzioni prussiane\" per le biblioteche. Viene usata anche per traslitterare l'antico alfabeto glagolitico, che ha una stretta corrispondenza con il cirillico.\nLa traslitterazione scientifica \u00e8 stata la base per la traslitterazione standard ISO 9. Mentre la traslitterazione scientifica conserva la pronuncia originale della lingua, l'ultima versione standard ISO (ISO 9:1995) non tiene conto dei suoni che le lettere rappresentano. ISO 9 permette cos\u00ec di poter ritornare senza problemi al testo originale cirillico, specificando un unico carattere latino per ogni lettera cirillica. \nIl sistema di traslitterazione ufficiale del governo russo, GOST 16876-71, \u00e8 basato anch'esso sulla traslitterazione scientifica, ma assume \"\u0445\" = \"kh\" essendo \"x\" un carattere cirillico e latino. La traslitterazione scientifica accettata per la lingua italiana usa \"ch\" per traslitterare \"x\"; esistono altre due varianti: una in cui la lettera \"\u0445\" \u00e8 translitterata come \"h\" e l'altra in cui \u00e8 translitterata come \"x\".\n\u2020 in antico slavo ecclesiastico appare la \"A iotizzata\" ()\nASE = Antico slavo ecclesiastico. \nLe lettere tra parentesi sono traslitterazioni pi\u00f9 antiche, in caso di lettere arcaiche, o traslitterazioni alternative. L'apostrofo ucraino e bielorusso non viene trascritto. \nLa lettera cirillica arcaica koppa () si usava solo per traslitterare il greco e per il suo valore numerale, perci\u00f2 viene omessa."}
{"id": "352222", "revid": "767487", "url": "https://it.wikipedia.org/wiki?curid=352222", "title": "Euphausiacea", "text": "Con il termine krill (termine di origine norvegese) si indicano diverse specie di creature marine invertebrate appartenenti all'ordine Euphausiacea.\nQuesti piccoli crostacei, che vivono in tutti gli oceani del mondo, con particolare concentrazione nelle acque fredde e polari, sono importanti organismi che compongono lo zooplancton, cibo primario di balene, mante, squali balena, pesce azzurro e uccelli acquatici.\nLa pesca commerciale del krill \u00e8 praticata nelle acque meridionali delle coste giapponesi. La produzione globale ammonta a 150-200.000 tonnellate annue.\nLa maggior parte del krill viene usato come cibo per acquacoltura e allevamento in acquario, come esche per la pesca e per l'industria farmaceutica. In Giappone (e nella Russia orientale) viene consumato come cibo umano ed \u00e8 conosciuto in Giappone come \"\".\nBiologia.\nIl krill appartiene ai crostacei, pertanto possiede un esoscheletro chitinoso, diviso in tre segmenti: il cephalon (testa), il torace e l'addome. Il primo e il secondo segmento sono fusi assieme in un unico segmento, chiamato cefalotorace, che nelle maggior parte delle specie di krill \u00e8 trasparente e lascia vedere gli organi interni.\nGli occhi sono compositi; inoltre alcune specie possono adattarsi a differenti condizioni di luce attraverso l'uso di pigmenti protettivi. Tutti i generi possiedono due antenne e alcune paia di arti toracici chiamati toracopodi, il cui numero varia a seconda delle specie. Queste includono delle pinne filtranti che permettono il raccoglimento del cibo. Alcune specie inoltre possiedono 5 arti a forma di pinna (\"pleopodi\" o piedi addominali) lungo l'addome.\nLe dimensioni variano in media tra 1\u20132\u00a0cm, ma alcune specie raggiungono i 6\u201315\u00a0cm di lunghezza (\"Thysanopoda spinicauda\").\nIl krill \u00e8 distinguibile dagli altri crostacei per le sue branchie esterne facilmente visibili.\nCiclo vitale.\nLa femmina trasporta le sue uova sotto al cefalotorace in sacche membranose. Rilascia in acqua le uova, il quale numero varia da poche decine ad alcune centinaia a seconda della specie.\nLa larva che esce dalle uova non \u00e8 segmentata, anche se abbastanza avanzato nello sviluppo (tant'\u00e8 che viene chiamato \"pseudometanauplio\"), e passa attraverso una serie di mute durante la crescita; man mano che si sviluppa, si aggiungono nuovi segmenti fra le mandibole e la regione terminale del corpo, il telson. Dopo due stadi di nauplio, che seguono la schiusa dell'uovo, la larva giunge allo stadio di metanauplio; l'addome infatti continua a segmentarsi, passando in tre fasi di \"calyptopis\" e poi in stadi di \"furcilia\", durante i quali si sviluppano gli occhi peduncolati ed i \"pleiopodi\" in individui che gi\u00e0 somigliano all'adulto. Lo stadio adulto viene raggiunto dopo almeno sei stadi di furcilia, come nel krill antartico (\"Euphausia superba\").\nTassonomia.\nL'ordine \"Euphausiacea\", stabilito da James Dwight Dana nel 1852, \u00e8 diviso in due famiglie. La famiglia \"Bentheuphausiidae\" comprende solo una specie, \"Bentheuphausia amblyops\", un crostaceo batipelagico che vive al di sotto dei 1.000 m di profondit\u00e0. \u00c8 considerata la specie vivente pi\u00f9 antica dei krill.\nL'altra famiglia, quella degli \"Euphausiidae\" comprende 10 generi per un totale di 85 specie (solo il genere \"Euphausia\" raggruppa 31 specie).\nLe specie pi\u00f9 conosciute, poich\u00e9 soggette alla pesca commerciale, sono il krill antartico (\"Euphausia superba\"), il krill pacifico (\"Euphausia pacifica\") e il krill del Nord (\"Meganyctiphanes norvegica\")."}
{"id": "352227", "revid": "11694", "url": "https://it.wikipedia.org/wiki?curid=352227", "title": "Salt Lake City (Utah)", "text": ""}
{"id": "352229", "revid": "1851848", "url": "https://it.wikipedia.org/wiki?curid=352229", "title": "Cristian Zenoni", "text": "\u00c8 il fratello gemello di Damiano, che \u00e8 cresciuto ed ha giocato con lui nell'Atalanta ed in Nazionale.\nHa giocato 282 partite in Serie A siglando 4 reti, 2 presenze nella nazionale maggiore, 3 presenze in Nazionale Under-21, 20 presenze nelle Coppe Europee, 64 partite in coppa Italia segnando 4 reti, 104 partite con 2 gol in Serie B e 50 partite in Serie C1/Lega Pro, per un totale di 520 presenze nel calcio professionistico.\nCarriera.\nGiocatore.\nClub.\nDopo il periodo trascorso nelle giovanili dell'Atalanta, Zenoni viene mandato in prestito ad una squadra militante in Serie C1, la , dove disputa da titolare tutta la stagione.\nL'anno successivo fa il suo ritorno all'Atalanta, dove ha la possibilit\u00e0 di fare il suo esordio in Serie A, precisamente il 5 ottobre 1997, nel derby contro il Brescia terminato 0-1. In quella stagione, Zenoni gioca 17 partite e termina la stagione con la retrocessione in Serie B, dove gioca le due stagioni seguenti, dal 1998 al 2000.\nNell'annata 2000-2001 ritorna a giocare in Serie A, insieme al fratello gemello Damiano. Qui comincia ad entrare nel giro della Nazionale, allora allenata da Giovanni Trapattoni. Alla fine della stagione viene acquistato dal Milan, ed in seguito viene ceduto alla Juventus nell'affare che porta Inzaghi in rossonero. Con l'arrivo a Torino, Zenoni ha la possibilit\u00e0 di giocare nelle competizioni nazionali ed internazionali.\nNel 2003 la neopromossa Sampdoria ne acquisisce i diritti sportivi prima in prestito e l'anno successivo comprando il suo intero cartellino. A Genova sfiora, nel 2005, la qualificazione alla Champions League. Nella stagione 2006-2007 \u00e8 uno dei giocatori blucerchiati pi\u00f9 presenti in campo, essendo schierato dal mister Walter Novellino in tutte le partite della squadra, sia di campionato che di Coppa Italia.\nPassa nel 2008 al dove in due anni disputa con la maglia rosso blu 53 presenze tra campionato e coppa Italia. Alla fine della stagione 2009-2010, con il cambio di propriet\u00e0 della societ\u00e0 emiliana, la nuova dirigenza sceglie di non rinnovargli il contratto, cos\u00ec rimane svincolato.\nIl 4 ottobre 2010 viene ingaggiato dall'AlbinoLeffe, siglando un contratto annuale. Esordisce con la maglia celeste il 10 ottobre contro il , giocando dal primo minuto. Rimasto svincolato al termine della stagione, il 4 novembre 2011 viene ingaggiato dal facendo poi il suo esordio con la squadra brianzola il 13 novembre 2011 contro la .\nAd ottobre 2012 torna a giocare, nel campionato di Eccellenza con la Grumellese, stessa squadra in cui da due anni gioca il gemello Damiano. Il successivo 14 ottobre esordisce con la squadra giallorossa nel pareggio casalingo per 1-1 contro il Ciliverghe.\nNazionale.\nZenoni ha fatto il suo esordio in Nazionale il 28 febbraio 2001, convocato da Giovanni Trapattoni per la partita amichevole Italia-Argentina giocata allo stadio Olimpico e persa dagli \"azzurri\" per 2-1. Il 16 agosto 2006, a distanza di cinque anni, Zenoni \u00e8 stato nuovamente impiegato in Nazionale, nella partita Italia-Croazia (0-2) giocata a Livorno.\nAllenatore.\nIl 13 settembre 2012 rescinde il contratto da giocatore col Calcio Monza per intraprendere l'attivit\u00e0 di collaboratore nelle squadre giovanili presso lo stesso club.\nDalla stagione 2013-2014 ritorna nello staff giovanile del Calcio Monza, collaborando prima con la fascia agonistica e poi allenando la categoria Allievi Professionisti Lega Pro.\nNella stagione 2016-2017 diventa allenatore nella Berretti della societ\u00e0 S\u00fcdtirol (militante nel campionato di Lega Pro).\nDalla stagione 2017-2018 diventa allenatore nella Berretti della societ\u00e0' Monza (societ\u00e0 che milita in serie C).\nDispone del patentino di Allenatore professionista di seconda categoria UEFA A.\nIl 6 luglio 2019 dichiara di lasciare la guida della Berretti del Monza, per affiancare il fratello Damiano sulla panchina del Feralpisal\u00f2. Il 25 Settembre seguente viene sollevato, insieme al fratello, dall'incarico.\nNell'estate 2021 viene ingaggiato dal Club Milano, che disputa il campionato di Eccellenza Lombarda. Il 7 Ottobre 2021 viene sollevato dall'incarico dopo aver raccolto un solo punto in tre giornate di campionato e con la squadra eliminata al primo turno in Coppa senza vincere nemmeno una partita. "}
{"id": "352230", "revid": "107831", "url": "https://it.wikipedia.org/wiki?curid=352230", "title": "Stati italiani preunitari", "text": ""}
{"id": "352233", "revid": "1318658", "url": "https://it.wikipedia.org/wiki?curid=352233", "title": "Flachi", "text": ""}
{"id": "352236", "revid": "6923", "url": "https://it.wikipedia.org/wiki?curid=352236", "title": "Sublimi maestri perfetti", "text": "Sublimi maestri perfetti fu una societ\u00e0 segreta operante in Italia settentrionale nella prima met\u00e0 del XIX secolo ad opera di alcuni massoni che avevano dato origine in precedenza all'organizzazione detta Adelfia (o anche Filadelfia) e di elementi provenienti dalla Carboneria.\nLa denominazione di tale societ\u00e0 \u00e8 di ispirazione massonica in quanto \u00e8 la fusione delle denominazione di due gradi massonici: quello di \"maestri perfetti\" e quello di \"sublimi muratori\".\nStoria.\nSebbene le notizie sulle origini siano frammentarie, la fondazione della societ\u00e0 viene fatta risalire al 1818 ad Alessandria ad opera di Filippo Buonarroti .\nLe finalit\u00e0 che la societ\u00e0 si riproponeva erano quelle di coordinare le azioni delle varie societ\u00e0 segrete che venivano formandosi al tempo nel contesto del Risorgimento tra Piemonte e Lombardia, fra cui la Federazione Italiana guidata dal conte Federico Confalonieri, partecipando anche ai moti del 1821."}
{"id": "352238", "revid": "287204", "url": "https://it.wikipedia.org/wiki?curid=352238", "title": "Castellazzi", "text": ""}
{"id": "352241", "revid": "1983214", "url": "https://it.wikipedia.org/wiki?curid=352241", "title": "Kutuzov", "text": ""}
{"id": "352242", "revid": "287204", "url": "https://it.wikipedia.org/wiki?curid=352242", "title": "Pagliuca", "text": ""}
{"id": "352243", "revid": "23", "url": "https://it.wikipedia.org/wiki?curid=352243", "title": "Nitratine", "text": ""}
{"id": "352244", "revid": "73649460", "url": "https://it.wikipedia.org/wiki?curid=352244", "title": "Niter", "text": ""}
{"id": "352245", "revid": "1543377", "url": "https://it.wikipedia.org/wiki?curid=352245", "title": "Gwihabaite", "text": "La gwihabaite \u00e8 un minerale.\nEtimologia.\nIl nome deriva dalla localit\u00e0 di scoperta, Gwihaba Cave, 280\u00a0km ad ovest di Maun, nel Botswana nordoccidentale"}
{"id": "352246", "revid": "767487", "url": "https://it.wikipedia.org/wiki?curid=352246", "title": "Nitrobarite", "text": "La nitrobarite \u00e8 un minerale."}
{"id": "352247", "revid": "767487", "url": "https://it.wikipedia.org/wiki?curid=352247", "title": "Chlorartinite", "text": "La chlorartinite \u00e8 un minerale. Cloruro analogo all'Artinite chiamata cos\u00ec dal mineralogista italiano, Ettore Artini (1866-1928)."}
{"id": "352248", "revid": "729019", "url": "https://it.wikipedia.org/wiki?curid=352248", "title": "Nitrocalcite", "text": "La nitrocalcite \u00e8 un minerale."}
{"id": "352249", "revid": "1442080", "url": "https://it.wikipedia.org/wiki?curid=352249", "title": "Nitromagnesite", "text": "La nitromagnesite \u00e8 un minerale."}
{"id": "352250", "revid": "767487", "url": "https://it.wikipedia.org/wiki?curid=352250", "title": "Gerhardtite", "text": "La gerhardtite \u00e8 un minerale."}
{"id": "352251", "revid": "1776051", "url": "https://it.wikipedia.org/wiki?curid=352251", "title": "Rouaite", "text": "La rouaite \u00e8 un minerale."}
{"id": "352252", "revid": "1305772", "url": "https://it.wikipedia.org/wiki?curid=352252", "title": "Likasite", "text": "La likasite \u00e8 un minerale scoperto nel 1955 il cui nome deriva dalla localit\u00e0 Likasi nella Repubblica Democratica del Congo, localit\u00e0 tipo del minerale..\nAbito cristallino.\nTabulare, massivo\nOrigine e giacitura.\nCome minerale secondario di rame.\nIl minerale \u00e8 stato trovato a Likasi nello Shaba nella Repubblica Democratica del Congo.\nForma in cui si presenta in natura.\nSotto forma di masse azzurre o in cristalli del medesimo colore associati a cuprite e buttgenbachite."}
{"id": "352253", "revid": "729019", "url": "https://it.wikipedia.org/wiki?curid=352253", "title": "Sveite", "text": "La sveite \u00e8 un minerale rinvenuto nella grotta di Autana nell'Amazzonia venezuelana.\nIl nome deriva dall'acronimo della Sociedad Venezolana de Espeleogia i cui membri hanno raccolto il minerale.\nForma in cui si presenta in natura.\nSi presenta come aggregati di scaglie bianche efflorescenti sulle pareti verticali della grotta."}
{"id": "352254", "revid": "1628923", "url": "https://it.wikipedia.org/wiki?curid=352254", "title": "Zabuyelite", "text": "La zabuyelite \u00e8 un minerale."}
{"id": "352255", "revid": "729019", "url": "https://it.wikipedia.org/wiki?curid=352255", "title": "Nahcolite", "text": "La nahcolite \u00e8 un minerale composto da bicarbonato di sodio.\nEtimologia.\nIl suo nome deriva dagli elementi da cui \u00e8 composto: \"Na\", \"H\", \"C\" e \"O\".\nOrigine e giacitura.\nLa nahcolite fu descritta per la prima volta 1928 in seguito ad un rinvenimento in un tunnel di lava nel Vesuvio.\nSi pu\u00f2 rinvenire nelle sorgenti termali calde, nei precipitati o nelle efflorescenze dei laghi salini, in seguito alla differenziazione ignea nei massicci alcalini o alle inclusioni fluide in altri cristalli ed infine nei depositi di evaporite."}
{"id": "352256", "revid": "1442080", "url": "https://it.wikipedia.org/wiki?curid=352256", "title": "Kalicinite", "text": "La kalicinite \u00e8 un minerale."}
{"id": "352257", "revid": "1442080", "url": "https://it.wikipedia.org/wiki?curid=352257", "title": "Teschemacherite", "text": "La teschemacherite \u00e8 un minerale."}
{"id": "352258", "revid": "152479", "url": "https://it.wikipedia.org/wiki?curid=352258", "title": "Natrite", "text": "La natrite \u00e8 un minerale."}
{"id": "352259", "revid": "120097672", "url": "https://it.wikipedia.org/wiki?curid=352259", "title": "Dirigente Centrale", "text": "Il Dirigente Centrale (in gergo ferroviario \"D.C.\") \u00e8 una figura professionale che lavora nel campo delle ferrovie.\nAl contrario dei macchinisti, capitreno e capistazione (colui che gestisce il movimento di una stazione o di qualsiasi altro impianto ferroviario), a lui \u00e8 affidato il compito di ottimizzare, nei limiti del possibile, la circolazione dei treni; pertanto opera discretamente, lontano dal contatto con il pubblico.\nLa comparsa.\nLa figura del Dirigente Centrale nasce negli Stati Uniti. La tradizione ferroviaria riporta che, verso la fine dell'800, un funzionario di una Societ\u00e0 Ferroviaria sia intervenuto, a mezzo telegrafo, per dirimere le continue diatribe - sempre telegrafiche - fra i capistazione che non si accordavano sulla gestione del traffico. L'idea permise il controllo dei movimenti dei treni da un posto centrale che, essendo a conoscenza di tutte le informazioni relative alla posizione dei treni stessi, poteva deciderne le modalit\u00e0 di spostamento. Questa figura professionale venne chiamata \"\"despatcher\". Un'altra versione riporta anche il nome di un funzionario, Charles Minot, sovrintendente di divisione della Erie Railroad, al quale si attribuisce il primo sforzo di controllare il movimento dei treni al di l\u00e0 del \"Rule Book\" (regolamento circolazione treni) e della \"Operating time table\"\" (orario di servizio). Minot, nel settembre del 1851, invi\u00f2 un telegramma ad un impiegato (presumibilmente il capostazione) di una certa localit\u00e0, ordinando che tutti i treni vi fossero trattenuti fino a quando non fosse arrivato il treno su cui stava viaggiando.\nPrimi D.C. in Italia.\nIn Italia il primo esperimento di gestione centralizzata della circolazione ebbe inizio nel 1927 sulla linea \"Porrettana\".\nOggi la Porrettana \u00e8 una linea secondaria che si inerpica da Bologna fino a Porretta Terme e Pracchia, per poi ridiscendere fino a Pistoia. Da qui si raggiungono Firenze o Pisa e il resto delle linee \"principali\". Ma nel 1927 era uno dei valichi appenninici, il pi\u00f9 trafficato - e quindi dove era pi\u00f9 necessaria una supervisione - per andare da Milano a Roma e tale rimase fino alla messa in esercizio della \"Direttissima\" Bologna-Prato (1934)\nDurante la Grande Guerra la Porrettana era stata pesantemente utilizzata per i trasferimenti di truppe e materiale bellico e questo aveva mostrato tutti i limiti tecnologici della linea e della trazione a vapore. La linea fu quindi elettrificata e fu possibile far aumentare la potenzialit\u00e0 di trasporto fino a 70 treni al giorno nonostante fosse (come ancor oggi) a \"semplice binario\" e nonostante l'orografia e le acclivit\u00e0 da superare. La gestione di un tale traffico non poteva essere lasciata ai Dirigenti Movimento che per natura delle telecomunicazioni dell'epoca non ne potevano avere una visione completa. Era necessario inserire una figura che potesse operare come \"regista\" ricevendo informazioni e dando indicazioni sul flusso dei treni al dirigenti movimento.\nO.S. n\u00b0 33.\nA Bologna furono selezionati i dirigenti movimento che il 3 marzo del 1927 costituirono il primo Nucleo dirigenti centrali. A ricordo dell'avvenimento rimane un quadretto con i volti e i nomi di questi precursori, preziosamente custodito nell'ufficio del Capo Reparto Gestione Circolazione di Bologna e che qui, per gentile concessione, riproduciamo.\nRegolato dalle \"disposizioni\" approvate dal ministro delle Comunicazioni con decreto n. 1774 del 24 gennaio 1927, l'Ordine di Servizio n\u00ba 33, del 31 marzo 1927 ufficializzava l'attivazione del \"nuovo sistema di esercizio con Dirigente Centrale\". Il servizio sarebbe iniziato il 10 aprile 1927 alle ore 12.00. L'O.S. n\u00ba 33 dava anche l'elenco dei \"Posti\" che sarebbero stati collegati al D.C. con il telefono \"selettivo\". Le informazioni sul traffico dei treni, in tempo reale, diventarono patrimonio comune di Stazioni e altri Posti di Movimento da Bologna Centrale fino a Firenze S.M.N. comprese.\nUn dato interessante nella gestione del traffico con D.C. si nota negli O.S. citati qui sopra e sotto: diventava possibile sotto il profilo regolamentare la circolazione dei treni in anticipo di corsa (o meglio \"in anticipo sul proprio orario\"), precedentemente vietata.\nO.S. n\u00b0 53.\nSempre in forza delle \"Disposizioni\" contenute nel Decreto 1774 del 24 gennaio 1927, l'O.S. n\u00ba 53 del 28 giugno 1927 disponeva che alle ore 12.00 del giorno 30 giugno 1927 sarebbe entrata in funzione una \"seconda sezione D.C.\" che doveva gestire il traffico ferroviario in tutto il \"nodo di Bologna\" con proiezioni fino a paesi distanti una ventina di chilometri da Bologna: San Giorgio di Piano verso Padova, Persiceto verso Verona, Castel San Pietro verso Rimini mentre arrivava fino a Modena sulla linea verso Milano.\nNegli anni successivi questo tipo di gestione del traffico venne generalizzata per le varie linee che convergevano su Bologna e il DC del nodo perse qualche \"pezzo\" restringendosi alle sole stazioni della prima periferia del capoluogo emiliano finch\u00e9 nel 1957 il Nodo venne \"arricchito\" con il primo impianto italiano gestito da D.C.O.. Naturalmente l'O.S. n\u00ba 53 non faceva menzione della linea Direttissima Bologna-Prato allora in fase di costruzione e che sar\u00e0 inaugurata il 21 aprile (il \"compleanno\" di Roma era all'epoca molto utilizzato) del 1934.\nPrima sospensione dal servizio.\nIronia della sorte, la prima Sezione D.C. d'Italia fu la prima a scomparire, e solo dopo pochi anni. Con l'entrata in funzione della direttissima Bologna-Prato il traffico ferroviario sulla Porrettana croll\u00f2 e la sua gestione pot\u00e9 essere restituita all'azione concertata ma non pi\u00f9 eterodiretta dei Dirigenti Movimento. L'O.S. n\u00ba 155 del 2 agosto 1934 fissava alle ore 0.00 del 6 agosto successivo la sospensione dell'esercizio con Dirigente Centrale sulla linea. Restavano gli impianti da mantenere in efficienza per eventuali necessit\u00e0.\nLa gestione della circolazione.\nCome si pu\u00f2 vedere in questa ormai storica foto (1983 circa), la postazione del Dirigente Centrale era costituita da una scrivania davanti alla quale era posto un supporto verticale (al centro della foto) su cui venivano appoggiate le tavole con i grafici teorici, cio\u00e8 gli orari dei treni relativi alla tratta gestita. L'orario veniva visualizzato non in forma di tabella come nelle pubblicazioni che si trovano in edicola, ma in forma di grafico cartesiano spazio-tempo. Nella foto l'arco di tempo visualizzato \u00e8 di sei ore e ogni riga rappresenta un treno di possibile circolazione.Sul piano della scrivania (in basso a sinistra nella foto), il DC disegnava, usando una squadretta e matite di vari colori, un \"grafico reale\" (ovvero la vera marcia dei treni sotto controllo) sulla base delle informazioni di arrivo, partenza o transito dei treni nelle stazioni. (Nella foto si pu\u00f2 notare il grafico reale della prima ora circa). Le informazioni venivano fornite in tempo reale dai capistazione tramite un telefono, chiamato \"selettivo\", che collegava le stazioni alla postazione del DC. Il grafico reale assolveva alla duplice funzione di \"graficare\" i movimenti dei treni diventando documento ufficiale e fornire al DC il supporto ottico per decidere i futuri movimenti dei treni, a quali stazioni assegnare gli \"incroci\" e le \"precedenze\".\nA destra nella foto si intravede una pulsantiera; ogni pulsante era collegato a una stazione che veniva chiamata premendolo: l'uso del microfono \u00e8 ovvio. Interessante notare che ogni capostazione poteva (pu\u00f2 ancora oggi) ascoltare tutte le conversazioni che avvengono fra il D.C. e i colleghi, potendo quindi conoscere e dedurre le decisioni prese anche senza chiedere appositamente istruzioni oppure pu\u00f2 suggerire cambiamenti nelle decisioni facendo presente eventuali difficolt\u00e0 non conosciute al DC o ai colleghi.\nDa qualche anno, con l'arrivo dei computer e delle reti, le cose sono piuttosto cambiate.\nElettronica.\nNon poteva mancare lo sviluppo delle metodologie operative supportate dall'elettronica. Anche il sistema di lavoro del Dirigente Centrale \u00e8 stato cambiato con l'introduzione, nei primi anni ottanta dello scorso secolo, dell'uso dei computer su vasta scala; prima con i mainframe collegati con semplici terminali e ora con reti di personal computer collegati a server.\nEsistono varie metodologie diverse dal telefono che consentono al D.C. la ricezione delle informazioni e la conseguente elaborazione delle decisioni. Un sistema molto usato, in continua evoluzione e ci\u00f2nondimeno perfettibile (nel 2008 \u00e8 stata distribuita la versione 6.0) \u00e8 il \"C.C.L.\" (Controllo Circolazione Linee).\nUna prima versione di questo sistema informatico prevedeva un computer mainframe e una serie di terminali (tastiera, monitor e stampante) collegati con le postazioni D.C., le stazioni e altri punti di controllo o interessati alla circolazione. I treni, passando in prossimit\u00e0 di sensori posti lungo le rotaie, inviano i dati di transito al computer che, dopo l'elaborazione, li manda ai monitor del D.C. Sui monitor la tratta di linea in gestione viene visualizzata schematicamente in pianta (\"foto sopra\") e permette di controllare, assieme ad altre informazioni, lo spostamento dei treni lungo la linea e nelle stazioni, il ritardo o l'anticipo espresso in minuti.\nCon l'introduzione di questo sistema i capistazione non sono pi\u00f9 obbligati a telefonare al D.C. per comunicare i dati di transito che arrivano, ovviamente, in tempo reale. Fino a qualche tempo fa il grafico veniva stampato, sempre in tempo reale, con un plotter, sollevando il D.C. dal disegno manuale. L'aver tolto al D.C. alcune incombenze meno \"pregiate\" ha permesso ai dirigenti delle Ferrovie dello Stato una migliore utilizzazione e relativa riduzione del personale a parit\u00e0 di prodotto. Da qualche anno il mainframe e i terminali sono stati sostituiti da una rete di personal computer e server. Questo permette una maggiore elasticit\u00e0 di gestione, la suddivisione della elaborazione dei dati fra molti punti e, soprattutto, la quasi assoluta certezza che il sistema non si arresti, cosa che, con il vecchio mainframe, costringeva i D.C. a ritornare alle metodologie manuali, alla carta e alla matita.\nIl C.C.L. sembra per\u00f2 destinato alla scomparsa. La gestione del traffico ferroviario sta lentamente ma inesorabilmente passando al sistemi S.C.C. che permette la movimentazione dei treni con una riduzione massiccia del personale addetto al movimento. Tutti i movimenti dei treni e buona parte delle manovre e della circolazione dei carrelli sia in stazione che in linea passa sotto il controllo dei D.C.o. che della circolazione hanno il controllo diretto senza necessit\u00e0 di far intervenire il Dirigente Locale.\nSSDC.\nDagli anni '90 dello scorso secolo, inoltre, \u00e8 stata esteso a tutto il territorio nazionale anche il sistema \"S.S.D.C.\" che riceve i dati o dalle stazioni o da altri sistemi (C.C.L., C.T.C. e altri). Questo sistema, anch'esso perfettibile, elabora i dati e li invia ad altri monitor della postazione D.C. o D.C.O ed anche ad altri sottosistemi, dopo l'eventuale elaborazione dei dati ottenuti tramite le tabelle orarie nazionali, generando un grafico spazio-tempo che permette anche, con alcune correzioni da parte degli addetti, una parziale -anche se ottimistica nei recuperi di percorrenza- previsione dell'andamento del traffico e di dare ai D.C. una percezione dei futuri conflitti di circolazione prevedibili nella tratta di competenza. Sfortunatamente le tracce teoriche dell'S.S.D.C. sono ancora impostate con una certa tendenza all'ottimismo e non tengono pienamente conto di molte soggezioni \"reali\" cui sono sottoposti i treni nella loro marcia. Ad esempio, la composizione dei treni merci non risente di tutte le caratteristiche e spesso la velocit\u00e0 di detti treni viene prevista molto maggiore di quella effettiva. Questo fa s\u00ec che l'indicazione del punto di interferenza fra i treni debba essere costantemente mediata dall'azione e dall'esperienza umana. Inoltre molte funzioni operative mostrano un approccio datato all'uso del software; ad esempio l'impossibilit\u00e0 di dimensionare quasi -se non- tutte le finestre, l'obbligo di mantenere evidenziato un campo con il mouse per poter inserire dati, l'impossibilit\u00e0 di utilizzare il tasto \"Enter\" per il comando finale che \u00e8 stato completamente sostituito con il click del mouse.\nD'altra parte anche l'S.S.D.C. sembra destinato a seguire la prevedibile sorte del C.C.L. con la scomparsa del D.C.; i D.C.O., infatti dispongono di altri sistemi informatici per gestire la marcia dei treni.\nIl grafico prodotto dall'SSDC tramite i dati presi dal database dell'orario \u00e8 di tipo \"teorico\", Questo varia anche in base alle possibili interruzioni/rallentamenti/anormalit\u00e0 della linea o delle stazioni e man mano che i dati vengono elaborati, diventa reale, visualizzato tramite l'ingrossamento della traccia e dall'eventuale riposizionamento del dato di transito sull'asse delle ascisse.\nA volont\u00e0 si pu\u00f2 ottenere, con una normale stampante, il grafico reale che servir\u00e0, tra l'altro, all'analisi dell'operato del D.C. e a rilevare gli eventuali errori di gestione del traffico.\nFuturo.\nRicordiamo che esiste un'altra figura professionale simile al Dirigente Centrale, il Dirigente Unico che ha fornito la base teoretica per introdurre, quasi una mitosi, il futuro della dirigenza centralizzata del traffico. Gi\u00e0 le tecnologie elettrotecniche combinate con i primi computer hanno trasformato il D.C. in D.C.O. (Dirigente Centrale Operativo). Questa figura, rendendo vivo il vecchio adagio: \"se vuoi le cose fatte come vuoi tu, prima ordina e poi esegui\", per mezzo di un grande quadro costellato di LED luminosi e di una pulsantiera riesce, da solo e assistito da computer, a gestire il traffico di un'intera linea rendendo obsoleta anche la ormai romantica figura del capostazione. La pesante applicazione dell'informatica moderna ha portato un ulteriore sviluppo; il controllo e la gestione a grande distanza di apparati centrali di nuova concezione e la conseguente la progressiva espansione degli impianti S.C.C. che consente a \"team\" composti di poche persone la gestione diretta di decine di treni circolanti in linee lunghe centinaia di chilometri oppure in nodi di estrema complessit\u00e0.\nUn D.C. eroico.\nIl quarantacinquenne Vince Coleman, uno dei due \"train despatcher\" delle Canadian Government Railways, era in servizio il 6 dicembre 1917 nella stazione di Richmond. Il suo lavoro era di controllare il traffico dei treni della linea principale di Halifax (ancora oggi importante base militare della Marina canadese) che costeggiava il bacino; la stazione stessa distava poche decine di metri dal porto. Coleman vedendo l'incendio della nave francese Mont Blanc, e sapendo che era carica di esplosivo corse al suo posto di lavoro e nonostante il pericolo si attard\u00f2 a ordinare l'arresto di tutti i treni per mezzo del suo telegrafo. Riusc\u00ec a inviare il telegramma: \"Hold up the train. Ammunition ship afire in harbor making for Pier 6 and will explode. Guess this will be my last message. Good-bye boys.\" (Frenare i treni. Nave in fiamme carica di munizioni al molo Pier 6 ed esploder\u00e0. Immagino che questo sar\u00e0 il mio ultimo messaggio. Addio ragazzi.). Pochi secondi dopo l'esplosione lo uccise. La deflagrazione, la pi\u00f9 grande fino a quella di Hiroshima, uccise circa 2.000 persone. Ma i treni furono fermati in tempo; il pi\u00f9 vicino era arrivato a circa 4 miglia dal punto dell'esplosione. Circa 700 persone furono salvate dal sacrificio di Vince Coleman.\nA Coleman \u00e8 stato dedicato un episodio di \"Heritage Minutes (Historica Minutes: History by the Minute)\", brevi film della durata di sessanta secondi che illustrano attimi importanti della storia del Canada."}
{"id": "352260", "revid": "1442080", "url": "https://it.wikipedia.org/wiki?curid=352260", "title": "Wegscheiderite", "text": "La wegscheiderite \u00e8 un minerale."}
{"id": "352261", "revid": "72396", "url": "https://it.wikipedia.org/wiki?curid=352261", "title": "Vaterite", "text": "La Calcite esagonale e la Aragonite esagonale si chiamano Vaterite, la terza forma polimorfa del carbonato di calcio.\nLa vaterite \u00e8 un minerale polimorfo costituito da carbonato di calcio cristallizzato nel sistema esagonale.\nMorfologia.\nLa Vaterite \u00e8 un raro minerale polimorfo della Calcite (Carbonato di Calcio) CaCO3, che cristallizza nel sistema esagonale. Sintetizzata da Meigen (1911), prende il nome dallo scienziato tedesco Heinrich Vater (1859-1930). \u00c8 anche nota come mu-calciocarbonato (\u03bc-CaCO3).\nLa Vaterite \u00e8 un biominerale, cristallizza nel sistema esagonale, diversamente dalla calcite trigonale e dall\u2019aragonite ortorombica. La Vaterite, analogamente all\u2019aragonite, si trova in una fase metastabile del carbonato di calcio.\n\u00c8 meno stabile della calcite e dell\u2019aragonite ed \u00e8 molto pi\u00f9 solubile in acqua. Esposta all\u2019umidit\u00e0, si converte a basse temperature in calcite amorfa, o in aragonite a temperature superiori ai 60 gradi centigradi.\nPu\u00f2 essere presente nei calcoli urinari, negli otoliti dei pesci, nelle conchiglie dei molluschi marini o come crosta sulle foglie delle piante alpine (sassifraghe). Piccole impurit\u00e0 come gli ioni metallici possono stabilizzarla. Generalmente \u00e8 di colore bianco o incolore. Ha una densit\u00e0 di circa 2,65 g/cm3, inferiore sia alla calcite che all\u2019aragonite. \nOrigine e giacitura.\n\u00c8 stata rinvenuta (grandi cristalli bianchi tabulari) in una vena della Miniera di Xianghuapu (Maiwan mine), presso Xianghualing, Linwu Co., Chenzhou, Hunan, Cina. \u00c8 stata segnalata anche a Ballycraigy, Larne, Co.Antrim, Ireland. In Italia \u00e8 stata trovata presso il lago della Piastra a Entraque (CN), in grandi cristalli, e in microcristalli nei proietti vulcanici della Cava di San Vito, Ercolano (Na). \u00c8 presente in prismi esagonali, nel bacino minerario della Valle dell\u2019Imera in Sicilia."}
{"id": "352262", "revid": "2730", "url": "https://it.wikipedia.org/wiki?curid=352262", "title": "Siderite", "text": "La siderite \u00e8 un minerale appartenente al gruppo della calcite. La siderite \u00e8 un minerale composto da carbonato ferroso (FeCO3).\nNome.\nIl nome, occasionalmente abbreviato con Sd, deriva dalla parola greca \"\u03c3\u03af\u03b4\u03b7\u03c1\u03bf\u03c2\" (\"sideros\", \"ferro\").\nCaratteristiche.\n\u00c8 un minerale molto ricercato per l'estrazione del ferro, dal momento che \u00e8 composto per il 48% di ferro e non contiene n\u00e9 zolfo n\u00e9 fosforo. I suoi cristalli sono magnetici e appartengono al sistema esagonale, e sono in forma trigonale, tipicamente con facce curve e striate. Il colore va dal giallo al marrone scuro o nero, quest'ultima colorazione \u00e8 dovuta alla presenza di manganese (talvolta chiamato manganosiderite). La siderite si trova comunemente in vene idrotermali, ed \u00e8 associata con barite, fluorite, galena, quarzo e altri. Nelle rocce sedimentarie, la siderite si forma comunemente a profondit\u00e0 ridotta e la sua composizione elementare \u00e8 spesso collegata con l'ambiente deposizionale dei sedimenti che la racchiudono. Inoltre, una serie di studi recenti hanno usato la composizione isotopica dell'ossigeno di sphaerosiderite (un tipo associato con il terreno) come proxy per la composizione isotopica delle acque meteoriche poco dopo la deposizione.\nOrigine e giacitura.\n\u00c8 comune nei siti ricchi di ferro; bei cristalli sono stati rinvenuti nelle miniere di Brosso e Traversella. In Toscana, a Vorno (LU), \u00e8 presente siderite romboedrica. \u00c8 comune anche nella regione della Stiria e H\u00fcttenberg in Austria e in Inghilterra meridionale (Cornovaglia), nelle miniere di Redruth, Camborne, Saint Austell e Lostwithiel. Si trova in Brasile (Minas Gerais) e in Canada (Mont Saint Hilaire). \u00c8 presente nei filoni di criolite di Ivigtut (Groenlandia). Depositi sedimentari di siderite sono diffusi in Romania, Nagyag, in Germania a Freiberg (Vestfalia), (Harz Mountains); in Francia a Las Cabesses nell'Ariege e nella Valle di Ottange (Lorena) e a Is\u00e8re, a Franklin Furnace nel New Jersey, nel Colorado, nel Nevada e nella Pennsylvania (Stati Uniti), in Scozia e in Sardegna nelle rocce diabasiche della Nurra. Filoni sideritici sono frequenti nelle Alpi Orobie, come in Val Seriana spesso accompagnate a ematite micacea. Il minerale si trova anche a Val di Scalve, Collio e Bovegno in Val Trompia e Val Camonica, a Kapnik in Ungheria.\nSiderite manganifera di origine sedimentaria \u00e8 abbondante nelle prealpi bergamasche e nel bresciano. Depositi ricchi di siderite sono comuni nella Spagna a Huelva e del nord Bilbao (Paesi Baschi), in Algeria e in Tunisia.\nIl minerale i trova comunemente in ampie miniere di origine sedimentaria pi\u00f9 o meno metamorfosati, o come minerale costituente la ganga di alcuni filoni metalliferi di origine idrotermale.\nIl colore del minerale.\nDa giallo-bruno chiaro a bruno rossastro, a quasi nero secondo lo stato di ossidazione del minerale\nIl colore del minerale pu\u00f2 derivare dal fatto che il magnesio pu\u00f2 sostituirsi al ferro, portando quindi a delle forme intermedie tra siderite e magnesite\nAltre forme intermedie si possono avere con la rodocrosite\nPertanto il colore del minerale si pu\u00f2 dedurre dalla presenza di magnesio o di manganese nel minerale stesso, se non anche dallo stato di alterazione del minerale\nIl minerale fresco e puro pu\u00f2 essere gialliccio chiaro, ma pu\u00f2 arrivare al giallo-bruno nei casi ossidativi, col progredire di questa pu\u00f2 arrivare anche al nero.\nTuttavia il minerale pu\u00f2 essere anche grigio, grigio giallastro, grigio verdastro.\nForma in cui si presenta in natura.\nSi forma in filoni di origine idrotermale con temperatura medio-bassa. \u00c8 spesso associata ad altri minerali: barite, magnesite, fluorite, galena, blenda e raramente alla criolite. Molto comuni i depositi sedimentari di siderite oolitica formatisi da acque povere di ossigeno su argille e carbone. Talora \u00e8 anche ricca di manganese.\nSi presenta in cristalli romboedrici di colore variabile dal giallo ocra fino al bruno scuro, tendente al nero quando \u00e8 ricca in manganese. Gli angoli dei cristalli possono essere incurvati o striati. La siderite pu\u00f2 avere abito tabulare o presentarsi in aggregati selliformi. Frequenti le masse botroidali o sferoidali, concrezionarie o spatiche.\nUsi.\nIl minerale viene usato per estrarre il ferro.\nNote.\n 6. Dini A, Orlandi P, Riccobono F,(1998): le vene di quarzo del complesso metamorfico dei Monti Pisani (Toscana): caratterizzazione strutturale, mineralogia ed inclusioni fluide, Atti Societ\u00e0 Toscana Scienze Naturali, serie A 105, 113-136.\n 6. Lorenzoni M, Dini A, e Orlandi P (2010): il quarzo del complesso metamorfico dei Monti Pisani, Rivista Mineralogica Italiana 2/2010, 84-87."}
{"id": "352263", "revid": "111346107", "url": "https://it.wikipedia.org/wiki?curid=352263", "title": "Rodocrosite", "text": "La rodocrosite \u00e8 un minerale appartenente al gruppo della calcite.\nStoria.\nIl minerale, in America, \u00e8 conosciuto come \"rosa degli Incas\" , in quanto le rocce in cui si trova questo minerale erano particolarmente sfruttate dagli Incas stessi nel XIII secolo per estrarre argento e rame.\nEtimologia.\nIl nome del minerale deriva da \"\u03c1\u03cc\u03b4\u03bf\u03bd\" (rosa) e da \"\u03c7\u03c1\u03ce\u03c3\u03b9\u03c2\" (colore) in allusione al colore del minerale.\nAbito cristallino.\nComune in masse granulari, spatiche oppure concrezionari, mammellonari, reniformi o stallattitiche. Pi\u00f9 rara in forma di cristalli romboedrici o scalenoedrici geminati.\nOrigine e giacitura.\nGeneralmente si forma nelle miniere di carbonati come ossidazione di giacimenti di solfuri in cui il manganese \u00e8 disperso o per azione di fluidi idrotermali. Comune \u00e8 anche la genesi sedimentaria.\nForma in cui si presenta in natura.\nSi trova sotto forma in masse microcristalline, compatte, o, raramente, in aggregati ricoperti da una patina nerastra che ricopre le superfici di sfaldatura composta da ossidi di manganese di alterazione del minerale che offuscano la lucentezza vitrea-madreperlacea del minerale. Pu\u00f2 essere confusa con la calcite rosa per il suo colore dato dal manganese, ma le due si distinguono con una lampada UV e il discioglimento in acido: la calcite \u00e8 fluorescente e solubile in acido cloridrico e la rodocrosite no. \nCaratteristiche chimico-fisiche.\nIl minerale \u00e8 solubile facilmente negli acidi a caldo\nIl taglio.\nI rari cristalli trasparenti vengono tagliati a sfaccettatura, mentre i campioni massivi vengono intagliati a sferette, a cabochon per bracciali o altri oggetti, in questi casi si possono creare dei giochi di colori a seconda di come si intaglia il minerale."}
{"id": "352264", "revid": "2111929", "url": "https://it.wikipedia.org/wiki?curid=352264", "title": "Smithsonite", "text": "La smithsonite \u00e8 un minerale, carbonato di zinco, appartenente alla classe mineralogica dei Carbonati, nello specifico al gruppo della calcite, utilizzato per l'estrazione appunto dello zinco, come pietra ornamentale ed anche molto ricercata dai collezionisti di minerali.\nEtimologia.\nPrende il nome da James Smithson, fondatore dello Smithsonian Institution che per primo studi\u00f2 questo minerale. In passato questo minerale era denominato \"calamina\"\nAbito cristallino.\nIl suo abito cristallino \u00e8 variabile, la forma tipica \u00e8 botroidale, altrimenti i cristalli sono generalmente romboedrici. Pu\u00f2 avere anche aspetto reniforme, stallattitico, di incrostazione (drusa), granulare, massivo.\nOrigine e giacitura.\nNei giacimenti di ossidazione dei minerali dello zinco.\nForma in cui si presenta in natura.\nBotroidale, terroso, reniforme con struttura zonata. \nSi presenta anche in forme concrezionate, stalattitiche, massive, granulari, di drusa, con struttura zonata.\nIn talune di queste forme il minerale pu\u00f2 essere confuso con l'emimorfite, difatti i minatori chiamano entrambi i minerali, associati ad idrozincite, calamina.\nPropriet\u00e0 chimico fisiche.\nIndici di rifrazione:\nIl minerale, se \u00e8 esposto a luce ultravioletta, mostra fluorescenza rosa. Il minerale risulta solubile facilmente in acidi producendo effervescenza.\nImpurezze:\nIl cadmio tinge di giallo i cristalli, mentre il rame li tinge di verde. Altri elementi chimici presenti come impurezze sono:\nUtilizzi.\nPer l'estrazione dello zinco, come pietra ornamentale e come minerale da collezione."}
{"id": "352265", "revid": "15756", "url": "https://it.wikipedia.org/wiki?curid=352265", "title": "Sferocobaltite", "text": "La sferocobaltite \u00e8 un minerale appartenente al gruppo della calcite, che nella sua forma pura si presenta di una tonalit\u00e0 rosso rosato a causa della presenza di cobalto nella sua struttura, ma nelle sue forme impure, pi\u00f9 comuni, pu\u00f2 andare dal rosa al marrone pallido.\nIl suo nome viene dal greco \"sphaira\" e da cobalto, in riferimento al suo tipico abito cristallino e composizione.\nAbito cristallino.\nCristallizza nel sistema trigonale.\nIl colore della siderite.\nIl colore di questo minerale varia dalla presenta di magnesio e manganese, sia dallo stato di ossidazione del minerale.\nIl minerale fresco, appena estratto, \u00e8 limpido e presenta un colore giallo chiaro, mentre pu\u00f2 essere di un giallo pi\u00f9 scuro, fino al giallo-bruno se sta intervenendo l'ossidazione, in questo caso si pu\u00f2 parlare di processo che porta a livelli limonitici (goethite).\nSe l'ossidazione prosegue si pu\u00f2 arrivare dal bruno ad addirittura al nero, specialmente della siderite con impurezze di manganese.\nOrigine e giacitura.\nSi presenta in depositi minerali idrotermali con vene di nichel e cobalto.\nDi solito \u00e8 associato ad altri minerali come: roselite, eritrite, annabergite, calcite calcarea ricca di cobalto e dolomite.\nIl minerale si trova in depositi sedimentari metamorfosati o in filoni metalliferi di origine idrotermale.\nForma in cui si presenta in natura.\nSi presenta in cristalli romboedrici con facce generalmente inarcate o composte."}
{"id": "352266", "revid": "729019", "url": "https://it.wikipedia.org/wiki?curid=352266", "title": "Gasp\u00e9ite", "text": "La gasp\u00e9ite \u00e8 un minerale appartenente al gruppo della calcite."}
{"id": "352267", "revid": "287204", "url": "https://it.wikipedia.org/wiki?curid=352267", "title": "Otavite", "text": "L'otavite \u00e8 un minerale appartenente al gruppo della calcite."}
{"id": "352268", "revid": "287204", "url": "https://it.wikipedia.org/wiki?curid=352268", "title": "Ankerite", "text": "Lankerite \u00e8 un minerale appartenente al gruppo della dolomite.\nOrigine e giacitura.\nDolomite ferrifera in cui Ferro e Magnesio sono tra loro vicarianti. Le ankeriti hanno formula cristallochimica Ca(Mg,Fe)(CO3)2"}
{"id": "352269", "revid": "729019", "url": "https://it.wikipedia.org/wiki?curid=352269", "title": "Kutnohorite", "text": "La kutnohorite o kutnahorite \u00e8 un minerale appartenente al gruppo della dolomite.\nEtimologia.\nIl nome kutnahorite \u00e8 stato attribuito da A. Bukowsky in relazione alla localit\u00e0 di Kutn\u00e1 Hora in Boemia, Repubblica Ceca. Una svista nell'abstract riportato in \"Neues Jahrbuch f\u00fcr Mineralogie Geologie und Pal\u00e4ontologie\" ha causato la diffusione del nome kutnohorite che \u00e8 anche diventato quello ufficiale IMA.\nOrigine e giacitura.\n\u00c8 stata trovata anche nel deposito di riempimento della Caverna Pocala (Carso Triestino), in associazione a idrossiapatite, aragonite, calcite e minerali argillosi."}
{"id": "352270", "revid": "1442080", "url": "https://it.wikipedia.org/wiki?curid=352270", "title": "Minrecordite", "text": "La minrecordite \u00e8 un minerale appartenente al gruppo della dolomite."}
{"id": "352271", "revid": "110157", "url": "https://it.wikipedia.org/wiki?curid=352271", "title": "Norsethite", "text": "La norsethite \u00e8 un minerale appartenente al gruppo della dolomite.\nOrigine e giacitura.\nLa norsethite \u00e8 presente nella massa di fondo delle orangeiti (o kimberliti del gruppo 2) nella regione dell'Orange, in Sudafrica."}
{"id": "352272", "revid": "110157", "url": "https://it.wikipedia.org/wiki?curid=352272", "title": "Huntite", "text": "La huntite \u00e8 un minerale.\nNella \"Grotta dell'Otto\" 4782/5582 VG, che si apre presso Ceroglie dell'Ermada (Carso Triestino), furono trovate delle incrostazioni bianche sopra concrezioni calcitiche. L'esame, tramite la diffrattometria a raggi X, su quattro campioni, dimostr\u00f2 la presenza di huntite, magnesite, dolomite e calcite, talora in associazione tra di loro.\nGraziano Cancian, Fabio Tricarico (1990) - \"Incrostazioni di huntite, magnesite, aragonite, dolomite e calcite in una grotta del Carso Triestino\". Mondo Sotterraneo, anno XIV, n. 1-2 aprile 1990, pp. 11-21, CSIF Udine."}
{"id": "352273", "revid": "1442080", "url": "https://it.wikipedia.org/wiki?curid=352273", "title": "Benstonite", "text": "La benstonite \u00e8 un minerale."}
{"id": "352274", "revid": "599013", "url": "https://it.wikipedia.org/wiki?curid=352274", "title": "Aragonite", "text": "Laragonite \u00e8 un minerale costituito da carbonato di calcio neutro (CaCO3) e appartiene al gruppo dell'aragonite.\nEtimologia.\nIl nome deriva dal comune spagnolo Molina de Arag\u00f3n, dai cui giacimenti provenivano i primi esemplari classificati.\nAbito cristallino.\nL'aragonite, carbonato di calcio, cristallizza nella classe rombica bipiramidale, ha formula CaCO3. \u00c8 un polimorfo della calcite a maggiore densit\u00e0, dovuta alla maggiore coordinazione del calcio, ha il suo campo di stabilit\u00e0 a pressione pi\u00f9 alta e a temperatura pi\u00f9 bassa. L'habitus dei cristalli \u00e8 generalmente prismatico: frequenti i geminati pseudoesagonali di tre individui.\nI cristalli sono tiigeneralmente prismatici, spesso geminati secondo il prisma verticale {110}. Spesso i cristalli sono raggruppati in gruppi di tre o pi\u00f9 individui con una pseudo-simmetria esagonale. Tuttavia si trovano anche i cristalli sottilissimi aciculari, fascicolati o raggiati. Si trovano anche i cristalli fibrosi, fibroso-raggiati, stalattitici, pisolitici.\nSi trovano anche in cristalli prismatici oppure in aggregati lamellari, colonnari, coralloide o terrose.\nForma in cui si presenta in natura.\nL'aragonite di origine inorganica generalmente si presenta in cristalli sottili e allungati, riuniti in ciuffi soprattutto all'interno di fratture, microfratture, porosit\u00e0, diaclasi e cavit\u00e0 di rocce gessose (gesso, CaSO4+2H2O) o calcaree. L'aragonite pu\u00f2 essere incolore o bianca, gialla, rosa, viola, grigia, blu, bruna, bruna-rossastra o verde e varia dal trasparente al translucida con lucentezza che cambia da vitrea a resinosa. L'aragonite si trova in ambiente sedimentario, \u00e8 minerale costituente principale, o in combinazione con altri, delle parti dure di moltissimi organismi marini come, per esempio conchiglie di molluschi e loro perle, scheletro di cnidari come le madrepore e altri ancora. Si possono formare anche in depositi fumarolici e in cavit\u00e0 vulcaniche.\nGiacimenti minerari nel mondo.\nFamosi sono i geminati tripli pseudoesagonali, di colore grigio o rossastro, trovati a Molina de Arag\u00f3n (Spagna). Bei cristalli provengono da Bastennes e dalla Grotta di Clamouse (Francia), da Horschenz e Podrecany (Boemia) e dalla Sicilia (Agrigento). L'aragonite \u00e8, inoltre, segnalata nelle litoclasi alpine di numerose localit\u00e0 italiane (val Malenco, Cogne, monte Ramazzo) e nelle lave del monte Somma (Napoli) e dell'Etna. Si trovano anche giacimenti negli Stati Uniti, in Messico, nel Marocco (da quest'ultimo ultimamente se ne esportano massicce quantit\u00e0), nella Namibia, in Inghilterra, Scozia, Austria, Germania.\nStoria.\n Scoperto dal mineralogista e padre della geologia storica Abraham Gottlob Werner nel 1797, questo minerale deve il nome alla regione spagnola dell'Aragona. In realt\u00e0 il primo campione classificato proveniva precisamente da Molina de Arag\u00f3n, nell'attuale Provincia di Guadalajara. Nel 1971 venne scritto un articolo riassuntivo su \"American Mineralogist\", (volume 056, pp.\u00a0758) relativo a questo minerale.\nAltre caratteristiche e utilizzi.\nPolimorfo di calcite (trigonale) (stessa composizione chimica ma differente struttura) e vaterite (esagonale), viene detta nicholsonite o, in inglese, \"zincian aragonite\"(quando contiene Zn: (Ca,Zn)CO3) e tarnowitzite (quando contiene Pb); reagisce facilmente all'attacco con acidi, \u00e8 fortemente birifrangente, \u00e8 fluorescente e fosforescente. Molto impiegato nell'industria edilizia per la produzione di cementi, \u00e8 oggi utilizzato anche per la produzione di oggetti ornamentali; i campioni esteticamente pi\u00f9 belli sono molto richiesti dai collezionisti.\nMinuscoli cristalli di aragonite sono contenuti nel corpo umano nell'orecchio interno (otoliti del sistema vestibolare).\nL'aragonite \u00e8 coinvolta anche nel processo di dolomitizzazione. Infatti la precipitazione di questo minerale favorisce la rimozione di ioni calcio e, di conseguenza, il cambiamento del rapporto Mg/Ca in soluzione nell'acqua marina. Questo rapporto generalmente si attesta intorno ai valori 5:1 ma in questi casi pu\u00f2 arrivare anche a 10:1 e si formano cos\u00ec dolomie piuttosto che calcari, spesso con sostituzione strutturale degli ioni Ca con ioni Mg. Questo modello, denominato \"modello di reflux\" \u00e8 stato proposto da Adams e Rhodes nel 1960, ed \u00e8 prettamente riferito ad ambienti ipersalini, come bacini chiusi o lagune."}
{"id": "352275", "revid": "307923", "url": "https://it.wikipedia.org/wiki?curid=352275", "title": "Stronzianite", "text": "La stronzianite \u00e8 un minerale, un carbonato di stronzio con formula SrCO3, rombico bipiramidale appartenente al gruppo dell'aragonite.\nSi presenta in cristalli prismatici aciculari, o in masse colonnari, di color bianco, grigio, giallo o verde. Ha durezza 3,5 nella scala Mohs e densit\u00e0 3,7 g/cm3.\nSi trova nei calcari e nelle marne e come minerale di ganga delle vene idrotermali.\n\u00c8 un minerale di stronzio raro. Importanti depositi di stronzianite si trovano in Spagna, Germania, Gran Bretagna, Messico ed U.S.A.\nStoria.\nFu scoperta nel 1790 a Strontian in Scozia. Nel 1807-08 Humphry Davy vi isol\u00f2 lo stronzio. Il nome deriva dal luogo di ritrovamento, in seguito il nome venne latinizzato in \"strontium\" facendo cos\u00ec chiamare il minerale anche \"strontianite\".\nAbito cristallino.\nPseudoesagonale, massivo, granulare.\nOrigine e giacitura.\nNei sedimenti di calcare e di argilla o nei filoni idrotermali con temperatura bassa.\nForma in cui si presenta in natura.\nIn cristalli a forma di prisma striato, comunemente aciculari o in masse fascicolari e fibrose o in concrezioni o granuli.\nUtilizzi.\nIl minerale \u00e8 utile per l'estrazione dello stronzio, elemento usato per i fuochi d'artificio, nella produzione di zucchero e nella fabbricazione di particolari vetri."}
{"id": "352276", "revid": "547034", "url": "https://it.wikipedia.org/wiki?curid=352276", "title": "Witherite", "text": "La witherite \u00e8 un minerale appartenente alla classe dei carbonati, nello specifico al gruppo dell'aragonite. Il termine Witherite deriva da D.W. Whitering, colui che scopr\u00ec e analizz\u00f2 per la prima volta questo minerale.\nAbito cristallino.\nSistema cristallino Ortorombico. I cristalli si presentano sempre geminati, assumendo una forma bipiramidale pseudoesagonale, dovuta alla crescita simultanea di tre individui. Possono assumere anche morfologie globulari o colonnari. I cristalli sono solitamente incolore o con tonalit\u00e0 sul bianco-grigio, hanno una lucentezza vitrea e una trasparenza traslucida.\nOrigine e giacitura.\nLa Witherite si trova solitamente in vene mineralizzate associata alla Galena. I giacimenti pi\u00f9 noti si trovano ad esempio in Inghilterra (Cumberland) oppure negli Stati Uniti d'America (Minerva mine)."}
{"id": "352277", "revid": "104265", "url": "https://it.wikipedia.org/wiki?curid=352277", "title": "Cerussite", "text": "La cerussite \u00e8 un minerale costituito da carbonato di piombo appartenente al gruppo dell'aragonite.\nEtimologia.\nDal termine latino \"cerussa\" che significa piombo bianco, in riferimento al colore e alla composizione del minerale. \nMorfologia.\nLa cerussite si trova in forma di cristalli tabulari, bipiramidali o prismatici allungati, comunemente geminati.. Rare le masse compatte, fibrose, stalattitiche e terrose. Questo minerale \u00e8 molto pesante e fragile.\nOrigine e giacitura.\nLa cerussite \u00e8 un caratteristico minerale di ossidazione dei giacimenti di piombo, dove deriva dall'alterazione chimica della galena per reazione di questa con l'anidride carbonica contenuta nelle acque circolanti superficiali. Si trova in associazione ad altri minerali di piombo, come sfalerite, galena, piromorfite, smithsonite, anglesite e goethite.\nLuoghi di ritrovamento.\nTra le localit\u00e0 pi\u00f9 note per la bellezza dei campioni si ricordano: Broken Hill (Australia); Tsumeb (Namibia); Miniera di Monteponi (Sardegna); Flux Mine (Arizona), Weatley Mine (Pennsylvania), Dona Ana (Nuovo Messico) e Leadville negli USA (Colorado), Recentemente campioni di eccezionale bellezza sono stati rinvenuti nella Nakhlak Mine (circoscrizione di Anarak, provincia di Nayin, Regione di Esfahan, Iran).\nUtilizzi.\nImpiegato per l'estrazione del piombo e in passato per la produzione di pigmenti.\nCuriosit\u00e0.\nLa cerussite, nota in passato con il termine \"cerussa\" venne utilizzata, fin dagli antichi egizi, greci e romani, come pigmento bianco, impiegato per la pittura e per la produzione delle prime ciprie in ambito cosmetico. Nel rinascimento per via del colore bianco candido, la polvere ottenuta dalla lavorazione della cerussite venne molto impiegata come fondotinta, causando cos\u00ec, per via dell'alterazione del piombo, casi di avvelenamento, perdita di capelli e danneggiamento dell'epidermide. Un celebre esempio \u00e8 rappresentato dalla regina Elisabetta I e dal suo eccessivo utilizzo di cerussa come fondotinta, che comport\u00f2 la perdita dei capelli, il danneggiamento della pelle e un probabile avvelenamento mortale da piombo."}
{"id": "352279", "revid": "287204", "url": "https://it.wikipedia.org/wiki?curid=352279", "title": "Alstonite", "text": "Lalstonite \u00e8 un minerale."}
{"id": "352280", "revid": "108812691", "url": "https://it.wikipedia.org/wiki?curid=352280", "title": "Baritocalcite", "text": "La baritocalcite \u00e8 un minerale.\nOrigine e giacitura.\nOrigine idrotermale in filoni di bassa termalit\u00e0. Si pu\u00f2 trovare insieme a calcite, barite e da altri minerali. Cristalli di parecchi cm e masse sfaldabili sono presenti a Alston Moor, Cumbria, UK. Cristalli imperfetti di circa 10\u00a0mm sono stati ritrovati a Stribro, Repubblica Ceca. Descritta anche a Freiberg, Germania e a Langban, Svezia."}
{"id": "352281", "revid": "1543377", "url": "https://it.wikipedia.org/wiki?curid=352281", "title": "Olekminskite", "text": "L'olekminskite \u00e8 un minerale."}
{"id": "352282", "revid": "1776051", "url": "https://it.wikipedia.org/wiki?curid=352282", "title": "Paralstonite", "text": "La paralstonite \u00e8 un minerale."}
{"id": "352283", "revid": "1776051", "url": "https://it.wikipedia.org/wiki?curid=352283", "title": "Eitelite", "text": "L'eitelite \u00e8 un minerale."}
{"id": "352284", "revid": "767487", "url": "https://it.wikipedia.org/wiki?curid=352284", "title": "Nyerereite", "text": "La nyerereite \u00e8 un minerale. Fu identificata e descritta da J. B. Dawson nel 1963: il nome le \u00e8 stato attribuito in omaggio al primo presidente della Tanzania, Julius Nyerere (1922-1999).\nLa nyerereite \u00e8 classificata e ritrovata dai complessi alcalini Afrikanda anche nella Penisola Kola in Russia."}
{"id": "352285", "revid": "23", "url": "https://it.wikipedia.org/wiki?curid=352285", "title": "Natrofairchildite", "text": ""}
{"id": "352286", "revid": "2191572", "url": "https://it.wikipedia.org/wiki?curid=352286", "title": "Arturo Bocchini", "text": "Dal 1922 nella carriera prefettizia, fu capo della polizia dal 1926 alla morte e figura chiave del regime fascista italiano, tanto da essere definito talvolta il \"viceduce\". Fu creatore di un apparato poliziesco pervasivo, alle dirette dipendenze del Duce e autonomo dalle interferenze del Partito Nazionale Fascista e dai prefetti, con una polizia politica fondata su ispettorati speciali sparsi inizialmente in pochi centri d'Italia e poi diffusamente, con il nuovo nome di OVRA.\nBiografia.\nArturo Bocchini era l'ultimo dei sette figli di Ciriaco Bocchini, medico, proprietario terriero e presidente della deputazione provinciale di Benevento, e di Concetta Padiglione, discendente da una famiglia nobile napoletana, liberale (un avo dei Padiglione aveva preso parte ai moti del 1821 con Morelli e Silvati).\nLa carriera prefettizia: a Brescia, Bologna e Genova.\nLaureatosi in legge all'Universit\u00e0 Federico II di Napoli il 22 luglio 1902, entr\u00f2 nella carriera prefettizia nel 1903. A 42 anni, superando numerosi funzionari con maggiore anzianit\u00e0, con un notevole salto di qualit\u00e0 fu promosso da viceprefetto a prefetto del Regno d'Italia nella citt\u00e0 di Brescia (dove fu in carica dal 30 dicembre 1922 al 16 dicembre 1923), in sostituzione di Achille De Martino, gi\u00e0 capo di gabinetto di Francesco Saverio Nitti. La decisione si ritiene fosse stata presa dal viceministro Aldo Finzi, il quale, non fidandosi pienamente dei funzionari che avevano fatto carriera nell'Italia giolittiana, prefer\u00ec dare spazio anche a giovani prefetti. Nel caso di Bocchini, nella promozione prefettizia avrebbe esercitato un ruolo anche la spiccata simpatia che il viceministro provava nei suoi confronti, ma secondo una opposta teoria Finzi avrebbe in tal modo allontanato dalla direzione dell'ufficio del personale del Viminale \"l'unico che avesse saputo spezzare risolutamente la vasta rete di interessi creata al tempo di Nitti\".\nDurante il periodo bresciano, Bocchini strinse amicizia con il federale fascista della citt\u00e0, Augusto Turati, che quattro anni dopo sarebbe diventato segretario nazionale del Partito Nazionale Fascista (PNF). A Brescia, Turati e Bocchini concertarono la liquidazione di una rilevante organizzazione di veterani socialisti, mentre si profusero, a danno delle forti leghe cattoliche, per l'avanzata dell'ancor debole Sindacato fascista degli agricoltori, che sosteneva una propria forma di patto colonico: Bocchini si adoper\u00f2, infatti, dai primi mesi del 1923, a sciogliere numerose amministrazioni a egemonia cattolica.\nA Brescia citt\u00e0, diversamente che in provincia, dove si impose tramite la violenza, il fascismo cerc\u00f2 e trov\u00f2 la via legalitaria, approfittando della fragile condizione politica di liberali, socialisti e popolari. Solo il prefetto De Martino aveva rappresentato un ostacolo allo squadrismo. Bocchini, con oculata trascuratezza verso le violenze fasciste e risolutezza contro socialisti e cattolici, accompagner\u00e0 la crescita delle liste fasciste alla conquista elettorale dei consigli comunale e provinciale. Gi\u00e0 il 30 marzo 1923, Bocchini firm\u00f2 il decreto di nomina del commissario prefettizio del Comune, il capo dipartimento della ragioneria al ministero dell'Interno, Antonio Zanon, che guider\u00e0 la citt\u00e0 per quindici mesi.\nRilevante fu anche la conquista della Cattedra ambulante di agricoltura, un \"organismo di natura consortile diretto a favorire l'avanzamento tecnico e organizzativo dell'agricoltura ed emblema di\nun sistema di relazioni fra proprietari e contadini e fra organizzazioni socialiste e popolari\", attraverso la liquidazione del suo direttore, il socialista riformista Antonio Bianchi. Il 12 dicembre 1922 era arrivato a Brescia il funzionario governativo De Filippis, che aveva sospeso Bianchi dall'incarico, ma fu la dirigenza del PNF locale, spalleggiata da Bocchini, a coordinare le inchieste sull'operato di Bianchi, il quale venne forzosamente sostituito dal commissario Enrico De Micheli, nominato da Bocchini.\nSegu\u00ec poi la prefettura di Bologna (dal 16 dicembre 1923 al 12 ottobre 1925). In occasione delle elezioni del 6 aprile 1924, venne accusato dalle opposizioni di aver cercato di condizionare il corpo elettorale, anche violando la segretezza del voto. Ma la fedelt\u00e0 a Mussolini si estrinsec\u00f2 soprattutto nella gestione della violenza fascista. \nA Genova, dal 12 ottobre 1925 al 23 settembre 1926, Bocchini contrast\u00f2 attivamente i sindacati marittimi legati alla sinistra (in particolare la Federazione italiana lavoratori del mare, con il suo segretario Giuseppe Giulietti), favorendo di fatto gli omologhi sindacati fascisti. Inoltre, a seguito delle due circolari inviate ai prefetti dal ministro Luigi Federzoni, procedette a smantellare le squadre d'azione fasciste ancora in attivit\u00e0 in citt\u00e0. Mentre Bocchini si trovava a rivestire il ruolo di prefetto a Genova, avvennero degli attentati alla vita di Mussolini, il primo da Tito Zaniboni il 4 novembre 1925, poi quello di Violet Gibson il 7 aprile 1926 e infine quello dell'anarchico Gino Lucetti l'11 settembre 1926. Pochi giorni dopo l'attentato messo in atto da Violet Gibson, Federzoni scriveva a Mussolini, sottolineando quanto fosse importante per il regime l'incolumit\u00e0 fisica del Duce:\nSubito dopo l'attentato di Lucetti, Federzoni convoc\u00f2 a Roma Bocchini per sottoporlo a Mussolini come nuovo capo della polizia, proponendo l'avvicendamento con Francesco Crispo Moncada. Il suo nome era gi\u00e0 stato fatto da Federzoni in occasione del fallito attentato della Gibson. L'operato di Bocchini, nel contesto di una visita di Mussolini a Genova del maggio del 1926, svoltasi senza incidenti e secondo programma, aveva contribuito a metterlo in buona luce agli occhi del Duce, ma era soprattutto il pragmatismo, il cinismo e il realismo del prefetto campano, la sua distanza da pose fanatiche, a indicarlo come l'uomo adatto: a Genova aveva mostrato di non fare sconti ai fascisti dissidenti e anche l'esperienza bresciana era favorevolmente attestata da Turati, che nel frattempo aveva sostituito Farinacci alla segreteria del partito.\nCapo della polizia.\nFu nominato capo della polizia il 13 settembre 1926 su indicazione di Luigi Federzoni, consigliere di Stato il 19 giugno 1927, senatore dal 16 novembre 1933 e membro della Commissione degli affari interni e della giustizia (17 aprile 1939 - 20 novembre 1940). Il compito che gli affid\u00f2 Mussolini fu di ristabilire l'ordine in Italia e nel fare ci\u00f2 gli accord\u00f2 massima copertura politica e completa libert\u00e0 d'azione, nonch\u00e9 il privilegio di riferire direttamente al presidente del Consiglio del proprio operato. Bocchini assecond\u00f2 il disegno di Mussolini di dotarsi di una polizia autonoma dal PNF. Gi\u00e0 l'anno prima era stato vietato a funzionari e agenti l'iscrizione al partito.\nPoco dopo la sua nomina a capo della polizia, il 31 ottobre 1926 avvenne un nuovo attentato, questa volta per opera del giovane anarchico Anteo Zamboni (ma quest'ultimo episodio non \u00e8 interpretato univocamente dagli storici). Il 5 novembre, in Consiglio dei ministri, Federzoni ribadiva la propria volont\u00e0 di essere sostituito: gli Interni venivano quindi assunti da Mussolini, che li avrebbe tenuti fino alla caduta del regime. Nel mentre il governo provvedeva a un duro giro di vite, con la promulgazione del Regio decreto n. 1848 del 6 novembre, che istituiva il Testo unico delle leggi di pubblica sicurezza (TULPS), e della legge n. 2008 del 25 novembre (\"Provvedimenti per la difesa dello Stato\"): veniva sancita la pena di morte contro ogni attentato alla persona del Re, della Regina, del Reggente, del Principe ereditario e del Primo ministro, si istituiva il Tribunale speciale per la difesa dello Stato, si prevedeva lo scioglimento di tutti i partiti politici, la decadenza dei 123 deputati aventiniani, la creazione degli Uffici politici investigativi (UPI) della MVSN, l'istituzione del confino e sanzioni penali contro l'espatrio clandestino per fini politici: si tratta degli ultimi e decisivi passaggi delle cosiddette \"leggi fascistissime\".\nPochi giorni dopo, l'8 novembre, Bocchini diede ordine a tutti i prefetti di arrestare tutti i deputati del Partito Comunista d'Italia, fra cui Antonio Gramsci. Il TULPS metteva in capo ai prefetti facolt\u00e0 assai discrezionali per il mantenimento dell'ordine pubblico: la concreta applicazione, anche nel giudizio di Federzoni, dipendeva sostanzialmente dai criteri di applicazione, fissati soprattutto da Bocchini e dal sottosegretario Giacomo Suardo, tra l'8 e il 26 novembre, in una serie di circolari telegrafiche indirizzate ai prefetti.\nL'indirizzo della gestione della pubblica sicurezza da parte di Mussolini e Bocchini si caratterizz\u00f2 per un orientamento assai distante da quello che era stato l'operato di Federzoni e Crispo Moncada, segnando l'accantonamento di ogni residua forma di garantismo o stato di diritto. In una di queste circolari, Bocchini scriveva:\nIn qualit\u00e0 di capo della polizia, Bocchini si preoccup\u00f2 del suo rafforzamento: ottenne a bilancio rilevanti finanziamenti in tal senso (ed essi si erano gi\u00e0 pi\u00f9 che quintuplicati nei precedenti quattro anni). Il fondo segreto amministrato personalmente dal capo della polizia fu incrementato e portato a 500 milioni di lire.\nCon Bocchini, il Duce si assicur\u00f2 un funzionario solerte, scarsamente politicizzato, abile nell'organizzare una repressione poliziesca che non suscitasse (specialmente all'estero) il clamore provocato dallo squadrismo, con una discrezione intesa a contribuire all'immagine di una Italia pacificata, concentrata nell'affrontare con seriet\u00e0 i problemi economici del tempo, cio\u00e8 la riparazione dei debiti di guerra verso il Regno Unito e gli Stati Uniti, e la stabilit\u00e0 della lira. Due furono le principali linee d'azione di Bocchini: difendere l'incolumit\u00e0 del Duce e sviluppare una capillare rete di controllo delle attivit\u00e0 delle opposizioni, sia in Italia sia all'estero.\nLa prevenzione degli attentati.\nBocchini era convinto che l'apparato di sicurezza dovesse essere razionalizzato: bisognava integrare la vigilanza passiva con quella attiva, svolgendo un'attivit\u00e0 investigativa tesa a individuare eventuali disegni eversivi fin dalle fasi preparatorie. A tal fine nel 1926 fu autorizzata la costituzione di un nuovo ufficio denominato \"Servizio Speciale d'Investigazione politica\" noto anche come Ispettorato Speciale.\nPer la sicurezza di Mussolini organizz\u00f2 una imponente squadra composta da cinquecento agenti, denominata \"la Presidenziale\", composta per un terzo da poliziotti, per un terzo da carabinieri e per un terzo da membri della Milizia Volontaria per la Sicurezza Nazionale (MVSN). \nUno degli obiettivi fondamentali della nuova polizia segreta era quella di eliminare i tentativi del partito comunista di creare delle cellule clandestine in Italia che tentava di instaurare rapporti con i fuoriusciti per recapitare delle direttive (propaganda antifascista e diffusione di opuscoli e giornali stampati all'estero). Quando la polizia segreta riusc\u00ec completamente a debellare la costituzione cellule clandestine comuniste in Italia, ultimo tentativo fu provato da Pajetta, l'OVRA inizi\u00f2 a spiare eventuali dissidenze interne al PNF, per scongiurare eventuali complotti contro la figura di Mussolini e de suo governo. (M. Canali, Le spie del fascismo, il Mulino, 2004)\nBocchini costitu\u00ec la polizia politica denominata Ufficio informazioni centrale, alla cui guida fu posto direttamente dal segretario del PNF Augusto Turati il funzionario Ernesto Gul\u00ec, promosso viceprefetto per adeguarne la carica al ruolo da ricoprire. Bocchini sospett\u00f2 sempre che Gul\u00ec gli fosse stato affiancato al fine di svolgere controllo sulle sue attivit\u00e0 di polizia direttamente dal PNF. Al fine di prevenire gli attentatori che potevano arrivare dall'estero all'inizio del 1927 Gul\u00ec, sotto la supervisione di Bocchini, incominci\u00f2 a inviare informatori all'estero per infiltrare le cellule antifasciste, in particolare la Concentrazione antifascista a Parigi.\nNel complesso, la protezione della persona del Duce fu tanto importante per il nuovo capo della polizia che egli fece prevalere questo obbiettivo sul contenimento della criminalit\u00e0 comune. Secondo la testimonianza di Guido Leto, funzionario palermitano, nominato da Bocchini a capo della Divisione di Polizia Politica del ministero dell'Interno, il capo della polizia \"fu sempre attentissimo alle voci, anche le pi\u00f9 inverosimili e stravaganti, che si riferissero a propositi violenti contro Mussolini\" e su questo punto si dimostr\u00f2 ai propri collaboratori \"sempre ossessionante\". Sempre stando a Leto, numerosi informatori della polizia avevano compreso il \"lato debole della situazione\" e \"si sbrigliavano con frequenza nel concepire piani per uccidere Mussolini\". Il numero dei piani, reali o presunti, per assassinare il Duce dopo la nomina di Bocchini si moltiplicarono, ma l'opera pervicacemente preventiva di quest'ultimo annull\u00f2 ogni possibilit\u00e0 di realizzazione.\nGli ispettorati speciali.\nPer contrastare l'attivit\u00e0 di propaganda che il Partito Comunista riusciva comunque a svolgere in Italia Bocchini costitu\u00ec gli \"ispettorati speciali\", i primi nuclei della futura OVRA. Il primo ispettorato, ampiamente dotato di mezzi e finanziamenti, fu istituito a Milano nel 1927 e affidato a Francesco Nudi; un anno dopo segu\u00ec un nuovo ispettorato con sede a Bologna affidato a Giuseppe D'Andrea. Per tre anni i due ispettorati lavorarono silenziosamente ottenendo importanti ma non eccezionali risultati come l'arresto dello svizzero comunista Karl Hofmeyer, nel 1928 dell'antifascista Giobbe Giopp che si fece poi reclutare nelle file dell'OVRA e il reclutamento dello scrittore torinese Dino Segre nel 1930. Il 14 aprile 1929 fu invece arrestato a Pisa Sandro Pertini, che era rientrato in Italia per incontrare Ernesto Rossi, e inviato al confino a Ponza. La misura restrittiva fu riconfermata da Bocchini rifiutandogli il ricovero nonostante fosse malato (\"Non \u00e8 possibile, \u00e8 un irriducibile\").\nIl 3 dicembre 1930 un articolo del quotidiano Il Popolo d'Italia rec\u00f2 la notizia che:\nLa sigla OVRA, secondo quanto a pi\u00f9 persone raccontato dallo stesso Bocchini, sarebbe nata dal comunicato che lui stesso aveva fatto preparare da Carmine Senise che incominciava con \"La polizia, in seguito a laboriose indagini...\", ma che Mussolini con piglio giornalistico aveva sostituito nel modo che apparve poi sui giornali. La sigla OVRA forse fu scelta per l'assonanza che si trovava in un'altra parte del testo in cui si parlava di un'organizzazione antifascista che \"si stendeva come una piovra sull'intero territorio del Regno\". Le interpretazioni in seguito date alla sigla OVRA furono le pi\u00f9 disparate ma non esiste nessuna certezza su quale potesse essere il reale significato e al riguardo Mussolini non diede mai alcuna spiegazione preferendo mantenere la questione nel mistero. Fino a tutto il 1931 l'OVRA ebbe continui successi nella lotta contro gli antifascisti e il consolidamento del regime rese sempre pi\u00f9 difficili azioni contro il capo del Governo.\nI rapporti con la Germania nazista.\nLa sua posizione di potere all'interno del regime fascista venne rafforzata dai suoi stretti rapporti con il suo omologo tedesco Heinrich Himmler.\nIn due visite ufficiali, nel 1936 (in Germania) e nel 1938 (in Italia, dal 20 al 23 ottobre), Bocchini incontr\u00f2 Himmler e di concerto coordinarono l'attivit\u00e0 di repressione internazionale dell'OVRA e della Gestapo contro gli oppositori politici.\nLa morte e il matrimonio \"in articulo mortis\".\nLegato a Maria Letizia de Lieto di 35 anni pi\u00f9 giovane di lui la sera del 18 novembre si era recato all'albergo Ambasciatori di via Veneto dove aveva consumato un lauto pasto. Rientrato nella sua villa di via delle Milizie verso le quattro del mattino incominci\u00f2 a sentirsi male. Vedendo che probabilmente non si sarebbe ripreso, sempre secondo la Palombelli, la ragazza si consult\u00f2 con i parenti e procuratasi due fedi nuziali chiam\u00f2 al capezzale due medici che fungessero da testimoni e il vescovo Angelo Lorenzo Bartolomasi che celebr\u00f2 le nozze. Il decesso avvenne nella notte tra il 19 e il 20 novembre.\nSenise, suo successore al vertice della Polizia, nel suo memoriale, sposta al 22 novembre il decesso di Bocchini, due giorni dopo l'inizio del malore che lo colp\u00ec. I medici diagnosticarono ictus cerebrale, mentre alcuni fra i familiari, in particolare la nipote Anna sostennero la tesi di un possibile avvelenamento. L'ipotesi di un avvelenamento a distanza di anni non fu suffragata da nessuna prova. Contro la tesi dell'avvelenamento, la stessa Palombelli ha sottolineato come Bocchini prendesse molte precauzioni per garantire la propria sicurezza: \nMentre gli antifascisti, che erano i soli a poter trarre vantaggio dalla morte di Bocchini, erano indubbiamente impossibilitati a raggiungere con il veleno il proprio avversario.\nAlla notizia della morte di Bocchini giunsero dalla Germania Heinrich Himmler e Reinhard Heydrich per partecipare ai funerali. Ricorda Eugen Dollmann:"}
{"id": "352287", "revid": "1776051", "url": "https://it.wikipedia.org/wiki?curid=352287", "title": "Gregoryite", "text": "La gregoryite \u00e8 un minerale."}
{"id": "352288", "revid": "767487", "url": "https://it.wikipedia.org/wiki?curid=352288", "title": "Fairchildite", "text": "La fairchildite \u00e8 un minerale."}
{"id": "352289", "revid": "767487", "url": "https://it.wikipedia.org/wiki?curid=352289", "title": "Zemkorite", "text": "La zemkorite \u00e8 un minerale."}
{"id": "352290", "revid": "767487", "url": "https://it.wikipedia.org/wiki?curid=352290", "title": "B\u00fctschliite", "text": "La b\u00fctschliite \u00e8 un minerale."}
{"id": "352291", "revid": "1442080", "url": "https://it.wikipedia.org/wiki?curid=352291", "title": "Shortite", "text": "La shortite \u00e8 un minerale."}
{"id": "352292", "revid": "365417", "url": "https://it.wikipedia.org/wiki?curid=352292", "title": "Sahamalite-(Ce)", "text": "La sahamalite-(Ce) \u00e8 un minerale."}
{"id": "352293", "revid": "365417", "url": "https://it.wikipedia.org/wiki?curid=352293", "title": "Remondite-(Ce)", "text": "La remondite-(Ce) \u00e8 un minerale.\nEtimologia.\nIl nome \u00e8 in onore del fisico e geologo francese Guy Remond (1935- ) e per la sua composizione prevalente in cerio."}
{"id": "352294", "revid": "365417", "url": "https://it.wikipedia.org/wiki?curid=352294", "title": "Remondite-(La)", "text": "La remondite-(La) \u00e8 un minerale.\nEtimologia.\nIl nome \u00e8 in onore del fisico e geologo francese Guy Remond (1935- ) e per la sua composizione prevalente in lantanio."}
{"id": "352295", "revid": "365417", "url": "https://it.wikipedia.org/wiki?curid=352295", "title": "Petersenite-(Ce)", "text": "La petersenite-(Ce) \u00e8 un minerale."}
{"id": "352296", "revid": "1442080", "url": "https://it.wikipedia.org/wiki?curid=352296", "title": "Calcioburbankite", "text": "La calcioburbankite \u00e8 un minerale appartenente al gruppo della burbankite."}
{"id": "352297", "revid": "1442080", "url": "https://it.wikipedia.org/wiki?curid=352297", "title": "Burbankite", "text": "La burbankite \u00e8 un minerale appartenente al gruppo omonimo."}
{"id": "352298", "revid": "1442080", "url": "https://it.wikipedia.org/wiki?curid=352298", "title": "Khanneshite", "text": "La khanneshite \u00e8 un minerale appartenente al gruppo della burbankite."}
{"id": "352299", "revid": "1776051", "url": "https://it.wikipedia.org/wiki?curid=352299", "title": "Carbocernaite", "text": "La carbocernaite \u00e8 un minerale.\nAbito cristallino.\nRandom"}
{"id": "352300", "revid": "287204", "url": "https://it.wikipedia.org/wiki?curid=352300", "title": "Azzurrite", "text": "Lazzurrite \u00e8 un minerale, della famiglia dei carbonati.\nAbito cristallino.\nCristalli prismatici allungati o tabulari, striati, ricchi di facce.\nOrigine e giacitura.\nMinerale di alterazione di depositi a solfuri di rame in ambiente carbonatico, si forma a livelli pi\u00f9 superficiali della malachite e spesso \u00e8 da questa sostituito pseudomorficamente per idratazione. Presente anche come impregnazione di arenarie da parte di acque vadose carbonatiche venute a contatto con acque ricche di solfati di rame.\nForma in cui si presenta in natura.\nCristalli prismatici allungati o tabulari, striati, ricchi di facce. Spesso in forme concresciute o riunite in aggregati a tessitura radiata; frequenti anche le p\u00e0tine, le masserelle reniformi o terrose o granulari, talvolta forme concrezionari (stalattiti) pi\u00f9 chiare. Comuni gli pseudomorfi di azzurrite su altri minerali, quali malachite, limonite, calcite, calcocite, crisocolla e ad altri minerali secondari di rame.\nPittura con l'azzurrite.\nNel medioevo l'azzurrite fu un importante pigmento per il colore blu, in sostituzione del pi\u00f9 costoso blu oltremare. L'azzurrite per\u00f2 aveva il difetto di non essere adatta all'affresco, perch\u00e9 tendeva a polverizzarsi e cadere. Questo effetto si manifestava molti anni dopo, per cui abbiamo molti affreschi dove ormai l'azzurro \u00e8 quasi completamente caduto rivelando lo stato di preparazione sottostante, il rosso \"morellone\". Un esempio celebre \u00e8 la \"Crocefissione\" di Beato Angelico nel Museo San Marco a Firenze.\nLocalit\u00e0 di ritrovamento.\nIn molti stati, principalmente asiatici [Cina, Vietnam, Thailandia etc.], ma ci sono stati numerosi ritrovamenti anche in Per\u00f9 e in Madagascar.\nIn Marocco l'azzurrite si rinviene nella Regione Orientale, presso le citt\u00e0 di Touissit e di Oujda."}
{"id": "352301", "revid": "125419156", "url": "https://it.wikipedia.org/wiki?curid=352301", "title": "Malachite", "text": "La malachite (dal greco \u039c\u03bf\u03bb\u03bf\u03c7\u03af\u03c4\u03b7\u03c2, verde malva) \u00e8 un minerale di rame appartenente alla classe dei carbonati (per la precisione \u00e8 un idrossido carbonato rameico), e risulta effervescente al contatto con l'acido cloridrico.\nMorfologia.\n\u00c8 quasi sempre microcristallina (strato d'alterazione dei minerali di rame), ma si trova anche sotto forma di strati fibrosi, in ammassi reniformi o efflorescenti.\nIn alcune cavit\u00e0 pu\u00f2 essere raramente rinvenuta malachite in piccoli cristalli aghiformi.\nOrigine e giacitura.\nSi origina per alterazione di minerali con presenza di rame.\nLuoghi di ritrovamento.\nI giacimenti sono tutti quelli secondari di rame. I maggiori giacimenti di malachite si trovano in Africa in Congo e Zambia, in Russia, Australia e Stati Uniti. I giacimenti pi\u00f9 noti dal punto di vista collezionistico sono: Ni\u017enij Tagil (Urali, Russia), Tsumeb (Namibia), Arizona (USA), Chessy (Francia).\nIn Italia.\nIn Italia il giacimento pi\u00f9 famoso si trova sull'isola d'Elba. \u00c8 presente anche a Usseglio e Lemie, nelle Prealpi lombarde e nelle miniere della Sardegna come in quelle di Fluminimaggiore e di Domusnovas.\nUtilizzo.\nPer il suo bel colore che va dal verde chiaro al verde scuro, ed il caratteristico accrescimento che la fa caratterizzare con zonature date da sfumature di tonalit\u00e0, la malachite viene utilizzata in gioielleria soprattutto come cabochon e in oggettistica semipreziosa. Tuttavia essendo un minerale con scarsa durezza, i manufatti in malachite possono rigarsi e rovinarsi facilmente, se usati e toccati senza attenzione.\nPregiati lavori di intaglio vengono dalla Cina e dalla Russia.\nSono famose le bellissime colonne in malachite della Cattedrale di Sant'Isacco a San Pietroburgo, pietra ampiamente utilizzata anche nel rivestimento delle sale della residenza estiva degli zar, il Palazzo d'Inverno, a San Pietroburgo. Le strisce sulla base della FIFA World Cup, come della Supercoppa italiana, sono di questa pietra.\nMalgrado alcune dicerie diffuse sul web \u00e8 la polvere prodotta durante la lavorazione ad essere tossica, del resto gli stessi siti (in genere parlano dei \"poteri\" delle pietre) segnalano di portarla a contatto della pelle solo se la pietra \u00e8 stata lucidata.\nI Greci e i Romani ne facevano amuleti ritenendo che proteggesse dagli infortuni. In miniera era chiamata \"verdura delle rocce\" per il suo colore che la mette in risalto sulla ganga rocciosa circostante.\nVeniva anche usato come pigmento pittorico, il pigmento era conosciuto con i nomi: \"verde azzurro di Spagna\", \"verde azzurro\", \"verde tedesco\", \"verde minerale\", \"verde azzurro di Magna Grecia\" e \"verde d'Alemagna\"."}
{"id": "352302", "revid": "767487", "url": "https://it.wikipedia.org/wiki?curid=352302", "title": "Georgeite", "text": "La georgeite \u00e8 un minerale."}
{"id": "352303", "revid": "90919", "url": "https://it.wikipedia.org/wiki?curid=352303", "title": "Aimo Stefano Diana", "text": ""}
{"id": "352304", "revid": "1442080", "url": "https://it.wikipedia.org/wiki?curid=352304", "title": "Pokrovskite", "text": "La pokrovskite \u00e8 un minerale."}
{"id": "352305", "revid": "767487", "url": "https://it.wikipedia.org/wiki?curid=352305", "title": "Mcguinnessite", "text": "La mcguinnessite \u00e8 un minerale."}
{"id": "352306", "revid": "1442080", "url": "https://it.wikipedia.org/wiki?curid=352306", "title": "Kolwezite", "text": "La kolwezite \u00e8 un minerale."}
{"id": "352307", "revid": "1442080", "url": "https://it.wikipedia.org/wiki?curid=352307", "title": "Glaukosphaerite", "text": "La glaukosphaerite \u00e8 un minerale."}
{"id": "352308", "revid": "122914997", "url": "https://it.wikipedia.org/wiki?curid=352308", "title": "Nullaginite", "text": "La nullaginite \u00e8 un minerale. \u00c8 stato rinvenuto nel giacimento di Otway situato nel distretto di Nullagine (contea di East Pilbara, regione di Pilbara, Australia occidentale) ."}
{"id": "352310", "revid": "228587", "url": "https://it.wikipedia.org/wiki?curid=352310", "title": "Rosasite", "text": "La rosasite \u00e8 un minerale, un idrossicarbonato di rame e zinco, che prende il nome dalle miniere di Rosas in provincia di Cagliari dov'\u00e8 stata scoperta.\nAbito cristallino.\nIn croste o microscopici cristalli.\nOrigine e giacitura.\nL'origine della rosarite \u00e8 secondaria, per cui si trova nei luoghi di ossidazione delle miniere di rame, zinco e piombo.\nForma in cui si presenta in natura.\nIn cristalli microscopici che formano delle masse globulari o botrioidale, cio\u00e8 mammellonari oppure in croste mammellonari fibrose."}
{"id": "352311", "revid": "1776051", "url": "https://it.wikipedia.org/wiki?curid=352311", "title": "Zincrosasite", "text": "La zincrosasite \u00e8 un minerale."}
{"id": "352312", "revid": "122850527", "url": "https://it.wikipedia.org/wiki?curid=352312", "title": "Idrozincite", "text": "L'idrozincite o fiore di zinco \u00e8 un minerale, un idrossicarbonato di zinco.\nIl nome deriva dal greco \u03cd\u03b4\u03c9\u03c1 = acqua e zinco, per la sua composizione chimica.\nDescritta per la prima volta da Kenngott, assistente al gabinetto di mineralogia dell'Universit\u00e0 di Vienna, nel 1853.\nAbito cristallino.\nCristalli tabulari appiattiti molto piccoli.\nOrigine e giacitura.\nL'origine \u00e8 secondaria, si ha soprattutto nelle zone di ossidazione dei giacimenti di zinco (blenda); infatti \u00e8 proprio la blenda, in presenza di acque contenenti ossigeno disciolto, di solfato ferrico e di carbonati alcalini e trasformarsi in idrozincite. Il minerale \u00e8 spesso associato a smithsonite ed emimorfite.\nLa paragenesi \u00e8 con emimorfite, smithsonite, auricalcite, sfalerite e cerussite.\nForma in cui si presenta in natura.\nSi presenta in cristalli, aggregati terrosi, polverulenti, raramente massivi; stalattiti e incrostazioni; anche in masse scagliose o porose. Frequenti anche le concrezioni mammellonari. Il minerale si trova anche in cristalli aghiformi, pisolitici o terrosi.\nCaratteri fisico-chimici.\nLa luminescenza \u00e8 blu chiara. Fragile, \u00e8 effervescente negli acidi e decomposto dall'acido cloridrico. Non fonde al cannello; calcinata alla fiamma del becco Bunsen, cede acqua e anidride carbonica, e si trasforma in ossido di zinco. Rispetto alla smithsonite ha meno densit\u00e0 e durezza.\nLocalit\u00e0 di ritrovamento.\nNel distretto di Bleiberg-Kreuth, in Carinzia, regione dell'Austria; nella provincia di Santander, in Spagna; a Mina Ojuela, in Messico; in Polonia, Algeria e Stati Uniti d'America.\nIn Italia si trova in masse concrezionate o compatte in tutti i giacimenti piombo-zinciferi compresi nelle rocce sedimentarie del periodo Triassico, tipo i Piani Resinelli, a Lecco; a Dossena e San Giovanni Bianco, sempre in Lombardia; a Monte Arera e in Val Vedra, nel comune di Oltre il Colle, provincia di Bergamo; alla miniera del Laghetto di Polzone; e alla miniera di Valle Seriana, nei comuni di Oneta, Gorno e Parre; infine, sempre in Lombardia si trova in masserelle compatte nel giacimento idrotermale di fluorite della Torgola, comune di Collio, provincia di Brescia.\nForma incrostazioni bianche sulle pareti delle gallerie della miniera di Monte Naro e della cava in Valle dei Mercanti e Torrebelvicino, in provincia di Vicenza.\nSi trova ancora nelle miniere di Monteneve e di Corvara, in Provincia autonoma di Bolzano e a Cave di Predil, in provincia di Udine.\nInfine nella miniera di Malfidano, nel comune di Buggeru e nelle miniere San Giovanni, Monteponi e Montecani, nel comune di Iglesias.\nUtilizzi.\nL'idrozincite contiene pi\u00f9 del 55% di zinco; quando \u00e8 presente in concentrazioni consistenti viene sfruttata industrialmente per ottenere zinco metallico."}
{"id": "352313", "revid": "1776051", "url": "https://it.wikipedia.org/wiki?curid=352313", "title": "Brianyoungite", "text": "La brianyoungite \u00e8 un minerale."}
