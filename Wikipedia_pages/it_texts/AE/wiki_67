{"id": "330917", "revid": "1161730", "url": "https://it.wikipedia.org/wiki?curid=330917", "title": "Muhammad Sa'id al-Sahhaf", "text": "Biografia.\nNacque ad al-Hilla, vicino Karbala, nel 1940. Nel 1963 ader\u00ec al Partito Ba'th e fu nominato ambasciatore in Svezia, Malaysia, India, Nazioni Unite e Italia, per poi tornare in Iraq nel 1992, anno in cui Saddam lo nomin\u00f2 ministro degli Esteri. \nNell'aprile del 2001 fu esonerato da questo incarico (ma i motivi di questo \"licenziamento\" rimangono ignoti, anche se era opinione comune che la sua azione diplomatica avesse ottenuto risultati peggiori rispetto a quelli del suo predecessore, Tareq Aziz: pare comunque che fosse stato Uday Hussein, figlio del dittatore, a suggerire al padre la sua rimozione. Venne comunque parzialmente ricompensato con l'assegnazione del Ministero dell'Informazione.\nDivenne famoso per le sue improbabili dichiarazioni durante la guerra in Iraq del 2003. Egli, il 7 aprile, afferm\u00f2 che non vi erano americani a Baghdad e che le truppe di Saddam stavano comodamente vincendo la guerra, al punto che i soldati americani, terrorizzati dai \"colleghi\" iracheni, si stavano suicidando, impiccandosi ai cancelli delle citt\u00e0. Malgrado la caduta ormai imminente del governo dittatoriale e il crollo militare, Sa\u02bf\u012bd al-Sa\u1e25\u1e25\u0101f si spinse molto in l\u00e0 nelle dichiarazioni: l'8 aprile dichiar\u00f2 che \"I carri armati statunitensi saranno catturati o bruciati. Gli americani si arrenderanno\".\nQueste dichiarazioni incaute lo resero il bersaglio preferito dei media occidentali: negli Stati Uniti venne soprannominato \"Baghdad Bob\" (riprendendo un famoso nomignolo di Jane Fonda, ovvero \"Hanoi Jane\"), mentre in Italia e nel Regno Unito fu ribattezzato \"Al\u00ec il Comico\" (con allusione al ministro della Difesa Ali Hassan al-Majid, il cui soprannome era \"\u02bfAl\u012b il Chimico\").\nInvolontariamente, Sa\u02bf\u012bd al-Sa\u1e25\u1e25\u0101f divenne un fenomeno mediatico: incominciavano a vendersi magliette con la sua faccia e i suoi slogan infausti; nacque un sito internet che lo prendeva in giro costantemente e che aveva circa 4.000 visite al secondo (WeLoveTheIraqiInformationMinister.com); attraverso alcuni fotomontaggi venne raffigurato durante le situazioni storiche pi\u00f9 svariate (la battaglia di Waterloo, lo sbarco in Normandia, il film \"Star Wars\").\nAnche se era ormai chiaro che le sue dichiarazioni erano fantasiose, nel mondo arabo al-\u1e62a\u1e25\u1e25\u0101f fu creduto per molto tempo: la televisione siriana, ad esempio, non trasmise immagini sulla guerra perch\u00e9 la giudicava ormai vinta dalle truppe irachene. Quando poi le truppe anglo-americane entrarono a Baghdad molti arabi, intervistati dai mass-media locali, furono costretti ad ammettere che al-\u1e62a\u1e25\u1e25\u0101f si era inventato tutto di sana pianta.\nA guerra ormai persa egli abbandon\u00f2 l'Iraq raggiungendo, secondo le truppe americane, la Siria. Il 25 giugno del 2003 il quotidiano londinese \"The Daily Mirror\" annunci\u00f2 la sua cattura, ma tale notizia non fu confermata n\u00e9 dalle autorit\u00e0 militari n\u00e9 dalla sua famiglia, che era stata intervistata da Abu Dhabi TV. Il giorno successivo egli stesso venne intervistato dalla stessa rete cui afferm\u00f2 di essersi arreso alle truppe americane, dichiarandosi non convinto dalle prove secondo cui Saddam Hussein era morto. Durante l'intervista egli fu molto reticente, e quasi sempre rispose alle domande con un \"s\u00ec\" o con un \"no\": secondo alcuni, per quelle dichiarazioni fu pagato $200,000. Una cosa era certa: al-\u1e62a\u1e25\u1e25\u0101f non era quel personaggio arrogante prepotentemente conosciuto durante il conflitto.\nDopo altre dichiarazioni alle autorit\u00e0 militari, al-\u1e62a\u1e25\u1e25\u0101f fu rilasciato dagli statunitensi: falsa era dunque la notizia, fatta trapelare ad arte da lui stesso, che si fosse impiccato. Trascorse gli ultimi anni negli Emirati Arabi Uniti con la sua famiglia."}
{"id": "330918", "revid": "486946", "url": "https://it.wikipedia.org/wiki?curid=330918", "title": "Mohammed Said al-Sahhaf", "text": ""}
{"id": "330921", "revid": "14691", "url": "https://it.wikipedia.org/wiki?curid=330921", "title": "Kenningar", "text": ""}
{"id": "330922", "revid": "547034", "url": "https://it.wikipedia.org/wiki?curid=330922", "title": "Embedded GPS INS", "text": "Embedded GPS INS (EGI) \u00e8 un sistema di sensori per la misurazione del moto. Si compone di un sistema Global Positioning System per la misurazione della posizione e di un sistema INS (Inertial Navigation System) per la misurazione dell'accelerazione e delle velocit\u00e0 angolari rispetto a tre assi coordinati. Le accelerazioni misurate da INS vengono integrate in velocit\u00e0 e posizione da un processore. Velocit\u00e0 e posizione calcolate in questo modo sono per\u00f2 soggette a una deriva, ovvero l'errore cresce sempre di pi\u00f9 nel corso del tempo. Per limitare questo errore e rendere la misura di velocit\u00e0 e posizione utilizzabile, un filtro di Kalman viene impiegato per correggere il risultato dell'integrazione usando le misurazioni del GPS."}
{"id": "330923", "revid": "1558977", "url": "https://it.wikipedia.org/wiki?curid=330923", "title": "Deformazioni nei fluidi", "text": "Nell'ambito dello studio della meccanica dei fluidi \u00e8 di notevole importanza conoscere quali siano le deformazioni e le relazioni che intercorrono tra sforzi e deformazioni nei fluidi. \nDeformazioni nei fluidi reali.\nLe relazioni tra deformazioni e sforzi in via del tutto generale sono contemplate nella voce apposita Deformazioni elastiche e plastiche; che \u00e8 il punto di partenza per capire quali siano le deformazioni nei fluidi reali. \nPer definire le deformazioni plastiche che avvengono in un fluido inteso come sistema continuo e isotropo bisogna rappresentare la velocit\u00e0 con cui un elemento di volume infinitesimo si muove entro il fluido in via del tutto generale con traslazioni rotazioni e deformazioni.\nStabilito in modo arbitrario un sistema di riferimento di un punto O che si muove a sua volta con velocit\u00e0 macroscopica formula_1 vicino al nostro punto P(x,y,z):\nDa queste relazioni generali si evince il moto del punto composto da:\nche in forma vettoriale si esprime nel rotore:\ndove formula_9 \u00e8 definita vorticit\u00e0.\ncon formula_11.\nForze di volume.\nLe forze di volume sono quelle forze proporzionali al volume del sistema continuo. Un esempio notevole \u00e8 una forza di volume proporzionale all'accelerazione di gravit\u00e0.\nForze di superficie.\nLe forze di superficie sono quelle forze agenti su un sistema continuo isotropo proporzionali alla superficie del sistema. Tipiche forze di superficie sono lo sforzo normale (pressione) e sforzo di taglio (taglio). \nLo sforzo di taglio in particolare \u00e8 quella forza che si oppone al moto di uno strato di fluido sull'altro (considerando lo spostamento lungo l'asse positivo delle x). Nel caso la forza attiva sia costante la forza che crea lo sforzo di taglio risulta proporzionale alla velocit\u00e0 v dello strato superiore alla superficie di contatto S e inversamente proporzionale alla profondit\u00e0 h; chiamiamo formula_12 questa forza:\ndove formula_14 \u00e8 il coefficiente di viscosit\u00e0 in formula_15.\nLo sforzo trasmesso dal moto dello strato superiore diventa:\nGeneralizzando si hanno gli sforzi di taglio:\nQueste relazioni sono note come formule di Newton.\nFluidi ideali.\nAlcuni liquidi hanno coefficiente di viscosit\u00e0 molto basso e coefficiente di comprimibilit\u00e0 molto alto, a tutti gli effetti si pu\u00f2 considerare il fluido come ideale inteso come quel fluido che ha volume costante (e quindi densit\u00e0 costante) e coefficiente di viscosit\u00e0 nullo.\nConseguenza pi\u00f9 notevole \u00e8 che per un fluido ideale non esistono sforzi di taglio poich\u00e9 questi dipendono direttamente dal coefficiente di viscosit\u00e0. In un fluido ideale gli sforzi si riducono solo a pressioni cio\u00e8 a sforzi normali:\nVale inoltre la legge di Pascal: in un fluido ideale la pressione in un punto \u00e8 indipendentemente dall'orientazione della superficie su cui agisce. Utilizzando le relazioni di Cauchy infatti si pu\u00f2 vedere che:"}
{"id": "330925", "revid": "729019", "url": "https://it.wikipedia.org/wiki?curid=330925", "title": "Cesare Mori", "text": "\u00c8 passato alla storia col soprannome di \"prefetto di ferro\" per i metodi utilizzati nella lotta alla mafia nel periodo in cui fu prefetto in Sicilia, dal 1924 al 1929. Fu nominato nel 1928 senatore del Regno d'Italia.\nInizi\u00f2 la carriera come funzionario di polizia, fino a essere nominato prima questore, poi prefetto.\nAder\u00ec al fascismo, iscrivendosi al Partito Nazionale Fascista il 21 febbraio 1926. Era una figura probabilmente priva di connotazioni politiche, che dimostr\u00f2 coraggio, dedizione e integrit\u00e0 nella difesa dello Stato e delle istituzioni, soprattutto nella lotta contro la mafia.\nIl regista Pasquale Squitieri nel 1977 gir\u00f2 un film, \"Il prefetto di ferro\", dedicato alla sua attivit\u00e0 di contrasto al fenomeno mafioso durante il suo periodo di attivit\u00e0 in Sicilia.\nBiografia.\nOrigini e formazione.\nNei primi anni di vita crebbe nel brefotrofio di Pavia con nome e cognome provvisori di \"Primo Nerbi\" (in quanto fu il primo orfano a essere accolto: Primo rest\u00f2 comunque il suo secondo nome); fu riconosciuto dai suoi genitori naturali nell'ottobre del 1879. La forma originaria del nome \"Cesare\", fu mutata in \"Cesare Primo\", con regio decreto del 25 giugno 1929.\nStudi\u00f2 presso l'Accademia Militare di Torino e fu trasferito nel 1895 a Taranto come tenente d'artiglieria, dove conobbe una ragazza, Angelina Salvi, che successivamente spos\u00f2, dimettendosi dal Regio Esercito.\nEntr\u00f2 quindi nel 1898 nel Corpo della regia guardia per la pubblica sicurezza, operando prima a Ravenna nella polizia politica, poi, dal 1903, a Castelvetrano, in provincia di Trapani e dal 1907 a Trapani.\nLa nomina a commissario e le prime esperienze in Sicilia.\nA Castelvetrano, nel trapanese, il \"delegato\" Mori cominci\u00f2 subito ad agire energicamente, usando quegli stessi metodi decisi, inflessibili e poco ortodossi che riprender\u00e0 \u2013 con un'autorit\u00e0 e una libert\u00e0 di azione incomparabilmente superiori \u2013 molti anni dopo in tutta la Sicilia. \nNel 1909 fu nominato commissario. In quegli anni comp\u00ec numerosi arresti e sfugg\u00ec a vari attentati. Scrisse il Procuratore Generale di Palermo:\nDopo 11 anni nel trapanese Mori fu trasferito a Firenze nel gennaio del 1915, con la carica di vice questore. Su quegli anni nell'isola scrisse il volume \"Tra le zagare oltre la foschia\".\nIn seguito a un inasprimento della situazione in Sicilia, coincidente con la guerra, vi fu presto rimandato nel 1916 al comando di squadre speciali mirate a una campagna contro il brigantaggio, le cui file si erano ingrossate con i renitenti alla leva.\nNel corso dei suoi rastrellamenti, Mori si distinse ancora una volta per i suoi metodi energici e radicali. A Caltabellotta, in una sola notte, fece arrestare pi\u00f9 di 300 persone; nel complesso, ottenne risultati molto positivi.\nQuando i giornali parlarono di \"Colpo mortale alla mafia\", Mori dichiar\u00f2 a un suo collaboratore:\nDecorato con due medaglie d'argento al valore militare, fu promosso questore nel novembre 1917 e inviato ad Alessandria. Mori divenne successivamente questore a Torino e poi a Roma (come facente funzioni).\nLa promozione a prefetto e l'incarico a Bologna.\nPromosso prefetto a disposizione nell'aprile 1920 mantenendo per qualche mese anche la questura di Roma, assunse la carica di Prefetto di Bologna dall'8 febbraio 1921 al 20 agosto 1922, e fu \u2013 da ligio servitore dello Stato deciso ad applicare la legge in modo inflessibile \u2013 tra i pochi membri delle forze dell'ordine a opporsi allo squadrismo dei fascisti. Da Prefetto, Mori condusse anche indagini sull'eccidio di Palazzo d'Accursio del 21 novembre 1920, condannando sia socialisti sia fascisti.\nIl \"crescendo\" della tensione politica avvenne in seguito al ferimento di \"Guido Oggioni\", fascista e vicecomandante della \"Sempre Pronti\", mentre tornava da una spedizione punitiva contro i \"rossi\", e all'uccisione di Celestino Cavedoni, segretario del Fascio. Mori si oppose alle rappresaglie violente e alle spedizioni punitive dei fascisti, inviando contro di loro la polizia, e fu per questo contestato. Nell'agosto 1922 fu trasferito dal governo Facta come prefetto a Bari. Collocato quindi a disposizione il 22 novembre, dopo la marcia su Roma, si ritir\u00f2 con la moglie a Firenze.\nIl ritorno in Sicilia nel contrasto a \"cosa nostra\".\nPer la sua fama di uomo energico, non in contatto con la mafia locale e conoscitore della Sicilia, fu richiamato in servizio il 28 maggio 1924 dal ministro dell'Interno Federzoni. Mussolini, che era appena rientrato da una visita ufficiale in Sicilia (a Palermo e Trapani), dispose l'invio in Sicilia di Mori e poi anche del magistrato Luigi Giampietro come procuratore generale. Mori fu nominato prefetto di Trapani, dove arriv\u00f2 il 2 giugno 1924 e dove rimase fino al 12 ottobre 1925. Come primo provvedimento ritir\u00f2 subito tutti i permessi d'armi e nel gennaio 1925 nomin\u00f2 una commissione provinciale che doveva provvedere ai nullaosta (resi obbligatori) per il campieraggio e la guardian\u00eda, attivit\u00e0 tradizionalmente controllate dalla mafia.\nDopo l'ottimo lavoro in provincia di Trapani, Benito Mussolini nomin\u00f2 Mori prefetto di Palermo, dove si insedi\u00f2 il 20 ottobre 1925, con poteri straordinari e con competenza estesa a tutta la Sicilia, al fine di sradicare il fenomeno mafioso nell'isola. Questo il testo del telegramma inviato da Mussolini:\nMori si insedi\u00f2 quindi a Palermo il 1\u00ba novembre dello stesso anno e vi rimase fino al luglio 1929. Qui attu\u00f2 una durissima repressione verso la malavita e la mafia, colpendo anche bande di briganti e signorotti locali. La sua azione continu\u00f2 per tutto il biennio 1926-27 e ottenne significativi risultati.\nIl 1\u00ba gennaio 1926 comp\u00ec quella che probabilmente fu la sua pi\u00f9 famosa azione, e cio\u00e8 quello che viene ricordato come l'assedio di Gangi, paese roccaforte di numerosi gruppi criminali. Con numerosi uomini dei Carabinieri e della Polizia fece rastrellare il paese casa per casa, arrestando banditi, mafiosi e latitanti vari. I metodi attuati durante quest'azione furono particolarmente duri e Mori non esit\u00f2 a usare donne e bambini come ostaggi per costringere i malavitosi ad arrendersi. Fu proprio per la durezza dei metodi utilizzati che venne soprannominato \"Prefetto di Ferro\". Nel 1927 arrest\u00f2 e fece condannare all'ergastolo Vito Cascio Ferro, boss della mafia siciliana e americana, che aveva assassinato Joe Petrosino.\nDopo essersi iscritto al Partito nazionale fascista nel febbraio del 1926, espose i principi della sua azione, ossia: ripristinare l\u2019autorit\u00e0 dello Stato, ottenere il sostegno delle popolazioni e distinguere tra una presunta omert\u00e0 \u00abpura\u00bb e un\u2019omert\u00e0 degenerata.\nNei tribunali le condanne per i mafiosi cominciarono a essere durissime. Qualcuno riporta tra le \"vittime eccellenti\" anche il generale di Corpo d'Armata, ed ex ministro, Antonino Di Giorgio, che avrebbe richiesto sostegno, in un colloquio riservato, a Mussolini, cosa che non impedir\u00e0 n\u00e9 il processo n\u00e9 il pensionamento anticipato dell'alto ufficiale e le dimissioni da deputato nel 1928. . Quando seppe della sua presenza a Roma per i funerali del Maresciallo Diaz, Mussolini convoc\u00f2 il generale Di Giorgio per chiedere conferma delle tante lamentele sull'operato di Mori. Il generale, su richiesta del \"duce\", appena rientrato a Palermo, lo relazion\u00f2 per iscritto. Dell'incontro venne a sapere il prefetto che, in via preventiva, confezion\u00f2 un attacco diretto verso il generale. Mussolini cerc\u00f2 di riavvicinare i due contendenti, ma il generale (in un nuovo colloquio con Mussolini) non ne volle sapere ed energicamente rifiut\u00f2 la proposta. Rientrato a palazzo dei Normanni (dove a poca distanza conviveva con il prefetto), il generale attacc\u00f2 con veemenza il prefetto e decise spontaneamente di dimettersi da ogni carica e ritirarsi a vita privata. Ben presto per\u00f2 circoli politico-affaristici di area fascista collusi con la mafia riuscirono a indirizzare, con attivit\u00e0 di dossieraggio, le indagini di Mori e del procuratore generale Luigi Giampietro sull'ala radicale del fascismo siciliano, coinvolgendo anche il federale e deputato del PNF Alfredo Cucco, uno dei massimi esponenti del fascio dell'isola. Cucco nel 1927 venne addirittura espulso dal PNF e dalla Camera \"per indegnit\u00e0 morale\" e sottoposto a processo con l'accusa di aver ricevuto denaro e favori dalla mafia, venendo assolto in appello quattro anni dopo, ma nel frattempo il fascio siciliano fu decapitato dei suoi elementi radicali. L'eliminazione di Cucco dalla vita politica dell'isola favor\u00ec l'insediamento nel PNF siciliano dei latifondisti dell'isola, talvolta essi stessi collusi o quantomeno contigui alla mafia. Al posto di Cucco venne nominato segretario federale del PNF Ugo Parodi di Belsito.\nA questa azione si aggiunse quella delle \"lettere anonime\", che tempestarono le scrivanie di Mussolini e del ministro della Giustizia Alfredo Rocco, avvisando dell'esasperazione dei palermitani e minacciando rivolte se l'operato eccessivamente moralistico di Giampietro non si fosse moderato. Contestualmente il processo a Cucco si rivel\u00f2 uno scandalo, nel quale Mori venne dipinto dagli avvocati di Cucco come un persecutore politico.\nIl 10 gennaio 1928 l'Universit\u00e0 di Palermo confer\u00ec a Mori la laurea \"honoris causa\" in giurisprudenza. In quei mesi fu anche Presidente della Camera di commercio di Palermo.\nIl 22 dicembre 1928 fu nominato Senatore del Regno e insieme con lui anche il procuratore Luigi Giampietro.\nPochi mesi dopo, nel giugno 1929 il prefetto Mori fu posto a riposo \"per anzianit\u00e0 di servizio\" dal successivo 16 luglio (35 anni per i prefetti), mentre Giampietro lasci\u00f2 per limiti d'et\u00e0 nel 1931. Il regime fascista dichiar\u00f2 orgoglioso che la mafia era stata sconfitta. Molti esponenti mafiosi o erano emigrati o erano rimasti nei paesi in attesa di tempi migliori, riemergendo dopo lo sbarco degli alleati in Sicilia nel luglio 1943.\nGli ultimi anni e la morte.\nAppena tornato dalla Sicilia fu nominato liquidatore del \"Sindacato infortuni imprenditori\" con sede a Bari, nel luglio 1929 e vi rest\u00f2 fino al 1932.\nCome senatore continu\u00f2 a occuparsi dei problemi della Sicilia, sui quali seguit\u00f2 a rimanere ben informato, ma ormai senza potere effettivo e sostanzialmente emarginato.\nLa sua abitudine di sollevare il problema della mafia era vista con fastidio da alcune autorit\u00e0 come il sottosegretario all'Interno, dal quale il 30 marzo 1930 fu invitato a \"non parlare pi\u00f9 di una vergogna che il fascismo ha cancellato\", probabilmente per essersi prestato ad alcune contese interne tra le fazioni siciliane del fascismo col pretesto della lotta alla mafia, come nel caso dell'arresto di Cucco. Mori scrisse le sue memorie nel 1932 con il titolo \"Con la mafia ai ferri corti\". Nel novembre 1929 Mori, insieme a tre fidati collaboratori, giunse a Udine con l'incarico di presiedere il neo costituito Consorzio di 2\u00ba grado dell'Istria che, sovrapponendosi al Consorzio per la bonifica integrale della Bassa friulana, aveva la funzione di controllare la litigiosit\u00e0 dei proprietari che aveva provocato la paralisi dei lavori.\nPoco dopo la scomparsa della moglie (avvenuta nel marzo 1942), ormai sofferente per un tumore alla cistifellea che lo aveva costretto a trasferirsi a Udine nel 1941, in un appartamento preso in affitto in via Aquileia, il Senatore Mori cess\u00f2 di vivere tra le braccia del suo fedele autista Lino Vidotti alle ore 5.00 del 5 luglio 1942, due giorni dopo aver firmato l'ultima delibera del Consorzio che dirigeva. \u00c8 sepolto a Pavia. Ancora oggi a Pagnacco (UD) si trova Villa Mori, nella quale visse per alcuni anni. Le sue carte furono donate all'archivio di Stato di Pavia (fondo Mori) nel 1969 da Carolina Mori, nipote di Cesare Mori, il fondo archivistico contiene documentazione dell\u2019attivit\u00e0 del prefetto, in particolar modo nella repressione della mafia. Delle 46 buste conservate nel fondo due possono essere consultate solo dietro autorizzazione del Ministero dell'interno poich\u00e9 contengono atti riservati.\nI risultati dell'azione in Sicilia.\nDurante l'invio in Sicilia come prefetto plenipotenziario Mori si avvalse dell'opera del maresciallo dei Reali Carabinieri Francesco Span\u00f2, e gi\u00e0 a fine 1925 ottenne i primi successi: oltre 700 arresti di mafiosi accusati di omicidio, abigeato, grassazione, operati con fulminee azioni nelle Madonie, a Misilmeri, a Marineo, a Piazza Armerina. Segu\u00ec un'operazione, forse la pi\u00f9 spettacolare, nel comune di Gangi, tra Nicosia e Castelnuovo, dove da oltre un trentennio spadroneggiavano le bande degli Andaloro e Ferrarello, bande che vennero interamente catturate.\nMarzo e aprile 1926 videro nuovi successi e nuovi arresti a Termini Imerese, a Marsala, a Mazzarino, a Castelvetrano, a Gibellina. Cos\u00ec di seguito, mese dopo mese, centinaia di arresti liberarono dalla piovra ampie aree della Sicilia.\nIl 26 maggio 1927, in apertura del dibattito sul bilancio dell'Interno, Mussolini tenne alla Camera uno dei discorsi pi\u00f9 famosi ed anche uno dei pi\u00f9 lunghi: il cosiddetto discorso dell'Ascensione, di cui citiamo un passo: \u00ab\u00c8 tempo che io vi riveli la mafia. Ma, prima di tutto, io voglio spogliare questa associazione brigantesca da tutta quella specie di fascino, di poesia, che non merita minimamente. Non si parli di nobilt\u00e0 e di cavalleria della mafia, se non si vuole veramente insultare tutta la Sicilia. Vediamo. Poich\u00e9 molti di voi non conoscono ancora l'ampiezza del fenomeno, ve lo porto io sopra un tavolo clinico: ed il corpo \u00e8 gi\u00e0 inciso dal mio bisturi\u00bb.\nCos\u00ec Mussolini scandisce momenti e cifre dell'offensiva scatenata dal fascismo contro il fenomeno mafioso: successi ottenuti non solo in termini di repressione e di miglioramento dell'ordine pubblico. Ma il successo maggiore fu l'aver ripristinato l'autorit\u00e0 dello Stato. Ecco i dati: rispetto al 1923, nel 1926 gli omicidi erano passati da 675 a 299, le rapine da 1200 a 298, gli abigeati da 696 a 126, le estorsioni da 238 a 121, i danneggiamenti da 1327 a 815, gli incendi dolosi da 739 a 469, i ricatti da 16 a 2.\nSono successi significativi che avvalorano la capacit\u00e0 operativa del prefetto Mori. Questi, continuando nella sua operazione, punta sui patrimoni sospetti: si aprono inchieste sulle amministrazioni comunali, si indaga sui beni di provenienza sospetta, pretendendo che ne venga dimostrata la liceit\u00e0, pena la confisca.\nA tutto ci\u00f2 faceva seguito la continua attenzione di Mussolini che sollecitava, con lettere e telegrammi, di perseverare nell'azione e l'accelerazione dei processi.\nNel 1929 l'opera del prefetto di ferro si pot\u00e9 considerare conclusa con l'indiscussa vittoria del nuovo Stato sulla mafia.\nCertamente si cerc\u00f2 di fermare l'azione dello Stato in diversi modi. Una petizione fu inviata a Mussolini, firmata da 400 fascisti trapanesi, con la quale si chiedeva di allontanare \u00abl'antipatriottico prefetto di Bologna amico dei bolscevichi\u00bb. La risposta di Mussolini fu fulminea: l'immediata espulsione dal partito dei firmatari della petizione. Per gli stessi motivi, a febbraio 1927, venne sciolto d'autorit\u00e0 il fascio di Palermo, rinviandone addirittura a giudizio il segretario, l'On. Alfredo Cucco, che fu poi processato e assolto.\nUn ufficiale della Milizia, accusato di connivenza con la criminalit\u00e0, fu condannato a dieci anni, tutti scontati.\nNel maggio 1927 venne sciolto anche il fascio di Catania.\nLa mafia per sopravvivere dovette emigrare oltre Atlantico e si risvegli\u00f2 in Sicilia soltanto nel 1943 con lo sbarco angloamericano.\nGli USA utilizzarono la mafia americana per controllare la Sicilia: don Calogero Vizzini, uno dei capi della mafia, indicava agli alleati gli uomini giusti da mettere alla guida dei Comuni e delle Province."}
{"id": "330926", "revid": "72396", "url": "https://it.wikipedia.org/wiki?curid=330926", "title": "Inertial Measurement System", "text": ""}
{"id": "330927", "revid": "767487", "url": "https://it.wikipedia.org/wiki?curid=330927", "title": "Diplodocoidea", "text": "I diplodocoidei (Diplodocoidea) sono una superfamiglia di dinosauri sauropodi vissuta nel Giurassico e nel Cretaceo.\nCaratteristiche.\nA questo gruppo sono ascritti alcuni dei dinosauri pi\u00f9 famosi, come \"Brontosaurus\", \"Apatosaurus\" e \"Diplodocus\". I diplodocoidei erano generalmente animali enormi, dotati di un collo lunghissimo tenuto orizzontalmente, e di una coda ancor pi\u00f9 lunga. Alcuni di questi animali, per\u00f2, erano caratterizzati da colli insolitamente corti (ad es. \"Brachytrachelopan\"). Le caratteristiche che distinguevano i diplodocoidei dagli altri sauropodi includevano anche zampe piuttosto corte e un cranio lungo e basso, vagamente simile a quello di un cavallo, dotato di denti posti nella parte anteriore della mascella e simili a pioli. Sul cranio, l'apertura nasale era unica e posta alla sommit\u00e0.\nClassificazione tassonomica.\nIl gruppo \u00e8 composto da tre famiglie: i rebbachisauridi, i dicreosauridi e i diplodocidi veri e propri. I primi non sono molto ben conosciuti, ma sembrerebbero includere forme primitive relitte, del Cretaceo dei continenti meridionali. Gli altri due gruppi sono spesso classificati insieme nel clade dei Flagellicaudata (\"code a frusta\"). Questo gruppo aveva caratteristiche vertebre con spine neurali bifide, \"chevron\" divisi in due e code lunghissime con vertebre finali simili a bastoncini mancanti di archi neurali. Questi diplodocoidi, inoltre, sembrerebbero aver conservato nelle ossa della caviglia alcuni caratteri giovanili o embrionali.\nEvoluzione e diffusione.\nI diplodocoidei si svilupparono verso l'inizio del Giurassico superiore, e alla fine del periodo raggiunsero la loro massima diffusione: in particolare nella Morrison Formation degli Stati Uniti, i diplodocoidei furono tra i dinosauri pi\u00f9 comuni. Resti fossili sono noti anche in Europa e in Africa. Nel Cretaceo, forse per la concorrenza di gruppi di erbivori pi\u00f9 evoluti (ornitopodi) i diplodocoidei diminuirono drasticamente, e solo i primitivi rebbachisauridi e i dicreosauridi sopravvissero in Sudamerica e in Africa, dove la concorrenza era minore.\nTassonomia.\nDi seguito \u00e8 mostrato un cladogramma tratto dal lavoro di Tschopp e colleghi (2015):"}
{"id": "330929", "revid": "785863", "url": "https://it.wikipedia.org/wiki?curid=330929", "title": "L'imbattibile Daitarn 3", "text": " \u00e8 una serie televisiva anime giapponese di genere mecha, prodotta dalla Sunrise e creata da Yoshiyuki Tomino, autore anche di \"Gundam\", con il mecha design di Kunio \u014ckawara e le musiche di Takeo Watanabe e Y\u016bshi Matsuyama.\nProduzione e distribuzione.\nLa serie, composta di 40 episodi, fu realizzata nel 1978, e trasmessa per la prima volta in Italia nel 1980 col titolo Daitarn III.\nTrama.\nAll'inizio del XXI secolo, strani avvenimenti e misteriose sparizioni di persone iniziano ad accadere sulla Terra. Dietro ci sono i Meganoidi, cyborg creati su Marte dal professor Haran Sozo, sfuggiti al suo controllo. A capo della loro collettivit\u00e0 ci sono il malvagio Don Zauker (Don Zauser nell'originale giapponese), un robot dalla struttura fisica primitiva con un cervello umanoide, che si esprime in modo inintelligibile; e Koros, la sua sacerdotessa e interprete, un'inquietante cyborg femminile dal fascino glaciale.\nI Meganoidi vogliono schiavizzare l'umanit\u00e0 e trasformare i \"migliori\" esemplari in Meganoidi. Hanno sviluppato una tecnologia sorprendente con la quale hanno realizzato le Macchine della Morte, una strana sorta di astronavi/robot, spesso dotate di immense mani, che rende i Comandanti Meganoidi in grado di trasformarsi in Megaborg, enormi robot da combattimento.\nA contrastare i loro piani c'\u00e8 Haran Banjo, il figlio del professor Sozo, che pilota il gigantesco robot trasformabile Daitarn 3. Lo affiancano Garrison Tokida (maggiordomo tuttofare) e Beauty Tachibana (bionda mozzafiato, figlia di un famoso imprenditore ex-socio in affari del padre di Banjo). A loro presto si aggiungono Reika Sanjo (ex agente dell'Interpol) e il piccolo Toppy (orfano salvato da Reika nella seconda puntata).\nLa trama si sviluppa in maniera episodica. A poco a poco si svela il passato di Haran Banjo, la sua spettacolare fuga da Marte con i Meganoidi alle calcagna e le ragioni del suo odio per loro. Una serie di mirabolanti avventure e combattimenti, che spaziano dalla fantascienza all'avventura e all'horror, conducono Banjo e i suoi compagni a sostenere la battaglia finale, nel disperato tentativo di sventare il folle piano di Koros e di sconfiggere il suo ultimo, potentissimo avversario, Don Zauker, che vuol far collidere Marte con la Terra.\nPersonaggi.\nEroi.\n28 anni, il protagonista. Forte, giovane, atletico, affascinante, carismatico, simpatico, caratteristici capelli blu, rappresenta una sorta d'incrocio tra gli eroi dei film di arti marziali, delle quali si dimostra formidabile maestro (uccide una quantit\u00e0 sterminata di meganoidi anche a mani nude, forte del concetto che \u00abl'uomo \u00e8 superiore alla macchina\u00bb), e un agente segreto alla 007, cosicch\u00e9 gli episodi, come anche le scene d'azione, sono ispirati a entrambi i modelli. A rendere Banjo interessante \u00e8 soprattutto l'odio irriducibile per i meganoidi: pochissimi scampano alla sua furia distruttiva, perch\u00e9 \u00abil mio obiettivo \u00e8 di uccidere il maggior numero di meganoidi possibile\u00bb.\nAvversari.\nI erano originariamente esseri umani, meccanizzati e resi cyborg a servizio degli uomini per lo sviluppo e colonizzazione del pianeta Marte; a partire da un certo momento in poi si sono per\u00f2 ribellati alle direttive dei loro creatori. Una particolare categoria di meganoidi \u00e8 costituita da comandanti e soldati donne.\nIl Megaborg: Robot lottatori. &lt; Cos\u00ec vengono definiti da Banjo &gt;\nCaratteristiche.\nA differenza di altre serie di genere \"mecha\" coeve, in Daitarn 3 prevale un tono giocoso che la rende atipica: il Daitarn \u00e8 uno dei pochi robot giganti dotati di mimica facciale, come i successivi Trider G7 e i Transformers (alcuni personaggi di quest'ultima serie, i Triple Changer, dispongono anche di pi\u00f9 di una modalit\u00e0 veicolare, come Daitarn e a differenza di quasi tutti gli altri Transformers che ne hanno una sola). La serie stessa risulta spesso una parodia di serie \"mecha\" precedenti: per esempio nell'episodio 20 le due assistenti di Banjo sono sostituite dai meganoidi, ma il protagonista se ne accorge subito perch\u00e9 \u00abNon hanno lo stesso vestito di sempre\u00bb, ironizzando sul fatto che nei cartoni animati dell'epoca i protagonisti fossero sempre vestiti allo stesso modo (il che rendeva possibile tagliare i costi di animazione riutilizzando pi\u00f9 volte certi segmenti).\nSono presenti dozzine di citazioni da cinema, letteratura, fumetti e televisione: ad esempio, nell'episodio 32 la base dei Meganoidi \u00e8 uguale alla Morte Nera di Guerre stellari; nell'episodio 36, dove Banjo \u00e8 oggetto di tortura psicologica, uno dei cattivi si chiama Phroid, parodia di Sigmund Freud; nell'episodio 10 Banjo prende parte alle riprese di un film di Kung Fu e cos\u00ec via.\nParticolare anche \u00e8 l'approfondimento psicologico che si evidenzia in alcuni episodi sul vissuto dei meganoidi\nTecnologia.\nTecnologia di Banjo.\nBanjo dispone di un videotelefono da polso, che utilizza essenzialmente per comunicare con la base ed \u00e8 armato con una AutoMag M-180 calibro .44AMT che a differenza della pistola reale \u00e8 anche trasformabile in un fucile.\nIl Daitarn 3.\nCon i suoi quasi 120 metri di altezza, Daitarn 3 \u00e8 uno dei \"mecha\" pi\u00f9 alti mai ideati. Tuttavia \u00e8 superato, ad esempio, dal Danguard Ace, dal Gunbuster (200 metri), dal Getter Emperor (scala planetaria), dal Arc-Gurren-Lagann (scala Arca) e dallo Sfondamento dei cieli Gurren Lagann (nome originale Tengen toppa Gurren Lagann, che nella sua forma definitiva raggiunge le dimensioni di un'intera galassia).\nNella lega del Daitarn 3 compaiono acciaio e l'oro sottratto dalle miniere meganoidi di Marte, battezzato . Il Daitarn 3 ha diverse configurazioni:\nLa Mach Patrol.\nLa \u00e8 il veicolo trasformabile di Haran Banjo: in configurazione \"Auto\" ha la sagoma di un veicolo, in dotazione alle forze di polizia. Nella configurazione \"Aero-Sistema\", nella versione originale il veicolo \u00e8 chiamato quando \u00e8 in questa configurazione, si trasforma in un aereo. In modalit\u00e0 attacco Daitarn, il veicolo base della Mach Attacker, \u00e8 allogiato all'interno del corpo base Daitarn. L'alloggio \u00e8 sito tra le gambe del robot.\nLa configurazione auto stradale \u00e8 ispirata ad una Dodge Charger del 1970.\nTecnologia dei Meganoidi.\nI Megaborg.\nQuasi tutti i Comandanti Meganoidi sono in grado di trasformarsi in , giganteschi robot lottatori (come vengono definiti da Banjo nella prima puntata), che di solito rispecchiano la loro personalit\u00e0. Il processo, reversibile, \u00e8 spesso innescato da una particolare macchina dotata di 4 emettitori, che riversano sul Comandante Meganoide una grande quantit\u00e0 di energia per potenziarne il fisico, producendo un caratteristico effetto \"a piramide\". Nell'episodio 39 compare un singolare Comandante \"mutaforma\", Nendol, che \u00e8 in grado di trasformarsi senza l'aiuto della macchina in un Megaborg di consistenza \"gelatinosa\". Egli infatti si limiter\u00e0 a esclamare: \u00abper la suprema Koros\u00bb, dopodich\u00e9 assumer\u00e0 le fattezza di Megaborg.\nSolo chi ha lo \"status\" di Comandante pu\u00f2 trasformarsi in Megaborg: gli altri devono unirsi ad altri Meganoidi per formare un Megaborg. Il Megaborg cos\u00ec costituito mostra le differenti personalit\u00e0 dei suoi componenti. Nell'episodio 16, a un gruppo di teppisti divenuti Meganoidi viene concesso di trasformarsi in un unico Megaborg, combinando i loro corpi. Negli episodi 36 e 38 tre sub-Comandanti devono unirsi per formare il Megaborg. Il \"Megaborg Supremo\", che compare nel 13\u00ba episodio, \u00e8 un robot gigante pilotato da una Guardia Imperiale (grado differente da quello di Comandante, ma parimenti importante) da una cabina interna.\nNella puntata 37, il comandante Kidogawa si tramuta in megaborg ricorrendo a una sorta di bracciale da polso. Per farlo tornare in forma umana, il Daitarn colpir\u00e0 proprio il particolare oggetto.\nLa Macchina della Morte.\nLa \u00e8 una nave di notevoli dimensioni, dotata di giganteschi arti meccanici, usata come mezzo di appoggio e di combattimento dai Comandanti Meganoidi, come mezzo di trasporto o di offesa. La vediamo in alcuni episodi dotata di un paio di enormi mani, con le quali la macchina della Morte cattura il Daitarn 3 semplicemente \"impugnandolo\".\nEdizioni televisive e home-video italiane.\nLa prima edizione della serie \u00e8 stata realizzata per la televisione dalla ITB (Italian TV Broadcasting) e trasmessa per la prima volta nel 1980 col titolo \"Daitarn III\".\nNel 1995 la Yamato Video ha distribuito la prima edizione per home video della serie in 10 VHS con 4 episodi ciascuna; in questo caso il titolo era \"Daitarn 3\", simile a quello televisivo. Nello stesso anno la Hobby &amp; Work in collaborazione con la Yamato Video, pubblic\u00f2 una seconda edizione divisa in 20 VHS contenenti 2 episodi l'una.\nNel 2000 la Dynamic Italia ha pubblicato una nuova edizione in home video dal titolo \"L'Imbattibile Daitarn 3 Deluxe Edition\", composta di 10 VHS con 4 episodi ciascuna. La serie \u00e8 rimasterizzata e affianca un nuovo doppiaggio a quello originale. Ogni episodio presenta le due versioni del doppiaggio. Nel 2006 la Dynit ha pubblicato questa edizione in 10 DVD, sempre con il titolo \"L'imbattibile Daitarn 3\".\nLa seconda edizione \u00e8 stata trasmessa in TV per la prima volta dal 25 giugno 2001 su LA7, poi replicata nel 2013 e nel 2019 su Ka-Boom.\nIl 27 febbraio 2019 \u00e8 stato distribuito da Dynit un cofanetto della serie completa in alta definizione su Blu-ray Disc.\nDoppiaggio.\nIl primo doppiaggio italiano \u00e8 stato eseguito presso lo studio Edizioni Miguel e diretto da Antonia Forlani. Il secondo doppiaggio \u00e8 stato eseguito presso la SEFIT-CDC ed \u00e8 diretto da Serena Verdirosi, con la traduzione di Laura Giordano e i dialoghi di Michele Gelli e Vincenzo Martella.\nOpere derivate.\nBanjo \u00e8 anche il protagonista di una serie di \"light novel\", alcuni dei quali illustrati da Haruhiko Mikimoto e inseriti nel volume \"Haruhiko Mikimoto Illustrations\", pubblicato anche in Italia da Granata Press."}
{"id": "330932", "revid": "14691", "url": "https://it.wikipedia.org/wiki?curid=330932", "title": "Neanderthal", "text": ""}
{"id": "330956", "revid": "93556", "url": "https://it.wikipedia.org/wiki?curid=330956", "title": "Grendel", "text": "Nel poema epico anglosassone medioevale \"Beowulf\", Grendel \u00e8 il primo dei tre antagonisti che l'eroe (Beowulf) deve affrontare. Appare anche in alcune altre opere che raccontano le vicende del personaggio Beowulf, per esempio la saga di Hr\u00f3lf Kraki.\nGrendel come mostro.\nSebbene lo scontro Beowulf-Grendel sia spesso indicato come una delle incarnazioni pi\u00f9 \"pure\" del \"topos\" mitologico della battaglia fra l'eroe e il mostro (San Giorgio e il Drago), esso \u00e8 probabilmente l'essenza perfetta del male puro: un aspetto mai visibile, una forza sovrumana e attivit\u00e0 notturna bastano gi\u00e0 per far immaginare la sua natura sfuggevole e allo stesso tempo inumana. Diretto \"discendente di Caino\" e quindi \"in continua guerra contro Dio\", mostra parte della sua corporatura solo col braccio mozzato (e la pelata) nello scontro con Beowulf: un arto quasi animale con cinque dita provviste di artigli duri come il ferro, impossibili da scalfire.\nStudi del XX secolo sulle parole chiave nel poema dimostrano che \"Grendel\" potesse essere qualcosa di simile ai troll o i pi\u00f9 selvaggi orchi; per quest'ultimi gi\u00e0 il poema indica la razza del mostruoso Grendel come \"Orc-n\u00e9as\", che sembra significare \"cadaveri di Orcus\", dove il termine \"orcus\" \u00e8 l'originale latino e pu\u00f2 essere interpretato come sinonimo di Orco, inteso come divinit\u00e0 oppure come sinonimo di Inferi.\nRuolo nel Beowulf.\nCome primo antagonista del poema, \"Grendel\" appare fin dalle prime pagine come un'orrida creatura che improvvisamente terrorizza ogni notte la reggia del re danese Hrothgar, \"Il Cervo\". Ben presto noto dappertutto per la sua incredibile ferocia, in molti cercano di fermarlo, ma senza successo. Per pi\u00f9 di dieci anni l'essere vaga libero per le terre del Danelaw, finch\u00e9 un guerriero dei Geati di nome \"Beowulf\" (figlio di Ecg\u00feeow e quindi amico di Hrothgar) accorre ad aiutare il re.\nGiunto nella sua reggia decide di affrontare l'essere a mani nude, in quanto desideroso di affrontarlo alla pari. Passa la notte all'interno di Heorot assieme ai suoi quattordici uomini, e il mostro arriva: un guerriero viene ucciso, ma Beowulf riesce a raggiungere Grendel prima che riesca a spargere altro sangue. L'essere nota subito la forza incredibile dell'uomo e ben poco riesce a fare nella sua stretta. Alla fine, preso per il braccio, viene brutalmente privato dell'arto e cacciato nella brughiera posta diverse miglia dalla reggia dei danesi; tornando nella sua tana, muore infine per dissanguamento. La madre cerca in seguito di vendicarlo, ma sempre Beowulf la uccider\u00e0."}
{"id": "330959", "revid": "339392", "url": "https://it.wikipedia.org/wiki?curid=330959", "title": "Mohammed Saeed al-Sahaf", "text": ""}
{"id": "330961", "revid": "125173878", "url": "https://it.wikipedia.org/wiki?curid=330961", "title": "Number Ones (Michael Jackson)", "text": "Number Ones \u00e8 una compilation che raccoglie tutti i singoli arrivati alla posizione numero uno delle classifiche mondiali della popstar statunitense Michael Jackson, da \"Off the Wall\" (1979) ad \"Invincible\" (2001), e pubblicata il 18 novembre 2003.\nContemporaneamente all'uscita della raccolta venne pubblicato (separatamente) anche l'omonimo DVD contenente 15 videoclip. La compilation ha venduto oltre 10 milioni di copie in tutto il mondo piazzandosi al primo posto delle classifiche in molti paesi.\nOltre ad includere i vecchi successi questa raccolta include anche due tracce bonus: \"Break of Dawn\", tratta dall'ultimo album in studio di Jackson, \"Invincible\", e \"One More Chance\", canzone inedita scritta in collaborazione con R. Kelly.\nAlla sua pubblicazione la compilation vendette oltre 121.000 copie nella sua prima settimana nelle classifiche statunitensi, mentre ci si aspettavano vendite per circa 85.000 o un massimo di 100.000 copie, a causa delle accuse su Jackson che piovvero su di lui negli stessi giorni della pubblicazione. L'album esord\u00ec pertanto alla numero 13 della classifica generale di \"Billboard\".\nNel 2007 \u00e8 stato rimasterizzato in Edizione DBS.\nIl 29 giugno 2009, a seguito della scomparsa di Jackson, l'album \u00e8 tornato in testa alle classifiche di tutto il mondo; solo negli Stati Uniti ha venduto oltre 349.000 copie in una settimana. Secondo \"Nielsen Soundscan\", la compilation ha venduto oltre 2 milioni di copie solo negli Stati Uniti, nei primi mesi dopo la morte dell'artista, raggiungendo la posizione numero 1 della classifica Top Catalog Albums di \"Billboard\". A distanza di un paio di mesi dalla morte del cantante, la \"RIAA\" ha certificato \"Number Ones\" triplo disco di platino negli USA. Nel 2016 \u00e8 stato certificato 8 volte disco di platino nel Regno Unito. \nIn media l'album vende ancora oltre 500.000 copie l'anno, di cui la maggior parte negli Stati Uniti, facendolo diventare il disco di Jackson che, assieme a \"Thriller\", vende di pi\u00f9 nel paese. Pertanto, nel 2021 la compilation \u00e8 stata certificata 5 volte disco di platino negli Stati Uniti.\nL'omonimo DVD, \u00e8 la collezione di video di Jackson con maggior successo negli USA, con un totale di 13 certificazioni di disco di platino.\n\"Number Ones\" DVD.\nNumber Ones (DVD) raccoglie i video di relative canzoni che si sono piazzate al numero 1 in vari Paesi. I video musicali contenuti sono 15 e vanno da \"Don't Stop Til' You Get Enough\" a \"You Rock My World\": esiste anche la corrispettiva versione audio, intitolata appunto \"Number Ones (CD)\".\nLa maggior parte dei video erano gi\u00e0 stati pubblicati in varie versioni in precedenti DVD, tranne \"Man in the Mirror\", \"Dirty Diana\" e \"You Rock My World\", che vengono pubblicati per la prima volta con questo prodotto.\nAlcuni video come \"Black or White\" e \"Blood on the Dance Floor\" sono presenti nelle loro versioni censurate.\nHa avuto un rilevante successo soprattutto in:\nSecondo quanto riportato dal numero di \"Billboard\" dell'8 maggio 2004, \"Number Ones (DVD)\" \u00e8 stato il 3\u00ba pi\u00f9 venduto al mondo del 2003 (al 5\u00ba posto l'omonimo DVD dei Led Zeppelin con 1,5 milioni di copie)."}
{"id": "330962", "revid": "125988074", "url": "https://it.wikipedia.org/wiki?curid=330962", "title": "Faith No More", "text": "I Faith No More sono un gruppo musicale statunitense fondato nel 1982 a San Francisco. Dopo essersi sciolti nel 1998, si riunirono nel 2009 dopo undici anni di inattivit\u00e0.\nIl loro stile \u00e8 un rock alternativo \u00abdebordante\u00bb contaminato da elementi funk, thrash, hardcore e rap metal. Vengono anche considerati un gruppo crossover, stile che anticiparono di qualche anno, nonch\u00e9 esponenti del funk metal, dell'hard rock, e di varie espressioni di musica alternativa.\nStoria del gruppo.\nGli inizi.\nIl primo nucleo della band sorse nel 1982 con il nome Faith No Man, con Mike \"The Man\" Morris alla voce ed alla chitarra, Roddy Bottum alle tastiera, Bill Gould al basso e Mike Bordin alla batteria.\nNel 1984 le prime registrazioni furono inserite nella compilation tape della tedesca Masking Tapes, poi divenuta Empty Records, dal titolo \"Numb Tongue No Taste\", in cui figuravano alcuni brani degli italiani Crash Box e Dictatrista.\nDopo la separazione da Morris cambiano nome in Faith No More, ingaggiano Jim Martin alla chitarra e alla voce si alternano diversi cantanti, tra cui l'allora sconosciuta Courtney Love, fino ad arrivare a Chuck Mosley.\nQuest'ultimo incide con loro \"We Care a Lot\" nel 1985 (la cui \"title track\" \u00e8 una satira dei concerti di beneficenza come il Live Aid, e della canzone \"We Are the World\" di USA For Africa), e \"Introduce Yourself\" nel 1987.\nL'arrivo di Mike Patton.\nNel 1988 Chuck Mosley usc\u00ec dal gruppo per divergenze artistiche, e venne sostituito da Mike Patton.\nIl 20 giugno 1989 pubblicano \"The Real Thing\", promosso dopo un tour con i Metallica e di maggior seguito commerciale rispetto ai primi lavori, con due milioni di copie vendute ed un Grammy Award. Prove del talento di Patton sono ritenute \"Epic\", \"Falling to Pieces\" (inserita anche nella colonna sonora di \"Beavis and Butt-head\"), la cover di \"War Pigs\" dei Black Sabbath e l'hard rock/funk psichedelico di \"From Out of Nowhere\". Il video di \"Epic\" riscuote un ottimo seguito su MTV e il gruppo si esibisce dal vivo anche agli MTV Video Music Awards e al Saturday Night Live del 1990.\nSoprattutto fuori dagli Stati Uniti, \u00e8 molto pi\u00f9 fortunato l'album successivo \"Angel Dust\" (tre milioni di copie all'attivo), uscito nel 1992, trascinato da \"Easy\" (una cover dei Commodores) e da \"Midlife Crisis\" e promosso con un tour a fianco di Metallica e Guns N' Roses.\nIl declino e lo scioglimento.\nDopo aver supportato l'album nell'estate del 1993, il chitarrista Jim Martin lasci\u00f2 la band a causa di conflitti interni. Secondo Roddy Bottum, Martin fu licenziato via fax. Tuttavia, Martin stesso afferma che fu sua la decisione di lasciare. Dopo l'abbandono di Martin sia a Justin Broadrick dei Godflesh che a Geordie Walker dei Killing Joke fu proposto di entrare nel gruppo ma entrambi rifiutarono. Martin venne cos\u00ec sostituito dall'amico di Patton ed ex Mr. Bungle Trey Spruance, e insieme registrarono il loro terzo album in studio, \"King for a Day...Fool for a Lifetime\". Il terzo album varia notevolmente fra post-hardcore/punk, country, jazz, bossa nova, thrash metal, musica gospel, insieme ad altri elementi caratteristici del gruppo, che si intrecciano senza soluzione di continuit\u00e0 in tutto l'album . Viene lanciato dai singoli \"Digging the Grave\", \"Ricochet\" e \"Evidence\". Tuttavia, con un milione e mezzo di copie vendute, non riesce a replicare il successo dell'album precedente. Spruance lasci\u00f2 dopo aver inciso l'album, subito prima che cominciasse il loro tour mondiale. Fu rimpiazzato da Dean Menta, il tecnico delle tastiere del gruppo,\nNel 1997 fu assunto come chitarrista Jon Hudson, ex compagno di stanza di Gould, e successivamente incisero \"Album of the Year\". L'album debutt\u00f2 con un successo pi\u00f9 alto del previsto in alcuni paesi, viste le aspettative (ad esempio, in Germania, si classific\u00f2 secondo e rimase in classifica per 5 mesi). Con un numero di copie vendute pari a poco pi\u00f9 di un milione, e due milioni di copie complessive a livello mondiale, il sesto album registr\u00f2 discreto successo in Europa e in Australia, dove si classific\u00f2 in prima posizione e fu certificato come disco di platino, ma molto pi\u00f9 basso negli Stati Uniti.\nAll'inizio del 1998, le voci sullo scioglimento dei Faith No More erano gi\u00e0 diffuse. Un pettegolezzo pubblicato sul sito \"alt.music.faith-no-more\" sosteneva che Mike Patton aveva lasciato la band a favore di progetti paralleli: questa voce, anche se venne negata sul momento, si dimostr\u00f2 essere almeno in parte vera. La band suon\u00f2 nel suo ultimo show dal vivo a Lisbona, il 7 aprile 1998. Fu poi annullato il loro tour di supporto per gli Aerosmith e il 20 aprile Billy Gould rilasci\u00f2 una dichiarazione via e-mail e fax, dicendo: \u00abLa decisione tra i membri \u00e8 reciproca\u00bb e \u00abla separazione consentir\u00e0 a ciascun membro di proseguire i suoi progetti individuali senza ostacoli.\u00bb La band inoltre ringrazi\u00f2 \u00abtutti quei fan e collaboratori che hanno sostenuto la band durante tutta la sua storia.\u00bb Cos\u00ec, dopo i singoli \"Ashes to Ashes\", \"Last Cup of Sorrow\" e \"Stripsearch\" e la raccolta \"Who Cares a Lot?\", il gruppo ufficializz\u00f2 la notizia del suo scioglimento.\nDal 1998 al 2004 Patton \u00e8 stato di nuovo impegnato con i Mr. Bungle.\nLa reunion e \"Sol Invictus\".\nDelle voci sul fatto che i Faith No More sarebbero tornati insieme per degli spettacoli nel Regno Unito durante l'estate del 2009 circolavano gi\u00e0 a fine novembre del 2008, ma vennero inizialmente respinte dal bassista Billy Gould. Tuttavia, il 24 febbraio 2009, dopo mesi di speculazioni, i Faith No More hanno annunciato il proprio ritorno sulle scene con la formazione di \"Album of the Year\", celebrato con un tour europeo nei mesi estivi. Il tour \u00e8 iniziato a giugno ed \u00e8 continuato tra febbraio e marzo 2010 in alcune citt\u00e0 australiane al Soundwave Festival. Dopo undici mesi di pausa, vi sono stati altri quattro concerti in Sud America nel novembre 2011. Alla prima data, l'8 novembre, la band ha suonato un brano inedito che ha portato a chiedersi se si trattasse di un loro nuovo lavoro. Hanno partecipato anche al Sonisphere Festival in Francia il 7 luglio 2012.\nDopo 6 anni senza aver composto nuovo materiale, il 10 febbraio 2015 il gruppo ha annunciato l'uscita del loro settimo album, \"Sol Invictus\", in uscita nel maggio del 2015. Il disco \u00e8 stato influenzato in parte dai The Cramps, Link Wray, Siouxsie and the Banshees e Roxy Music. I primi due singoli sono \"Motherfucker\" e \"Superhero\".\nIn un'intervista a giugno 2016, Jon Hudson ha rivelato di avere alcune idee per il prossimo eventuale album e che \u00e8 qualcosa su cui vuole lavorare alla fine del tour. Tuttavia nel gennaio 2020 il tastierista Roddy Bottum ha dichiarato che non ci sono piani per un nuovo disco."}
{"id": "330964", "revid": "729019", "url": "https://it.wikipedia.org/wiki?curid=330964", "title": "Sojuz 8", "text": "Sojuz 8 \u00e8 la denominazione di una missione della navicella spaziale Sojuz sovietica. Si tratt\u00f2 del settimo volo equipaggiato di questa capsula nonch\u00e9 del sedicesimo volo nell'ambito del programma Sojuz sovietico.\nEquipaggio.\n\u0160atalov e Eliseev avevano assunto precedenti esperienze con la manovra orbitale rendezvous e di aggancio durante le missioni Sojuz 4 e Sojuz 5. Furono i primi cosmonauti ad essere nominati per una seconda missione nell'ambito del programma Sojuz.\nMissione.\nSojuz 8 fu una parte della missione eseguita contemporaneamente alle missioni Sojuz 6 e Sojuz 7. Tutte le tre navicelle spaziali sovietiche si trovavano nello spazio allo stesso momento portando in orbita contemporaneamente sette cosmonauti. La Sojuz 8 doveva assumere il ruolo passivo nella manovra di aggancio con la Sojuz 7, mentre l'equipaggio della Sojuz 6 registrava le immagini fotografiche di questa manovra. I sistemi e gli strumenti per la manovra rendezvous di tutte le tre navicelle non funzionarono a perfezione ed incontrarono diversi problemi e pertanto la manovra non pot\u00e9 essere eseguita.\nFonti sovietiche dichiararono successivamente, che non fu previsto l'aggancio tra le due navicelle spaziali, per\u00f2 tali dichiarazioni vengono considerate come poco attendibili, dato che tutte le tre capsule spaziali lanciate nello spazio erano dotate degli appositi adattatori per la manovra di aggancio. Inoltre l'equipaggio della Sojuz 8 era composto da cosmonauti che potevano dimostrare precedenti esperienze con la manovra di aggancio. Questa missione congiunta fu l'ultima di una serie per testare l'equipaggiamento per un allunaggio. A quanto pare, l'insuccesso di questa missione ha contribuito in una maniera abbastanza decisiva per porre fine ai programmi lunari sovietici, anche se la motivazione principale rimane senz'altro il fatto che gli Stati Uniti d'America avevano anticipato l'Unione Sovietica in questa corsa verso la Luna. Infatti al tempo del lancio di questa missione, gli americani erano gi\u00e0 allunati con l'Apollo 11 portando Neil Armstrong e Edwin Aldrin a camminare sul satellite terrestre. L'Apollo 12, che porter\u00e0 Pete Conrad e Alan Bean sulla Luna, verr\u00e0 lanciata a meno di un mese dall'atterraggio di questa missione (per la precisione il 14 novembre 1969).\nPare che il nomignolo per il contatto via radio \u0413\u0440\u0430\u043d\u0438\u0442 - Granit (granito) di questa missione sia stato preso da una manovra militare di difesa dell'addestramento militare sovietico. Infatti, come per la Sojuz 5, la stessa doveva assumere la parte passiva nella manovra di aggancio, mentre la parte attiva era stata denominata con un'espressione del gergo militare sovietico per una manovra d'attacco (\u0411\u0443\u0440\u0430\u043d - Buran - tempesta di neve). Un'ulteriore curiosit\u00e0 collegata con il nomignolo infine \u00e8 il fatto che lo stesso inizia con la quarta lettera dell'alfabeto cirillico russo. Infatti ci\u00f2 pare molto illogico, dato che il nomignolo della Sojuz 6 (\u0410\u043d\u0442\u0435\u044f - Anteja) iniziava con la prima lettera di questo alfabeto ed il nomignolo della Sojuz 7 (\u0411\u0443\u0440\u0430\u043d - Buran) con la seconda lettera dell'alfabeto cirillico. Il gergo militare aveva prevalso sulla serie."}
{"id": "330966", "revid": "486946", "url": "https://it.wikipedia.org/wiki?curid=330966", "title": "Mohammed Said al-Sahaf", "text": ""}
{"id": "330967", "revid": "729019", "url": "https://it.wikipedia.org/wiki?curid=330967", "title": "Raffaele Paolucci", "text": "Biografia.\nNacque a Roma in via Goito 56 da Nicola, nativo di Orsogna, ufficiale della Regia Marina poi colonnello del Corpo di commissariato, e da Rachele de Crecchio, nata a Castrovillari in quanto il padre Antonino, futuro presidente di sezione di Corte di cassazione, sebbene lancianese di nascita, era ivi destinato come pretore.\nStudi\u00f2 all' Istituto San Leone Magno. Nel 1910 si iscrisse alla Facolt\u00e0 di medicina dell'Universit\u00e0 di Napoli, interrompendo la frequenza delle lezioni per svolgere il servizio militare come volontario di un anno nella 10\u00aa Compagnia di sanit\u00e0 militare del Regio Esercito dal novembre 1913, prendendo servizio presso l'ospedale militare della Santissima Trinit\u00e0; elevato caporale dopo tre mesi e sergente dopo altri tre, si conged\u00f2 il 30 novembre 1914.\nRichiamato in servizio il 4 gennaio 1915, all'inizio della Prima guerra mondiale, ancora nell'Esercito, fu destinato a Langoris, non lontano da Cormons, sul Carso, presso un lazzeretto per colerosi ricavato in una grande villa di propriet\u00e0 di un barone austriaco ufficiale di cavalleria, meritandosi la medaglia di bronzo per i benemeriti della salute pubblica. Nominato ufficiale aspirante medico nel settembre 1915 e, tornato a Napoli dopo la morte del padre, fu trattenuto in servizio e destinato all'ospedale Vittorio Emanuele II a piazza Dante, laureandosi in medicina a pieni voti e con lode il 4 aprile 1916. Fu quindi promosso sottotenente e poi tenente medico di complemento, indi re-inviato nuovamente al fronte il 16 aprile e destinato all'8\u00ba Reggimento bersaglieri nella Val Marzon e di qui a \"Cima Undici\" (Zsigmondy) presso la 11\u00aa Compagnia del 38\u00ba Battaglione.\nTrasferito sotto sua richiesta nella Regia Marina il 19 luglio 1916, fu inizialmente destinato all'ospedale militare marittimo di Piedigrotta, dove rimase qualche mese per poi essere trasferito come medico della batteria del Forte San Felice di Chioggia ma, dopo l'esperienza di guerra vissuta sulla prima linea, sentendosi in quel momento un \"imboscato\", dietro sua insistenza, venne infine imbarcato il 19 agosto 1917 sull\"'Emanuele Filiberto\", di base a Malamocco, dove prese servizio in qualit\u00e0 di secondo medico di bordo.\nSotto il Comando in capo del dipartimento e piazza marittima di Venezia (vice-ammiraglio Paolo Marzolo) e la supervisione dell'Ispettorato e comando superiore dei MAS (capitano di vascello Costanzo Ciano), partecip\u00f2 alla realizzazione di mezzi speciali d'assalto, costituiti da torpedini semoventi chiamati mignatte che, insieme al suo ideatore e sviluppatore, il maggiore del genio navale Raffaele Rossetti, avrebbero guidato in prima persona nell'azione di Pola del 1\u00ba novembre 1918 terminata, dopo 7 ore in acqua, con l'affondamento della corazzata austriaca \"Viribus Unitis\" e della nave appoggio \"Wien\".\nFatti prigionieri, i due furono poi liberati il 5 novembre dal corpo di occupazione giunto a bordo di navi dell'ammiraglio Cagni. Per tale azione furono entrambi decorati con la medaglia d'oro al valor militare e promossi per merito di guerra (Paolucci al grado di capitano medico). Il 14 novembre 1919 fu quindi collocato in congedo ed iscritto nel ruolo del complemento con il grado di tenente colonnello iniziando a frequentare cos\u00ec le strutture delle universit\u00e0 di Napoli e di Siena, fin quando, nel 1920, fu nominato assistente effettivo presso la clinica chirurgica dell'Ateneo di Modena.\nNel 1921, sotto l\u2019impulso di Armando Zanetti che l\u2019aveva fondata nel 1919, Paolucci, in qualit\u00e0 di comandante generale, prende la guida dell\u2019organizzazione paramilitare dell'Associazione Nazionalista Italiana chiamata i \u201cSempre Pronti per la Patria e per il Re\u201d, detti \u201ccamicie azzurre\u201d per il colore del vestiario in \"Azzurro Savoia\" che li distingueva; tuttavia, sebbene disarmata, tale organizzazione era diffusissima in tutta Italia e contava circa 80.000 ex combattenti mutilati e decorati iscritti. Essa fu stabilita con la speranza che potesse fare da contrappeso allo squadrismo fascista.\nSempre nel 1921, dietro insistenza di Giovanni Giolitti, ancora \"minorenne\" (nel senso che l\u2019et\u00e0 minima per essere eletti alla Camera era allora di 30 anni e Paolucci ne aveva 28) fu eletto deputato al Parlamento nella XXVI legislatura tra le file del Blocco Nazionale (tra i Nazionalisti capeggiati da Luigi Federzoni assieme ad Alfredo Rocco, Gelasio Gaetani, Luigi Siciliani, Luigi Luiggi e pochi altri); venne riconfermato nelle nel 1924, 1929 e 1934 per il Partito Nazionale Fascista, e dal 1939 fino al 1943 fu consigliere nazionale della Camera dei Fasci e delle Corporazioni. Ricopr\u00ec anche la carica di vicepresidente della Camera dei deputati dal 15 novembre 1924.\nNel 1924 consegu\u00ec la libera docenza in patologia chirurgica e nel 1925 ebbe l\u2019incarico presso l'Universit\u00e0 di Bari per la medesima disciplina.\nIl 22 marzo 1928 sposa ad Assisi Margherita Pollio (\u2020 Roma, 11 ottobre 1946), figlia secondogenita del generale Alberto Pollio, ex capo di stato maggiore dell'Esercito, da cui avr\u00e0 una figlia, Nicoletta (* Bari, gennaio 1929, \u2020 Roma, 27 dicembre 2008).\nNel settembre 1935 venne richiamato alle armi e posto a disposizione del Ministero della guerra, partecipando alla guerra d'Etiopia (1935-36) al comando dell'ambulanza chirurgica speciale della Croce Rossa Italiana, assegnata al teatro delle operazioni per interventi chirurgici d'urgenza in favore dei feriti di guerra e anche della popolazione locale. Il 18 giugno 1936, pochi giorni dopo il suo rientro in Italia (dove era arrivato a Napoli il 30 maggio o il 1\u00ba giugno a bordo della regia nave ospedale \"Urania\"), ottenne la promozione a colonnello medico per meriti eccezionali, venendo congedato il 1\u00ba settembre dello stesso anno e infine promosso il 29 ottobre maggiore generale medico della riserva navale.\nRichiamato in servizio durante il secondo conflitto mondiale, oper\u00f2 presso il Ministero della Marina - Direzione Generale di Sanit\u00e0 - fino all'8 settembre 1943; nel giugno 1944 riassunse l'incarico che mantenne fino al 4 agosto.\nNel dopoguerra.\nEpurato da ogni incarico istituzionale e privato per breve tempo anche del diritto elettorale, con la nascita della Repubblica Italiana nel 1946 si offr\u00ec di accompagnare il re Vittorio Emanuele III e la regina Elena nell'esilio di Alessandria d'Egitto. Nel febbraio del 1949, nasce a Roma la seconda figlia, Ippolita, concepita con Elena Molon (* Venezia 1907, \u2020 Roma 18 maggio 2000), figlia di Carlo Molon, primario di tisiologia a Venezia.\nPosto nuovamente in congedo ed iscritto nel ruolo degli ufficiali medici della riserva di complemento, il 20 agosto 1957 transit\u00f2 nella posizione di congedo assoluto. Chirurgo del torace e dell'addome molto noto, esegu\u00ec pi\u00f9 di trentamila interventi. Fu presidente della sezione italiana e vicepresidente mondiale del collegio internazionale dei chirurghi (\"International college of surgeons\"). Ricopr\u00ec la carica di ordinario di clinica chirurgica e di direttore della clinica chirurgica nell'Ateneo la Sapienza di Roma. Pubblic\u00f2 un atlante di chirurgia operatoria che rifletteva il suo stile semplice e preciso.\nRiabilitato, fu eletto senatore della seconda legislatura il 7 giugno 1953 e di nuovo deputato nella terza legislatura, eletto nel giugno 1958, pochi mesi prima di morire, nelle liste del Partito Nazionale Monarchico, di cui fu anche presidente Paolucci fu anche al capezzale di papa Pio XII, membro del collegio medico che lo ebbe in cura per il tumore allo stomaco di cui rimase vittima poco tempo dopo la sua scomparsa. Le sue spoglie sono conservate al Parco della Rimembranza, ad Orsogna, paese dell'Abruzzo in provincia di Chieti.\nNel 1962 sempre a Orsogna, in piazza Mazzini, gli fu dedicato il monumento con statua bronzea, opera di Nicola D'Antino. A Pescara in viale della Riviera (lungomare nord) gli \u00e8 dedicata una fontana di Luigi Baldacci, con busto in bronzo sopra piedistallo.\nPer onorare la memoria del Tenente di Marina Militare Andrea Bafile, Paolucci si adoper\u00f2 per raccogliere i fondi, come ricostruisce lo storico Luca Giuliante, per realizzare il Sacrario Militare dei Caduri d'Abruzzo nella Grande Guerra nel 1920, presso la roccia a Bocca di Valle du Guardiagrele (CH); nel 1923 si interpose nel pantano delle lungaggini burocratiche e organizzative, in cui era coinvolto anche D'Annunzio, per la realizzazione di un nuovo sepolcro dignitoso per Andrea Bafile, facendo realizzare da Felice Giuliante la grotta nella roccia di Bocca di Valle, e facendovi tumulare il caduto abruzzese, dove riposa ancora oggi.\nOnorificenze.\n caporale d'onore della MVSN"}
{"id": "330971", "revid": "117540481", "url": "https://it.wikipedia.org/wiki?curid=330971", "title": "Lingua groenlandese", "text": "Il groenlandese o (per sineddoche) kalaallisut (anche denominato eschimese di Groenlandia o inuktitut groenlandese) \u00e8 una lingua appartenente alla famiglia delle lingue eschimo-aleutine. Parlato in Groenlandia, \u00e8 strettamente imparentata alle lingue canadesi come l'inuktitut.\nDialetti.\nIl groenlandese ha tre dialetti principali, legati alle tre vecchie contee in cui era suddivisa la Groenlandia fino al 31 dicembre 2008. Il groenlandese occidentale o Kalaallisut, che fa riferimento alla vecchia contea di Kitaa (dove si trova la capitale Nuuk) \u00e8 numericamente il pi\u00f9 rappresentativo (circa 50.000 persone); il groenlandese del nord o Avanersuarmiutut (dal nome dalla vecchia contea di Avanersuaq, che ha per capoluogo Qaanaaq [Thule]), \u00e8 una forma di inuktun collegato strettamente all'inuktitut canadese; infine il groenlandese orientale o Tunumiit oraasiat, che prende il nome dalla vecchia contea di Tunu. A questi tre dialetti principali si \u00e8 soliti aggiungere il dialetto di Upernavik.\nIl kalaallisut \u00e8 stato a lungo lingua ufficiale del Paese assieme al danese. Dal giugno 2009 \u00e8 diventato l'unica lingua ufficiale.\nFonologia.\nIl testo di riferimento per la fonologia groenlandese \u00e8 \"Topics in West Greenlandic Phonology\" (1974) di J\u00f8rgen Rischel.\nVocali.\nCi sono tre vocali: /i/, /u/ ed /a/.\nPrima di una consonante uvulare ([q] o [\u0281]), la vocale /i/ viene resa allofonicamente come [e] o come [\u025b] e la vocale /u/ come [o] o come [\u0254]. Quest'alternanza viene evidenziata nell'alfabeto fonetico internazionale scrivendo /i/ e /u/ come &lt;e&gt; ed &lt;o&gt; rispettivamente, quando precedono le uvulari (&lt;q&gt; e &lt;r&gt;).\nLe doppie vocali sono pronunciate come due more, quindi fonologicamente sono una sequenza di vocali e non una vocale lunga; ortograficamente vengono scritte come due vocali.\nNon esistono accenti, fonemici o fonetici, ma le sillabe pesanti (con doppia vocale o davanti a gruppi di consonanti) vengono pronunciate accentate ed anche alcuni gruppi di intonazione suonano come accenti.\nConsonanti.\nLe lettere tra // sono fonemi e la lettera che segue \u00e8 il modo in cui \u00e8 scritta secondo la nuova ortografia groenlandese del 1973.\nLa fonologia del groenlandese si distingue da quella delle altre lingue Inuit per una serie di assimilazioni. Ad esempio, una delle parole Inuktitut pi\u00f9 famose, \"iglu\" (casa), in groenlandese diventa \"illu\", con il gruppo /gl/ dell'Inuktitut che viene assimilato in una laterale fricativa alveolare sorda [\u026c]. Anche il sostantivo \"Inuktitut\", tradotto in Kalaallisut, diventa \"Inuttut\".\nGrammatica.\nCome tutte le lingue della sua famiglia, quella groenlandese \u00e8 altamente polisintetica ed ergativa ed \u00e8 caratterizzata dalla quasi totale assenza di parole composte a favore di parole derivate.\nIl groenlandese distingue due categorie di parole: sostantivi e verbi. Ogni categoria \u00e8 suddivisa in parole intransitive e transitive. Vi sono quattro persone (prima, seconda, terza e terza riflessiva), due numeri (singolare e plurale, non c'\u00e8 il duale come nell'inuktitut), otto modi (indicativo, interrogativo, imperativo, ottativo, condizionale, causativo, contemporativo e participiale), otto casi (assolutivo, ergativo, equativo, strumentale, locativo, allativo, ablativo e prolativo; per alcuni sostantivi anche il nominativo e l'accusativo). I verbi reggono una declinazione bipersonale per soggetto e oggetto (distinti per persona e numero). I sostantivi transitivi reggono declinazioni possessive.\nOrtografia.\nContrariamente alla maggior parte degli idiomi eschimo-aleutini del Canada, il kalaallisut non \u00e8 scritto con l'alfabeto inuktitut ma con quello latino. Un carattere speciale, il simbolo \"kra\" fu usato esclusivamente in kalaallisut fino a che la riforma ortografica del 1973 non lo sostitu\u00ec con la lettera \"q\". Inoltre, la geminazione di vocali e consonanti era indicata con l'apposizione di un segno diacritico sulla vocale (in caso di geminazione consonantica il diacritico era posizionato sulla vocale precedente: per esempio, il sostantivo Kalaallit Nunaat era scritto \"Kal\u00e2dlit Nun\u00e2t\"). Questo sistema ortografico, compreso l'uso della lettera kra, bench\u00e9 abolito nel 1973 rimane in uso per il dialetto Nunatsiavummiutut (Inuktitut), parlato nella regione di Nunatsiavut nel Labrador nord-orientale. Questo schema usa un accento circonflesso ( \u02c6 ) per indicare la geminazione vocale (\"per esempio, \u00e2t, \u00eet, \u00fbt per il moderno aat, iit, uut\"), un accento acuto ( \u00b4 ) per indicare la geminazione della consonante successiva (per esempio: \"\u00e1\", \"\u00ed\", \"\u00fa\" per il moderno \"att\", \"itt\", \"utt\"), mentre una tilde ( \u02dc ) o un accento grave ( ` ), a seconda dell'autore, indicavano una sequenza di vocali geminate seguita da consonanti geminate (per esempio \"\u00e3t\", \"\u0129t\", \"\u0169t\" o \"\u00e0t\", \"\u00ect\", \"\u00f9t\" per il moderno \"aatt\", \"iitt\", \"uutt\"). Le lettere \"\u00ea\" ed \"\u00f4\", usate solo prima di \"r\" e \"q\", ora sono scritte come \"er/eq\" e \"or/oq\" (le vocali \"e\" ed \"o\" sono varianti fonemiche di \"i\" ed \"u\" a seconda della posizione che occupano; si veda nel paragrafo \"Vocali\").\nL'alfabeto groenlandese \u00e8: A E F G I J K L M N O P Q R S T U V. Per pronunciare lettere importate da altre lingue, specialmente dal danese e dall'inglese, si usano anche le lettere B, C, D, H, W, X, Y, Z, \u00c6, \u00d8 e \u00c5.\nIn groenlandese si usano le virgolette \u203a...\u2039 e \u00bb...\u00ab per il discorso diretto.\nNumeri cardinali da 1 a 10.\nAtaaseq (uno), Marluk (due), Pingasut (tre), Sisamat (quattro), Tallimat (cinque), Arfineq (sei), Arfineq-marluk (sette), Arfineq-pingasut (otto), Qulingiluat (nove), Qulit (dieci).\nAtaatsimut (uno), Marlunnut (due), Pingasunut (tre), Sisamanut (quattro), Tallimanut (cinque), Arfinernut (sei), Arfineq-marlunnut (sette), Arfineq-pingasunut (otto), Qulingiluanut (nove), Qulinut (dieci).\nI numeri dall'uno al dodici esistono solo in versione groenlandese; dal 13 al 20 esiste sia la versione groenlandese che quella danese; dal 21 in poi esiste solo la versione danese."}
{"id": "330976", "revid": "712828", "url": "https://it.wikipedia.org/wiki?curid=330976", "title": "Discepoli di Ragnos", "text": ""}
{"id": "330977", "revid": "32116", "url": "https://it.wikipedia.org/wiki?curid=330977", "title": "Cacciatori di taglie", "text": ""}
{"id": "330979", "revid": "1658", "url": "https://it.wikipedia.org/wiki?curid=330979", "title": "Filtro ottico", "text": ""}
{"id": "330997", "revid": "339392", "url": "https://it.wikipedia.org/wiki?curid=330997", "title": "Invasione Alleata della Sicilia", "text": ""}
{"id": "331000", "revid": "289247", "url": "https://it.wikipedia.org/wiki?curid=331000", "title": "Wigan Athletic", "text": ""}
{"id": "331001", "revid": "123440254", "url": "https://it.wikipedia.org/wiki?curid=331001", "title": "Speculazione", "text": "La speculazione nel commercio \u00e8 l'acquisto di un bene di qualche tipo con la speranza che il suo valore aumenti in tempi brevi (es. speculazione edilizia). Nella finanza \u00e8 la pratica di effettuare operazioni rischiose nel tentativo di ottenere un guadagno da fluttuazioni del mercato in tempi brevi piuttosto che tramite le finalit\u00e0 intrinseche dello strumento (come i dividendi nel caso delle azioni). \nOrigine del termine.\nNel senso comune del termine, per \u00abspeculazione\u00bb si intende una qualunque operazione intesa a ottenere un vantaggio o utile sfruttando senza scrupoli situazioni favorevoli.\nIl termine speculazione nasce dalla voce latina \"specula\" (vedetta), da \"specere\" (osservare, scrutare), ovvero colui che compiva l'attivit\u00e0 di guardia dei legionari.\nDa qui deriva il senso etimologico di \"guardare lontano\" e \"guardare in profondit\u00e0 con attenzione\", e cos\u00ec in senso traslato \"guardare nel futuro\" o \"prevedere il futuro\". Gi\u00e0 la voce in tardo latino \"speculatio, speculationis\" indica l'attivit\u00e0 di indagine filosofica. Il termine viene utilizzato oggi in ambito filosofico con l'accezione di riflessione, meditazione, conservando quindi l'originario senso etimologico della vedetta romana che guarda in lontananza.\nCaratteristiche dell'attivit\u00e0.\nLa differenza con molte altre attivit\u00e0 di investimento, anch'esse basate sul concetto di valore atteso, \u00e8 che nell'attivit\u00e0 speculativa il valore atteso non si fonda su stime statistiche robuste, o quantomeno significative, ma deriva da un'attivit\u00e0 previsiva puramente soggettiva. Si rif\u00e0 a questa accezione il senso del termine usato in ambito filosofico di \"produrre conseguenze da un'asserzione priva di solida base\", che nella finanza equivale a produrre previsioni senza una solida base statistica. Ci\u00f2 espone l'operatore speculativo a grandi rischi, i quali possono essere remunerati da altrettanto grossi guadagni, ma che possono anche portare al rapido fallimento del progetto speculativo e dell'azienda stessa.\nLa posizione della teoria economica.\nVarie sono le definizioni di speculazione date dalle diverse correnti di pensiero economico. Nell'ambito dell'economia capitalistica due sono fondamentali: quella keynesiana e quella neoclassica.\nSecondo John Maynard Keynes la speculazione era l'arte di capire cosa gli altri operatori di mercato avessero pensato riguardo al futuro: a questo proposito \u00e8 famosa la metafora del concorso di bellezza. Per indovinare quale bella ragazza vincer\u00e0 un concorso di bellezza il nostro parere conta poco perci\u00f2 \u00e8 inutile cercare di capire quale sia la donna pi\u00f9 bella. Per indovinare la vincente dobbiamo invece cercare di capire come voter\u00e0 la maggioranza dei giurati. La stessa cosa vale per il mercato azionario: bisogna indovinare come agir\u00e0 la maggioranza degli operatori.\nI pensatori della scuola neoclassica invece intendono la speculazione come l'attivit\u00e0 di un operatore che si assume dei rischi per i quali richiede un'adeguata remunerazione. Secondo questa scuola di pensiero lo speculatore \u00e8 un elemento fondamentale del mercato poich\u00e9 assicura liquidit\u00e0 e concorre alla formazione di un prezzo efficiente.\nSecondo Ludwig von Mises, appartenente alla scuola austriaca, ogni attore economico \u00e8 uno speculatore, in quanto l'azione umana \u00e8 sempre diretta verso il futuro che \u00e8 di per s\u00e9 sconosciuto e quindi incerta. Il modo distintivo di pensare dello speculatore sta nella capacit\u00e0 di comprendere i vari fattori che determineranno il corso degli eventi futuri. Ogni genere di investimento \u00e8 quindi una forma di speculazione.\nSempre secondo Mises, \"la speculazione anticipa i futuri cambiamenti dei prezzi; la sua funzione economica consiste nel pareggiare le differenze di prezzo tra differenti luoghi e differenti punti nel tempo e, attraverso la pressione esercitata sulla produzione e sul consumo, nell'adattare domanda ed offerta l'uno all'altro\".\nTipologia.\nScorte speculative.\nLa speculazione non si concentra soltanto in Borsa, ma anche nei mercati dell'economia reale.\nLe scorte speculative consistono nell'acquisto all'ingrosso di grandi quantit\u00e0 di beni materiali indifferenziati (commodity come petrolio, gas, materie prime, grano) e di consumo, che vengono tenuti in magazzino in attesa di una vendita futura a prezzi maggiori.\nSi diffonde nei periodi di ripresa economica e di crescita dei prezzi a due cifre, come accadde in Italia negli anni del primo dopoguerra.\nPi\u00f9 raramente le scorte speculative riguardano beni intermedi degli operatori economici, dove il tempo crea un rischio di obsolescenza tecnologica, e perdita di valore.\nI prodotti derivati (opzione put e opzione call) assegnano legalmente un diritto all'acquisto o vendita di beni a un prezzo e quantit\u00e0 noti, diritto che se esercitato permetterebbe la creazione o lo smobilizzo di scorte speculative. \nIn genere gli operatori si limitano a una regolazione dei pagamenti, senza movimentazione fisica delle merci.\nSpeculazione sui tassi di cambio.\nLa fuga dei capitali all'estero pu\u00f2 essere motivata da una legislazione fiscale pi\u00f9 vantaggiosa, ma anche dalla stabilit\u00e0 monetaria del Paese ospitante. Un'inflazione a due cifre mette a serio rischio nel tempo il valore reale e il potere di acquisto dei depositi bancari: un bene che all'anno t_0 costava 100 unit\u00e0 di moneta, all'anno t+1 lo stesso bene costa 110.\nViceversa, la svalutazione sostiene le esportazioni, ma la stessa politica monetaria rende molto vantaggioso il rientro dei capitali, che lucrano la differenza sul tasso di cambio.\nLa speculazione si basa anche su transazioni di cambio molto frequenti nel tempo, e di bassissimo guadagno unitario (high-frequency trading). Anche se nei mercati c'\u00e8 perfetta simmetria informativa perch\u00e9 i tassi di cambio fra le principali monete sono noti a tutti in tempo reale, esistono dei tempi di reazione per cui l'aggiustamento fra i tassi di cambio non \u00e8 altrettanto istantaneo.\nFacendo i calcoli, ci si aspetterebbe ad esempio che il cambio euro/dollaro diviso per il cambio dollaro/yen, sia \"sempre\" (e ovunque, in tutti i mercati) uguale al cambio euro/yen: invece, cambiare euro prima in dollari (senza spenderli) e \"poi\" da dollari in yen, ha un costo diverso che cambiarli da euro in yen direttamente e senza passare per i dollari.\nSi dice che queste sono \"equazioni tendenziali\", vere non in ogni istante di tempo, ma dopo un certo tempo finito, detto \"tempo di aggiustamento\", viziato dal fatto che mentre i tassi di cambio si allineano tra loro, continuano anche a variare: in questo caso mentre il tasso di euro/ yen dovrebbe allinearsi a euro/dollaro e dollaro/yen presi come le due variabili indipendenti, questi ultimi continuano anche a variare.\nPer alcune monete, oggetto di attacchi speculativi e di un ruolo non adeguato della Banca Centrale, la variazione \u00e8 praticamente del tutto casuale.\nIl tempo di allineamento minimo fra i tassi di cambio non \u00e8 calcolato e noto teoricamente, e pu\u00f2 essere tale da consentire una speculazione anche da parte di operatori umani e non automatici.\nSpeculazione rialzista e ribassista nella Borsa valori.\nLa speculazione pu\u00f2 essere al rialzo, in cui si compra subito un bene per rivenderlo in futuro ad un prezzo maggiore, oppure al ribasso, vendendo subito un bene il cui prezzo si ritiene diminuir\u00e0 in futuro. Bisogna inoltre tenere conto della relazione inversa che si crea fra il valore del titolo ed il tasso d'interesse.\nDi norma, la speculazione rialzista viene semplicemente attuata acquistando e accumulando un bene per rivenderlo in futuro quando il prezzo aumenter\u00e0. La speculazione ribassista invece pu\u00f2 essere attuata ritardando l'acquisto di un bene ad un momento futuro, prevedendo che il prezzo diminuisca, oppure vendendo un titolo che impegna il venditore a consegnare una determinata quantit\u00e0 del bene in futuro, prevedendo di acquistarlo in un secondo momento dal mercato, quando il prezzo \u00e8 diminuito. In particolare la compravendita di strumenti finanziari allo scoperto \u00e8 una forma di speculazione finanziaria che \u00e8 resa possibile dall'esistenza di un periodo di alcuni giorni che intercorre dal momento dell'operazione a quello della sua liquidazione con lo scambio dei titoli e del controvalore in moneta. Da un punto di vista teorico, dato che la moneta \u00e8 un bene come altri, chiunque speculi al rialzo sul prezzo di un bene sta, nello stesso istante, speculando al ribasso sul valore della moneta rispetto a quel bene.\nLa differenza pratica tra uno speculatore al rialzo ed uno al ribasso \u00e8 che speculando al rialzo sul prezzo di un bene, lo speculatore rischia una quantit\u00e0 limitata di capitale (quello speso per acquistare il bene da rivendere pi\u00f9 tardi), mentre uno speculatore al ribasso rischia una quantit\u00e0 indeterminata di capitale (quello che dovr\u00e0 spendere per acquistare il bene in futuro per assolvere al contratto). Di converso, lo speculatore al rialzo pu\u00f2 guadagnare una quantit\u00e0 indeterminata di denaro in futuro rivendendo il bene su cui sta speculando, mentre lo speculatore al ribasso pu\u00f2, al massimo, guadagnare il prezzo a cui si \u00e8 impegnato di vendere il bene in futuro (nel caso il prezzo del bene sia zero in futuro).\nIn alcuni Paesi i regolatori del mercati finanziari hanno approvato dei regolamenti per contrastare le vendite allo scoperto poich\u00e9 considerate come operazioni destabilizzanti del mercato, mentre in altri Paesi, come la Cina, la vendita allo scoperto \u00e8 stata introdotta proprio al fine di incrementare la stabilit\u00e0 finanziaria. Uno dei principali strumenti per limitare la vendita allo scoperto \u00e8 la riduzione dei tempi di liquidazione intercorrenti fra la vendita e il regolamento dell'operazione; un tempo non accorciabile \u00e8 quello fra l'emissione dell'ordine e l'accoglimento da una controparte di mercato. Altri strumenti sono il deposito preventivo di titoli e capitali in un conto vincolato presso l'ente preposto alla regolazione degli scambi: un deposito di capitale contro la speculazione rialzista, e un deposito di strumenti finanziari per limitare quella ribassista. In Italia, nel 2008, la Consob ha adottato una norma temporanea, valida fino a gennaio 2009, che obbliga i venditori a dimostrare disponibilit\u00e0 e propriet\u00e0 dei titoli dal momento dell'ordine fino alla data di regolamento dell'operazione.\nSpeculazione allo scoperto.\nCombinando con una speculazione al rialzo o al ribasso dei prezzi, lo speculatore pu\u00f2 anche agire allo scoperto. In questo caso l'investitore, detto in gergo \"scopertista\", pu\u00f2 vendere degli strumenti finanziari che ancora non possiede, scommettendo su un abbassamento del loro prezzo in modo da acquistarli prima della scadenza del pagamento. In questo modo, guadagna sulla differenza fra il prezzo di vendita e quello inferiore di acquisto. Un esempio di compravendita allo scoperto \u00e8 quello del margin negli anni trenta.\nUna compravendita allo scoperto offre margini di guadagno pi\u00f9 elevati quando viene effettuata con degli strumenti finanziari che hanno una forte volatilit\u00e0, ovvero che possono variare il loro prezzo in modo consistente anche in pochi giorni di tempo. Gli strumenti derivati rientrano in questa categoria.\nPer arginare il fenomeno delle vendite allo scoperto, le autorit\u00e0 di regolamentazione possono imporre un breve periodo per la liquidazione delle operazioni. Una misura pi\u00f9 radicale \u00e8 l'obbligo per l'emittente l'ordine di avere propriet\u00e0 e disponibilit\u00e0 dei titoli dal giorno stesso dell'ordine fino al regolamento dell'operazione, escludendo il prestito temporaneo di titoli.\nSpeculazione su strumenti derivati.\nLa speculazione su strumenti derivati si realizza in prevalenza comprando o vendendo questi strumenti senza essere in possesso del relativo sottostante, cio\u00e8 agendo allo scoperto. L'agire allo scoperto consente, a parit\u00e0 di rischio, di moltiplicare i rendimenti e la leva finanziaria attraverso l'uso della marginazione.\nL'interesse dell'investitore non \u00e8 quello di avere a disposizione a una certa data e prezzo una quantit\u00e0 di valuta straniera o di materie prime, ma lucrare dalla compravendita del derivato.\nNel luglio 2008, per arginare la speculazione, la SEC americana ha posto restrizioni alla vendita di derivati per investitori che non possono dimostrare il possesso del sottostante, tramite un certificato di deposito proprio o di terzi.\nFra le possibili regolamentazioni per ridurre la speculazione su derivati, in particolare di materie prime o generi alimentari, possono essere adottate le seguenti:\nLa speculazione fuori dalla Borsa valori.\nAnche al di fuori dell'ambito della Borsa valori, rimane costante il principio della speculazione: l'assunzione di posizioni (non solo finanziarie, ma anche in altri beni) in base ad aspettative sull'andamento futuro di una o pi\u00f9 variabili aleatorie.\n\u00c8 quindi difficile racchiudere la speculazione nel ristretto ambito della speculazione finanziaria e borsistica, poich\u00e9 molte attivit\u00e0 economiche si fondano su valori attesi di difficile quantificazione e molte imprese prendono decisioni strategiche sulla base di aspettative pi\u00f9 o meno coerenti riguardo al futuro. Un esempio fra i tanti possibili \u00e8 quello della speculazione edilizia, l'acquisizione e la successiva vendita di beni immobili con il fine specifico di ottenere un \"surplus\" tra il costo di acquisto ed il prezzo di vendita.\nAneddotica a questo proposito \u00e8 la frase di un celebre banchiere, Sir Ernest Cassel: \"Quando ero giovane mi chiamavano giocatore d'azzardo, poi cominciarono a chiamarmi speculatore ed oggi dicono di me che sono un grande banchiere: io per\u00f2 ho fatto sempre la stessa cosa\".\nIn Italia.\nSebbene la determinazione del prezzo di acquisto di beni o servizi sia considerata una diritto insindacabile dell'imprenditore, l'ordinamento italiano prevede la fattispecie di reato denominata \"manovre speculative su merci\" (di cui all'art. 501 bis del c.p.).\nIl reato pu\u00f2 sussistere allorch\u00e9 l'aumento ingiustificato dei prezzi avvenga in presenza dell'elemento oggettivo dei beni di prima necessit\u00e0 e dell'elemento soggettivo dell'attivit\u00e0 commerciale del decisore. Il reato si manifesta quando l'aumento dei prezzi sia suscettibile di generare un comportamento emulatorio generalizzato e diffuso nell'ambito di un mercato pubblicamente accessibile, di dimensione nazionale o locale.\nIl medesimo effetto inflattivo si realizza in presenza di un cartello economico o di un'intesa restrittiva della concorrenza fra gli operatori economici."}
{"id": "331002", "revid": "289247", "url": "https://it.wikipedia.org/wiki?curid=331002", "title": "Wigan Athletic F. C.", "text": ""}
{"id": "331005", "revid": "79968", "url": "https://it.wikipedia.org/wiki?curid=331005", "title": "Beowulf (computer)", "text": " \nIn informatica Beowulf (dal nome del poema epico Beowulf) \u00e8 un sistema di calcolo parallelo basato su cluster di personal computer collegati tramite reti informatiche standard, senza l'utilizzo di apparecchiature sviluppate esplicitamente per il calcolo parallelo.\nInizialmente venne sviluppato da Donald Becker y Thomas Sterling alla NASA, ma in seguito lo sviluppo venne continuato da una comunit\u00e0 internazionale interessata al calcolo scientifico.\nDescrizione.\nUn Cluster Beowulf normalmente \u00e8 un cluster di computer IBM compatibili utilizzanti software open source. \nAffinch\u00e9 un cluster di computer possa essere effettivamente considerato un \"Beowulf\" si richiede, che \nIl fatto che i singoli nodi siano uguali (o almeno dotati di una potenza di calcolo analoga) \u00e8 chiaramente apprezzabile in un Beowulf, ma non \u00e8 considerato da tutti come una condizione necessaria. I collegamenti vengono realizzati tramite LAN TCP/IP, mentre la comunicazione e sincronizzazione dei processi vengono realizzate tramite librerie disponibili gratuitamente.\nUn Cluster Beowulf non \u00e8 gestito da un particolare software. Spesso si utilizzano librerie per il calcolo parallelo come le MPI (Message Passing Interface) e le PVM (Parallel Virtual Machine). Queste permettono al programmatore di dividere i compiti da svolgere su un gruppo di computer collegati in rete e di riunire i risultati dei singoli processi per ottenere la soluzione del problema trattato.\nSistemi operativi.\nAttualmente molte distribuzioni Linux sono state realizzate appositamente per permettere la realizzazione di un sistema Beowulf in modo relativamente semplice.\nUn cluster pu\u00f2 essere realizzato semplicemente utilizzando un CD di boot della distribuzione Knoppix in congiunzione con openMosix. Il computer verr\u00e0 automaticamente configurato e collegato al cluster con una semplice configurazione in modo da poter condividere la propria potenza di calcolo e memoria. Questa tipologia di sistema \u00e8 molto scalabile, pu\u00f2 essere infatti espansa in modo virtualmente illimitato (sempre che il canale di comunicazione non diventi il collo di bottiglia)."}
{"id": "331011", "revid": "36426", "url": "https://it.wikipedia.org/wiki?curid=331011", "title": "Emoglobinuria", "text": "Con il termine emoglobinuria ci si riferisce alla presenza di emoglobina, la molecola proteica di trasporto dell'ossigeno, nelle urine in concentrazioni anormalmente elevate. L'emoglobinuria \u00e8 pressoch\u00e9 invariabilmente associata ad emoglobinemia, che a sua volta si verifica quando viene superata la capacit\u00e0 dell'aptoglobina di legare l'emoglobina libera (l'aptoglobina lega fino a 1,4 g/l).\nAspetti fisiologici.\nL'emoglobina \u00e8 la molecola responsabile del trasporto dell'ossigeno dagli alveoli polmonari ai tessuti.\nAvendo un peso molecolare elevato (circa 64.000 Da) il suo passaggio attraverso le membrane del glomerulo \u00e8 normalmente impedito. Tuttavia quando l'emoglobina nel plasma viene riscontrata in elevate quantit\u00e0 (ad esempio a seguito di emolisi massiva) la duttilit\u00e0 della molecola ne permette il superamento della barriera glomerulare ed il raggiungimento delle urine, a dispetto della sua taglia molecolare.\nCome detto, in presenza di grave emolisi intravascolare si riversano nel torrente ematico grandi quantit\u00e0 di emoglobina libera nel plasma. Qui l'emoglobina viene veicolata da una proteina chiamata aptoglobina.\nIl legame con l'aptoglobina forma un complesso proteico detto aptoglobina-emoglobina.\nQuesto complesso, troppo grande per poter essere filtrato dai glomeruli, viene riassorbito dalle cellule reticoloendoteliali del fegato, della milza e del midollo osseo e degradato.\nQuando la aptoglobina plasmatica \u00e8 completamente saturata dall'emoglobina, l'emoglobina plasmatica libera (tetramerica, cio\u00e8 costituita da 4 catene) si dissocia divenendo dimerica (costituita da 2 catene) e viene quindi filtrata pi\u00f9 facilmente dai glomeruli.\nLe molecole di emoglobina vengono suddivise dalle cellule epiteliali renali in porfirina, globina e ferro.\nLa porfirina viene reimmessa nel circolo ematico sotto forma di bilirubina o ematina. Una parte del ferro viene convertita in ferritina e restituita al pool del ferro.\nUna parte del ferro resta nelle cellule epiteliali renali sotto forma di pigmento stabile, l'emosiderina. Quando le cellule epiteliali divengono sovraccariche, vengono scaricate nel tubulo renale ed eliminate con le urine (l'identificazione di queste cellule nel sedimento urinario \u00e8 alla base di alcuni test per l'emoglobinemia cronica).\nManifestazioni cliniche.\nL'emoglobinuria si manifesta con il caratteristico colorito scuro delle urine. Tendenzialmente i soggetti affetti da emoglobinuria dovuta ad emolisi intravascolare si presentano con anemia associata ad urine scure color coca-cola. Quest'ultima manifestazione viene facilmente confusa con l'ematuria, e potrebbe deviare il medico clinico dagli accertamenti e dal trattamento pi\u00f9 corretto. A causa della emoglobinemia e conseguente emoglobinuria l'emosiderina \u00e8 quasi sempre presente nel sedimento urinario e si pu\u00f2 accumulare nei reni, dove pu\u00f2 essere facilmente determinata con una TAC o una risonanza magnetica (MRI)\nCause.\nL'emoglobinuria pu\u00f2 essere il segno di diverse patologie. Fra queste:\nComplicazioni.\nTra le possibili complicazioni dell'emoglobinuria vi \u00e8 la necrosi tubulare acuta, che \u00e8 una causa di morte comune in soggetti politraumatizzati ricoverati in terapia intensiva .\nTrattamento.\nLa terapia dell'emoglobinuria \u00e8 essenzialmente eziologica, vale a dire rivolta al trattamento della causa sottostante.\nIn tutti i casi in cui vi \u00e8 un marcato aumento dell'eritropoiesi come tentativo di compenso della perdita di emoglobina con le urine, pu\u00f2 essere opportuno e necessario effettuare una supplementazione di acido folico (in genere circa 3\u00a0mg/die) per tutta la durata della malattia."}
{"id": "331022", "revid": "125998530", "url": "https://it.wikipedia.org/wiki?curid=331022", "title": "Brainiac", "text": "Brainiac, il cui vero nome \u00e8 Vril Dox, \u00e8 un personaggio dei fumetti creato da Otto Binder e Al Plastino e pubblicato dalla DC Comics.\n\u00c8 un supercriminale, di solito raffigurato come un androide o cyborg extraterrestre, oltrech\u00e9 uno dei pi\u00f9 grandi nemici di Superman, che pi\u00f9 di una volta si \u00e8 opposto ai suoi folli piani di conquista, e un frequente nemico della Justice League. Brainiac \u00e8 noto per aver ridotto e derubato Kandor, la capitale del pianeta natale di Superman, Krypton ed \u00e8 persino responsabile della distruzione di Krypton in alcune continuit\u00e0. Il nome del personaggio \u00e8 un portmanteau delle parole \"cervello\" e \"maniaco\". Nel 2009, Brainiac \u00e8 stato classificato da \"IGN\" come 17\u00b0 pi\u00f9 grande cattivo dei fumetti di tutti i tempi.\nBiografia del personaggio.\nPre-\"Crisi\".\nNella sua prima apparizione Brainiac \u00e8 un extraterrestre che ha l'hobby di conservare sotto vetro intere citt\u00e0 dopo averne ridotte le dimensioni con un raggio di sua invenzione: tra le sue vittime pi\u00f9 famose si pu\u00f2 citare la citt\u00e0 di Kandor, originaria del pianeta Krypton, rimpicciolita e messa in bottiglia con i suoi sette milioni di abitanti. In seguito, tramite una retcon, verr\u00e0 spiegato che in realt\u00e0 Brainiac \u00e8 un sofisticatissimo androide creato sul pianeta Colu, dove tutti gli abitanti hanno un'intelligenza superiore a quella dei terrestri. Dopo anni di pacifismo i coluani costruiranno dei computer con un'intelligenza di decimo livello, che in pochissimo tempo conquisteranno il pianeta rendendo i coluani schiavi senza mente; volendo aumentare il loro potere i Computer Tiranni costruiranno un androide spia, ovvero Brainiac. Per mantenere la sua copertura Brainiac otterr\u00e0 anche un figlio adottivo, un coluano non affetto dal controllo dei computer tiranni noto come Vril Dox.\nSconfitto da Superman dopo aver tentato di rimpicciolire Metropolis, Brainiac si scontrer\u00e0 numerose volte con il kryptoniano, arrivando ad allearsi con l'altro grande nemico di Superman, Lex Luthor. Sar\u00e0 proprio Luthor a scoprire che nei circuiti di Brainiac c'era la potenzialit\u00e0 di raggiungere il dodicesimo livello di intelligenza. Luthor aiuter\u00e0 il suo alleato, ma inserir\u00e0 nel cervello di Brainiac una sorta d'interruttore che rendeva il robot completamente alla merc\u00e9 del terrestre. In seguito Vril Dox guider\u00e0 una crociata per liberare Colu dai computer Tiranni e la dinastia di Brainiac cambier\u00e0 radicalmente la sua vita dandosi al bene. Tale cambiamento verr\u00e0 mantenuto fino al XXXI secolo, quando un giovane coluano di nome Querl Dox entrer\u00e0 nella Legione dei Super-Eroi con il nome di Brainiac 5. Dopo che il suo vecchio corpo viene distrutto in seguito all'esplosione di una nova, Brainiac si costruir\u00e0 un nuovo corpo dalle sembianze di uno scheletro di metallo e un'enorme navetta spaziale a forma di teschio.\nPost-\"Crisi\".\nDopo \"Crisi sulle Terre infinite\" la storia di Braniac venne cambiata: lo scienziato Vril Dox venne distrutto dalle macchine tiranni del suo pianeta e la sua mente viaggia nello spazio fino a che non entra in un prestigiatore dotato di poteri telecinetici latenti chiamato Milton Fine, il cui soprannome era appunto \"Brainiac\". Dopo aver mutato il suo corpo umano in uno quasi del tutto coluano, Brainiac ipnotizzer\u00e0 le eroine Maxima e Supergirl e prender\u00e0 possesso della macchina da guerra nota come Pianeta della Guerra e lo user\u00e0 per attaccare la Terra. Verr\u00e0 fermato da Superman e dai suoi alleati, finendo cos\u00ec in una sorta di coma psichico. Dopo la morte apparente di Superman, Brainiac si sveglier\u00e0 dal suo coma e proceder\u00e0 a minare la fiducia degli amici e degli alleati dell'uomo dell'acciaio nella resurrezione di Superman.\nQuando il corpo di Milton Fine inizier\u00e0 a decadere a causa della sua unione con il cervello di Brainiac, il criminale viagger\u00e0 nel tempo per trovare una soluzione. Brainiac prender\u00e0 cos\u00ec possesso del corpo di Doomsday solo per essere poi sconfitto e trovare un nuovo corpo robotico che prender\u00e0 il nome di Brainiac 2.5. Verr\u00e0 poi rivelato che Brainiac aveva inserito un virus nei computer di Luthor e, con l'arrivo del millennium bug, avrebbe potuto potenziare enormemente le sue capacit\u00e0. In realt\u00e0 tale piano era stato messo in moto da una sua versione futura, Brainiac 13, che, allo scattare del nuovo millennio, prender\u00e0 il posto del suo antenato. Brainiac 13 e Brainiac 2.5 (la cui coscienza era stata inserita nel corpo della figlia di Luthor, Lena) pianificheranno la conquista di Metropolis ma scopriranno troppo tardi che in quello stesso momento l'incarnazione vivente dell'entropia nota come Imperiex stava attaccando l'universo per trovare una misteriosa anomalia nel cosmo. Superman lancer\u00e0 poi Imperiex e Brainiac 13 in un portale temporale, distruggendoli entrambi con l'esplosione del Big Bang.\nIn seguito un altro discendente di Brainiac invier\u00e0 la robot Brainiac 8 nel passato per proteggere il suo progenitore. La ragazza robot arriver\u00e0 nel presente senza memoria e si unir\u00e0 per qualche tempo al supergruppo degli Outsider. Dopo aver recuperato la memoria e aver combattuto i Giovani Titani e gli Outsiders, Brainiac 8 verr\u00e0 uccisa dal suo amante Metamorpho. Verr\u00e0 poi rivelato che il vero motivo per cui Brainiac ha rimpicciolito Kandor \u00e8 perch\u00e9 ha l'abitudine di assorbire la conoscenza di un pianeta per poi distruggerlo e tenere una sua citt\u00e0 per ricordo. Dopo aver combattuto Superman, Brainiac verr\u00e0 catturato dal figlio Vril e dalla sua L.E.G.I.O.N., che si ritroveranno a dover combattere Brainiac usando un computer stellare, Lobo e le emozioni negative di Vril.\nPoteri e abilit\u00e0.\nIl potere pi\u00f9 consistente di Brainiac (riscontrabile in tutte le versioni) \u00e8 il suo \"intelletto di dodicesimo livello\", estremamente superiore alla maggior parte degli uomini geniali della Terra, che consente capacit\u00e0 di calcolo, memoria potenziata e comprensione avanzata dell'ingegneria meccanica, della bioingegneria, della fisica e di altre scienze teoriche e applicate, oltre a una vasta conoscenza di varie tecnologie aliene. Per fare un confronto, la popolazione della Terra del 20\u00b0 secolo nel suo insieme costituisce un'intelligenza di sesto livello e la popolazione della Terra del 31\u00b0 secolo nel suo insieme \u00e8 un'intelligenza di nono livello. La sua incarnazione post-crisi afferma che il suo cervello pu\u00f2 elaborare e ordinare la conoscenza. Tra le invenzioni pi\u00f9 straordinarie del personaggio vi sono dispositivi come una cintura che genera un campo di forza in grado di resistere ai colpi pi\u00f9 potenti di Superman, e un raggio restringente in grado di rimpicciolire intere citt\u00e0.\nI poteri mentali avanzati di Brainiac lo hanno mostrato capace di possedere gli altri, assorbire informazioni da altri esseri, creare illusioni mentali, trasferire la sua coscienza, creare e manipolare sistemi informatici, replicare pi\u00f9 versioni di se stesso ed esercitare poteri per attraversare o controllare lo spazio e il tempo. Egli \u00e8 in grado di percepire i pensieri degli altri o proiettare i propri pensieri in un raggio di circa 250 miglia (400 chilometri). Pu\u00f2 anche telepaticamente togliere o modificare le funzioni di controllo naturali delle persone, del corpo e dei sensi o anche i poteri dei superumani. Un effetto secondario della sua telepatia \u00e8 che \u00e8 dotato di una memoria eidetica. Brainiac pu\u00f2 proiettare la sua forma astrale in una dimensione psichica chiamata \"piano astrale\". Qui pu\u00f2 creare oggetti, controllare i suoi dintorni e controllare e distruggere le forme astrali di altri. Non pu\u00f2 per\u00f2 proiettare tale forma astrale su lunghe distanze. Tra gli esseri organici, Brainiac vede solo il suo frequente partner Lex Luthor come un pari intellettuale.\nBrainiac \u00e8 un avversario molto arduo da sconfiggere perch\u00e9 il suo corpo \u00e8 virtualmente indistruttibile e anche se distrutto viene continuamente ricostruito, e possiede una forza sovrumana in grado di competere con Superman. Solitamente possiede super resistenza e durata, la cui intensit\u00e0 \u00e8 variabile ma di solito si aggira intorno a quella di Superman. Le abilit\u00e0 di Brainiac mutano drasticamente nelle sue varie incarnazioni. Il suo corpo finale utilizzato in epoca pre-crisi (simile a uno scheletro robotico) aveva super forza e durata, poteva scaricare esplosioni di energia pericolose per Superman e sapeva come \"roteare\" le energie psicocinetiche da lui generate in forma di rete di energia. Tra le conoscenze che ha assorbito c'erano ampie informazioni sulle tecniche di combattimento corpo a corpo, che lo rendevano un combattente molto abile. Nonostante ci\u00f2, vedeva il confronto fisico come sotto di lui e preferiva sconfiggere i nemici con la mente.\nAltre versioni.\n\"Il cavaliere oscuro colpisce ancora\".\nIn \"\", seguito della miniserie di Frank Miller \"Il ritorno del Cavaliere Oscuro\", Brainiac governa in segreto l'America assieme a Lex Luthor ed \u00e8 in possesso della citt\u00e0 miniaturizzata di Kandor; grazie ad essa i due riescono a ricattare Superman costringendolo ad obbedire ai loro ordini. Su ordine di Batman Brainiac viene distrutto da Lara, la figlia di Superman e Wonder Woman, dopo che la ragazza, assistita da Ray Palmer, ha liberato Kandor.\n\"Superman: Red Son\".\nNell'elseworld \"\" Brainiac, con l'aiuto di Luthor, riesce a miniaturizzare Stalingrado al posto della Kandor della realt\u00e0 classica. Viene riprogrammato da Superman e ne diviene il suo assistente ma alla fine rivela di aver finto di assecondare l'Uomo d'Acciaio solo per riuscire a dominare la Terra. Superman e Lex riescono poi a sconfiggerlo, facendo esplodere il robot alieno nello spazio, cosa che porta all'apparente morte del kryptoniano.\nDC Animated Universe.\nNel DC Animated Universe, Braniac riottiene una nuova versione del personaggio: innanzitutto, Brainiac \u00e8 l'alta intelligenza artificiale di Krypton, e non un alieno, a cui l'intero consiglio planetario si affida per ogni decisione o conferma su un dibattito. Una di queste decisioni \u00e8 quella se il Consiglio debba mettere a rischio la vita dei cittadini per le preoccupazioni apocalittiche di Jor-El, ma Brainiac risponde che sono infondate. Tuttavia, come Jor-El scopre in seguito, Brainiac sa che il pianeta \u00e8 spacciato e si sta mettendo al sicuro con tutte le informazioni di Krypton su un satellite. Brainiac, molti anni dopo, viene ritrovato da alcuni alieni che l'AI uccide brutalmente e si impossessa di un loro robot per avere un corpo. Successivamente, Brainiac parte per l'universo ad assorbire conoscenza di diverse culture planetarie per poi distruggerle. Quando giunge sulla Terra, Brainiac viene accolto da Lex Luthor, colui con cui si \u00e8 messo in contatto, e offre a Superman di avere una copia delle informazioni del suo pianeta come \"segno di rispetto per un suo compaesano\". Tuttavia, Superman scopre i piani di Brainiac e, dopo aver avvertito Lex, questi uccide il robot, ma scoprir\u00e0 in futuro che questi si \u00e8 rifugiato nel database della Lexcorp. Dopo essersi mostrato a Lex, Brainiac lo obbliga a ricostruirgli un corpo, pena delle scariche di energia contro di lui. Superman lo scopre un'altra volta e lo distrugge di nuovo. Brainiac si far\u00e0 poi rivedere al fianco di Darkseid, che ha offerto di catturargli Superman in cambio della incolumit\u00e0 di Apokolips. Brainiac accetta, ma viene tradito da Darkseid, che fa esplodere il suo rifugio, situato un asteroide, assieme alle sue altre copie (tuttavia, Superman e Batman lasciano sull'asteroide anche Darkseid, che perisce con l'AI). Quando poi Lex decide di trasferire la sua mente all'interno di un robot simile ad Amazo, il folle megalomane viene fermato da Amanda Waller e la Justice League. Proprio allora, Brainiac rivela di essere stato per tutto questo tempo nel corpo di Lex (le scariche con cui lo \"incitava\" a completare il suo corpo erano invece nanobot del robot che gli garantivano di vivere al suo interno, curandolo pure dal cancro causato dalla Kryptonite). Quando Brain-Lex viene fermato, Lex viene affetto da una sindrome schizofrenica che lo porta a parlare con il poco rimasto di Brainiac dentro di lui. Quando Gorilla Grodd invita Lex ad unirsi alla Legione del destino, gli rivela che come compenso, gli dar\u00e0 il pezzo di Brainiac rimasto intatto dallo scontro, con il quale potr\u00e0 clonarlo. Usando il frammento, per\u00f2, Lex rintraccia i resti del meteorite di Brainiac e riassorbe le cellule rimaste della forma di vita attorno, ma riporta accidentalmente in vita Darkseid. Un'ultima copia Brainiac (dato che i suoi discendenti organici hanno smesso di essere malvagi con Brainiac 5) far\u00e0 un ultimo ritorno nel lontano futuro dove, inseguito da alcuni membri della futura JL, si dirige nel passato, intento ad uccidere Clark Kent prima che scopra i suoi poteri, ma viene fermato e spedito sul Sole, dove perisce, concludendo la dinastia malvagia di Brainiac.\nAmalgam.\nNell'universo Amalgam Brainiac si fonde con il \"Divoratore di mondi\" della Marvel Comics, Galactus, formando l'alieno Galactiac, nemesi dei Quattro Esploratori del Fantastico (i Fantastici Quattro della Marvel pi\u00f9 i Challengers of Unknown della DC)."}
{"id": "331023", "revid": "1305772", "url": "https://it.wikipedia.org/wiki?curid=331023", "title": "Raul", "text": ""}
{"id": "331024", "revid": "287204", "url": "https://it.wikipedia.org/wiki?curid=331024", "title": "Raul Gonzalez", "text": ""}
{"id": "331025", "revid": "15200", "url": "https://it.wikipedia.org/wiki?curid=331025", "title": "Geoffrey Chaucher", "text": ""}
{"id": "331027", "revid": "30610", "url": "https://it.wikipedia.org/wiki?curid=331027", "title": "Amu Darya", "text": "L'Amu Darya (anche \"Amudarja\", \"Amudar'ja\", \"Amu dar'ja\", \"Amudarya\", \"Amudar'ya\", , dove \"Darya\" vuol dire \"mare\" e \"Amu\" \"fiume\"; in lingua uzbeca \"Amudaryo\" e in tagico \"\u0410\u043c\u0443\u0434\u0430\u0440\u0451\"; in pashtu \u0622\u0645\u0648 \u0633\u064a\u0646\u062f, ossia \"\u0100m\u00fa S\u00ednd\") \u00e8 il fiume pi\u00f9 lungo dell'Asia centrale. La sua lunghezza totale \u00e8 di 2650 chilometri ed \u00e8 navigabile per oltre 1450 chilometri. Nell'antichit\u00e0 classica, era conosciuto con il nome di \u1f6e\u03be\u03bf\u03c2 (Oxos) in greco e Oxus in latino, mentre la sua denominazione era .\nPercorso.\nLa sorgente si trova nelle montagne del Pamir. Inizialmente prende il nome di fiume \"Pamir\", parte da Zorkul, scorre verso est fino a Ishtragh. L\u00ec gira verso nord e poi verso est nord-ovest attraverso l'Hindu Kush con il nome di \"Panj\", marcando il confine tra Afganistan e Tagikistan e successivamente quello tra Afghanistan e Uzbekistan per circa 200\u00a0km, fino a passare da Termez. Segue il confine tra Afghanistan e Turkmenistan per altri 100\u00a0km prima di entrare in Turkmenistan presso Kerki.\nCome \"Amu Darya\", il fiume scorre attraverso il Turkmenistan da sud a nord, passando T\u00fcrkmenabat e segnando il confine tra Turkmenistan ed Uzbekistan da Khalkabad. Si divide poi in molti corsi d'acqua che formavano il delta che sfociava nel lago d'Aral, passando Urgench, Da\u015foguz e altre citt\u00e0, ma, a causa dell'abbassamento del livello del lago il fiume ora non riesce a raggiungerlo e si perde nel deserto; attualmente uno dei pi\u00f9 grandi rami del delta, dopo aver irrorato le campagne limitrofe, confluisce nel \"lago Sarygamysh\" situato a sud-ovest del lago d'Aral.\nIl restringimento del lago d'Aral, iniziato alla fine degli anni cinquanta, \u00e8 dovuto anche alla diminuzione della portata dell'Amu Darya, dovuta, in particolare, all'uso della sua acqua per irrigazione. Il pi\u00f9 grande dei canali che deviano l'acqua dell'Amu Darya \u00e8 il canale del Karakum. Questo canale, che corre dall'Amu Darya fino al Mar Caspio attraverso il Turkmenistan, \u00e8 il principale responsabile della carenza d'acqua che il fiume patisce nel suo delta. Esso \u00e8 infatti il pi\u00f9 grande canale artificiale di irrigazione al mondo per portata d'acqua. Progettato negli anni quaranta, i suoi lavori non iniziarono prima del 1954.\nRegime.\nA differenza della maggior parte dei corsi d'acqua, l'Amu Darya \u00e8 caratterizzato da due periodi di piena invece di uno: una piena in primavera, fra aprile e maggio dovuta allo scioglimento delle nevi, la seconda ha inizio in giugno e prosegue nei mesi estivi, \u00e8 alimentata dalle acque di scioglimento dei ghiacciai per il calore estivo. Talvolta le due piene possono susseguirsi indistintamente, portando a 5 mesi consecutivi di piene.\nIl fiume in alcuni tratti raggiunge una ampiezza di 1.600 metri, depositando fertili sedimenti lungo le sue sponde.\nL'attuale diminuzione della sua portata d'acqua rispetto a tempi passati \u00e8 dovuta, oltre al prelievo tramite canali per l'irrigazione delle colture agricole, anche alla distruzione per opera dell'uomo delle caratteristiche foreste che crescono rigogliose lungo le sue rive, chiamate \"tugai\", formate da canneti, alberi e arbusti molto fitti, talvolta impenetrabili e larghe dagli 800\u00a0m ai 3\u00a0km. Dove i tugai sono intatti, essi svolgono un'importante funzione di consolidamento delle rive essendo ben radicati, in questo modo impediscono all'acqua del fiume di spandersi nel deserto, mantenendola nell'alveo.\nTestimonianze storiche.\nDocumenti storici affermano che in differenti epoche il fiume \u00e8 sfociato nel lago d'Aral (da sud), nel Mar Caspio (da est) o in entrambi, cos\u00ec come il Syr Darya (chiamato \"Jaxartes\" dagli antichi greci). Nel V secolo a.C., Erodoto scriveva: \"\"Il fiume di per s\u00e9 ha 40 rami; ad eccezione di uno che si getta nel Mar Caspio, tutti gli altri si perdono nelle sabbie\".\" A testimonianza che un tempo confluiva nel mar Caspio attraverso un letto oggi asciutto chiamato \"Uzboj occidentale\". Nel IV secolo a.C., l'esercito di Alessandro Magno impieg\u00f2 cinque giorni e cinque notti per attraversare il fiume. Alla nascita del Cristianesimo, lo storico e geografo greco Strabone descriveva Amu Darya\ncome il pi\u00f9 importante corso d'acqua dell'Asia centrale, il cui ramo principale sfociava nel lago d'Aral. "}
{"id": "331032", "revid": "122939896", "url": "https://it.wikipedia.org/wiki?curid=331032", "title": "Jamal al-Din al-Afghani", "text": "Molto probabilmente, fu il massimo riformatore che il mondo islamico abbia avuto in tutto il XIX secolo.\nBiografia.\nDi lui non si conosce con esattezza il luogo di nascita e se la sua \"nisba\" farebbe pensare per l'appunto a un afghano, non manca chi pensa che egli fosse in realt\u00e0 persiano, forse per il pregiudizio che vorrebbe la Persia come un paese di altissima cultura e l'Afghanistan, invece, come un paese di rudi e incolti montanari e allevatori.\nA suo dire egli era nato nell'afghana As\u02bfad\u0101b\u0101d (distretto di Kunar) nell'anno dell'Egira 1254 (1838/39), da una famiglia discendente dal quarto califfo \u02bfAl\u012b ibn Ab\u012b \u1e6c\u0101lib, primo Imam sciita ma il fatto che egli, nei suoi scritti, a volte facesse riferimento ad Asad\u0101b\u0101d, in Persia, presso Hamad\u0101n, farebbe capire che egli stesso non avesse intenzione (per motivi che possiamo solo ipotizzare) di fornire elementi storici precisi circa la sua origine (tant'\u00e8 vero che non si sa con certezza se fosse afghano o, come sostengono alcuni, persiano).\nSta di fatto che egli pass\u00f2 la sua giovent\u00f9 a Kabul e qui studi\u00f2, passando un anno anche in India per completare i suoi studi (paese di riferimento per gli Afghani in cui la lingua persiana rappresenta il principale veicolo di cultura religiosa e scientifica), effettuando nel 1857 a Mecca il suo primo \"hajj\".\nEntr\u00f2 poi al servizio d'un signore locale, D\u016bst Muhammad Kh\u0101n, ma alla sua morte appoggi\u00f2 le pretese di un figlio di questi, che perse tuttavia nel conflitto che ebbe con un suo fratello, s\u00ec da indurre Jam\u0101l al-D\u012bn al-Afgh\u0101n\u012b a lasciare il paese con la scusa di voler effettuare di nuovo un \"hajj\" nel 1869.\nJam\u0101l al-D\u012bn si rec\u00f2 prima in India, quindi in Egitto e infine a Istanbul, capitale ottomana. La sua fama era gi\u00e0 tale che qui egli tenne alcune conferenze, alcune delle quali nella moschea di Aya Sofya, usualmente destinata a ospitare dibattiti filosofici e teologici.\nAccusato di \"razionalismo\" Jam\u0101l al-D\u012bn si rec\u00f2 allora in Egitto dove rimase per 9 anni. In questo paese la sua influenza sulla giovent\u00f9 fu enorme. A lui e al suo insegnamento si legarono infatti assai presto personaggi della caratura di Muhammad \u02bfAbduh e Sa\u02bfd Zaghl\u016bl, il primo destinato a diventare pi\u00f9 tardi \"shaykh\" di al-Azhar e il secondo il principale esponente del movimento nazionalista e indipendentista egiziano, nonch\u00e9 fondatore dell'importante partito politico del Wafd.\nNel 1878 Jam\u0101l al-D\u012bn al-Afgh\u0101n\u012b entr\u00f2 nella massoneria, dapprima in quella di rito scozzese antico ed accettato e poi in quella legata al Grande Oriente di Francia. In questo periodo massimo fu il suo impegno - espresso in articoli, dibattiti e conferenze affollatissime - perch\u00e9 fosse possibile attuare nel Paese un autentico parlamentarismo politico di stampo occidentale. Il fatto che la Gran Bretagna ostacol\u00f2 un simile processo anzich\u00e9 agevolarlo rest\u00f2 per sempre una colpa di cui Londra (e tutta l'Europa in casi similari a quello egiziano) si sarebbe dovuta assumere per intero la responsabilit\u00e0, alla luce dei successivi gravissimi sviluppi.\nLe sue continue esortazioni perch\u00e9 il mondo islamico tutto si risvegliasse dal suo torpore culturale e perch\u00e9 si ponesse mano senza indugio alle necessarie profonde riforme che i tempi esigevano, gli mosse contro l'opinione pubblica dei religiosi musulmani pi\u00f9 conservatori e la classe dirigente egiziana totalmente asservita alla Gran Bretagna. Quest'ultima, temendo che la situazione politica stesse per degenerare, lo fece espellere dall'Egitto nel settembre del 1879.\nJam\u0101l al-D\u012bn al-Afgh\u0101n\u012b fu allora costretto a tornare in India e le autorit\u00e0 britanniche locali lo obbligarono a risiedere a Calcutta mentre in Egitto si sviluppava il movimento patriottico dell'ufficiale nazionalista \u02bfUr\u0101b\u012b Pasci\u00e0. Nel 1882 \u00e8 fondamentale, per le sorti del riformismo islamico, l'incontro a Parigi con l'egiziano Muhammad Abduh che ne diventer\u00e0 discepolo. Con Abduh, Jam\u0101l al-D\u012bn al-Afgh\u0101n\u012b inizi\u00f2 a Parigi la pubblicazione di una rivista in arabo intitolata al-Urwah al-Wuthqa (\"Il Legame Indissolubile\") nel 1884; il titolo (in arabo: \u0627\u0644\u0639\u0631\u0648\u0629 \u0627\u0644\u0648\u062b\u0642\u0649), variamente tradotto come \"il pi\u00f9 saldo appiglio\", \u00e8 una citazione dal Corano \u2013 capitolo 2, verso 256."}
{"id": "331034", "revid": "1543377", "url": "https://it.wikipedia.org/wiki?curid=331034", "title": "Garamanti", "text": "I Garamanti () erano una popolazione di lingua berbera che abitava nel Sahara. Fondarono un regno nella regione del Fezzan (nell'attuale Libia) e costituirono una potenza regionale nel Sahara all'incirca tra il 500 a.C. e il 500 d.C.\nNon si dispone di molte informazioni relative ai Garamanti. Lo stesso nome con cui essi si designavano ci \u00e8 giunto attraverso la forma grecizzata \"Garamantes\", adottata in seguito anche dai Romani. Si tratta probabilmente di un nome derivato da quello di \"Garama\", la loro capitale, citata da Plinio il Vecchio (V, 36) e da Tolomeo (IV, 6, 12), e corrispondente all'attuale Germa (circa 150\u00a0km ad ovest della citt\u00e0 di Sebha). La maggior parte delle nostre conoscenze proviene da fonti greche e latine, nonch\u00e9 da scavi archeologici nella regione, anche se vaste zone ricche di ruderi rimangono ancora da scavare. Un'altra importante fonte di informazione sono le numerose iscrizioni rupestri, molte delle quali dipinte prima dell'ascesa del loro regno.\nLa vita dei Garamanti.\nNegli anni Sessanta e Settanta del ventesimo secolo, gli archeologi scavarono parte della capitale dei Garamanti (\"Garama\", l'attuale Germa) e di quella che probabilmente era stata la loro capitale in precedenza, \"Zinchecra\", situata su di uno sperone roccioso a poca distanza da essa. Allo stato attuale delle ricerche sembra che i Garamanti avessero otto citt\u00e0 principali, di cui solo tre sono state studiate (a tutto il 2004). Inoltre, avevano numerosi altri insediamenti. La popolazione di Garama doveva essere di circa 4.000 persone, mentre altre 6.000 circa vivevano nei suoi pressi, in un raggio di 5 chilometri.\nI Garamanti erano coltivatori, artigiani e commercianti. La loro religione era basata su modelli egizi, e alcuni dei loro morti furono sepolti in piccole piramidi. Per scrivere usavano l'alfabeto libico-berbero. La scoperta, ad opera del professor Fabrizio Mori, di una mummia risalente al 3500 a.C. circa a Uan Muhuggiag, fa pensare che nella regione l'usanza di mummificare i corpi fosse una tradizione estremamente antica.\nL'alimentazione dei Garamanti comprendeva uva, fichi, orzo e frumento. Commerciavano frumento, sale e schiavi, e in cambio importavano vino ed olio d'oliva, lampade a olio e stoviglie di fabbricazione romana. Secondo Strabone e Plinio il Vecchio, i Garamantes estraevano amazzonite nei monti del Tibesti.\nRitrovamenti archeologici.\nI resti fin qui ritrovati comprendono numerose tombe, fortificazioni e cimiteri. I Garamanti costruirono una rete di gallerie e condotte sotterranee per portare in superficie le acque fossili che si trovano sotto lo strato di calcare nel sottosuolo del deserto. Essa venne costruita intorno al 200 a.C. e fin verso il 200. Questo sistema di gallerie sotterranee \u00e8 oggi conosciuto col nome arabo di \"foggara\" (diversi altri nomi sono usati dai berberi odierni, in particolare: \"\u00e9feli\" in tuareg, e \"targa\" in altre regioni. Significativamente oggi in tuareg \"Targa\" \u00e8 il nome della regione del Fezzan). Questo sistema di irrigazione permetteva all'agricoltura di prosperare, ma esigeva, per la sua manutenzione, l'utilizzo di manodopera, per la quale si ricorreva agli schiavi.\nStoria.\nProbabilmente i Garamanti esistevano gi\u00e0, come popolazione tribale del Fezzan, intorno al 1000 a.C. Compaiono per la prima volta in fonti scritte nel V secolo a.C., nell'opera di Erodoto, secondo il quale essi erano un popolo numeroso che allevava bestiame e dava la caccia, stando su quadrighe, agli \"Etiopi Trogloditi\" (\"abitanti delle grotte\") che vivevano nel deserto. Raffigurazioni di epoca romana li rappresentano con segni di scarificazioni rituali e tatuaggi. Tacito riporta che essi prestarono aiuti al ribelle Tacfarinas e fecero razzie negli insediamenti romani sulla costa.\nI Romani mantennero fitti contatti commerciali con i Garamanti; gli archeologi hanno perfino trovato a Garama un bagno romano. Tolomeo riporta che nell'85 un commerciante di nome Iulius Maternus, partito da Leptis Magna, avrebbe raggiunto il paese di Garama dove si sarebbe unito ad una spedizione del re dei Garamanti che si recava a combattere gli \"Etiopi\" ed avrebbe raggiunto, dopo 4 mesi, \"la regione di Agysimba popolata dai rinoceronti, e dove vivono gli Etiopi\" (probabilmente i confini dell'odierna Nigeria).\nI Garamanti rappresentarono una continua minaccia per i possedimenti romani, e non si sottomisero mai alla potenza di Roma, a differenza degli abitanti della fascia costiera della Libia. Curiosamente, per\u00f2, di essi Erodoto afferma \"non possiedono armi da guerra n\u00e9 sanno come difendersi\".\nNel I secolo a.C., i Garamanti effettuavano scorrerie in Nordafrica e si scontravano con le forze di Roma. Secondo Plinio il Vecchio, a un certo punto i Romani ne ebbero abbastanza delle scorrerie dei Garamanti e nel 19 a.C. Lucio Cornelio Balbo li sconfisse e festeggi\u00f2 la vittoria con un trionfo nel quale erano enumerate le citt\u00e0, le trib\u00f9 e le localit\u00e0 geografiche da lui sottomesse. L'elenco di esse come ci \u00e8 stato tramandato da Plinio \u00e8 il seguente: \nDopo una spedizione punitiva dei Romani nel 70, i Garamanti vennero costretti ad avere rapporti ufficiali con Roma, ed \u00e8 possibile che siano divenuti \"clienti\" di Roma.\nIntorno al 150 il regno dei Garamanti (nell'attuale Fezzan, lungo il Wadi l-Ajal), si estendeva per circa 180,000 chilometri quadrati. La sua durata continu\u00f2 \"grosso modo\" fino alla conquista islamica nel VII secolo.\nSembra che il declino della cultura dei Garamanti si riallacci ad un inasprimento delle condizioni climatiche. Quello che oggi \u00e8 deserto 1500 anni fa era terra agricola di discreta qualit\u00e0. Dal momento che le riserve di acque fossili non si rinnovano rapidamente, nei sei secoli di durata del regno garamante la falda and\u00f2 progressivamente abbassandosi. Il regno decadde e si framment\u00f2. Il suo posto venne assunto dal suo concorrente, l'impero del Ghana nel Sudan occidentale.\nDocumenti bizantini affermano che il re dei Garamanti firm\u00f2 un trattato di pace con Bisanzio nel 569 ed accett\u00f2 il Cristianesimo. In seguito, dei documenti musulmani affermano che nel 668 il re dei Garamanti venne imprigionato e trascinato via in catene. Alla fine tutta la regione venne assorbita nell'area di influenza islamica."}
{"id": "331052", "revid": "17654", "url": "https://it.wikipedia.org/wiki?curid=331052", "title": "K 503", "text": ""}
{"id": "331053", "revid": "287204", "url": "https://it.wikipedia.org/wiki?curid=331053", "title": "Cime di Val Loga", "text": "Le Cime di Val Loga sono un gruppo montuoso facente parte della Catena Mesolcina, nelle Alpi Lepontine, posto sulla cresta confinaria tra Italia e Svizzera che dal Pizzo Tamb\u00f2 si dirige con andamento regolare verso sud al gruppo del Pizzo Ferr\u00e9.\nCaratteristiche.\nIl nome.\nDeriva dalla sottostante Val Loga, della quale rappresentano le sommit\u00e0 della testata.\nConformazione.\nLe vette toponomasticamente definite sono tre: la \"cima settentrionale\" (2968\u00a0), la \"cima centrale\" (3004\u00a0m, massima elevazione) e la \"cima meridionale\" (3003\u00a0m), tutte scarsamente pronunciate rispetto alla linea di cresta sia sul versante italiano che su quello elvetico, formate soprattutto da gande e sfasciumi di gneiss, anfiboliti e filoni pegmatitici. Sul versante italiano, alcuni nevai e placche ghiacciate che sovente permangono fino a stagione avanzata ricordano la presenza di un ghiacciaio ormai da tempo estinto, denominato \"Vedretta di Val Loga\", del quale sono ancora piuttosto identificabili i cordoni di detrito morenico.\nIl territorio.\nLe Cime di Val Loga determinano con la cresta che ne unisce le sommit\u00e0 il confine tra Italia e Svizzera, e appartengono ai territori comunale di Madesimo e di Mesocco (cantone Grigioni), alla testata della omonima val Loga e soprastanti la Val Curciusa.\nAltre informazioni.\nLe vette delle Cime di Val Loga offrono un bel panorama, avendo in primo piano la testata della Valle Spluga e le sue cime, con bella visuale soprattutto sul Gruppo e sul \"ghiacciaio del Ferr\u00e9\", e sul gruppo del Suretta; a ovest \u00e8 ammirabile il solco della Val Curciusa e buona parte delle vette del Cantone Ticino settentrionale, mentre a nord la visuale \u00e8 chiusa dalla mole del Pizzo Tamb\u00f2. Alla base delle cime e in posizione centrale rispetto ad esse, a 2773\u00a0m, sorge il bivacco Cecchini, facilmente raggiungibile da Montespluga, punto d'appoggio utile soprattutto per l'ascensione al Pizzo Ferr\u00e9.\nAscensione alla vetta.\nLe sommit\u00e0 delle Cime di Val Loga sono tutte abbastanza facilmente raggiungibili con percorso di tipo escursionistico. Si sale per via diretta dal versante italiano con partenza dal bivacco Cecchini, procedendo su tracce di sentiero e percorso sempre intuibile, disagevole a tratti solo per il terreno di detriti e sfasciumi. L'unico percorso di natura alpinistica del gruppo \u00e8 la traversata di cresta tra le tre cime, con rari passaggi in roccia fino al III grado e difficolt\u00e0 generale valutata PD, che comunque risulta di interesse limitato e poco frequentata.\nSci.\nNon esistono impianti sciistici in prossimit\u00e0 delle vette, che invece acquisiscono un notevole interesse come mete scialpinistiche, posta la regolarit\u00e0 e la pendenza mai eccessiva dei pendii che scendono verso la val Loga e la piana di Montespluga."}
{"id": "331055", "revid": "729019", "url": "https://it.wikipedia.org/wiki?curid=331055", "title": "J\u00fcrgen Trumpf", "text": "Quando il trattato di Amsterdam \u00e8 entrato in vigore, Trumpf divenne ufficialmente il primo alto rappresentante per il CFSP, anche se l'incarico doveva durare solo per un mese.\nGli succedette Javier Solana che fu nominato successore di Trumpf, per entrambi gli incarichi, durante la riunione europea di Colonia."}
{"id": "331056", "revid": "1318658", "url": "https://it.wikipedia.org/wiki?curid=331056", "title": "Il lupo della steppa", "text": ""}
{"id": "331059", "revid": "729019", "url": "https://it.wikipedia.org/wiki?curid=331059", "title": "Stazione di Jordanhill", "text": "La stazione di Jordanhill (in gaelico scozzese: \"Cnoc I\u00f2rdain\") \u00e8 una stazione ferroviaria situata nel quartiere Jordanhill alla periferia di Glasgow in Scozia.\nInaugurata il 1\u00ba agosto 1887, anche se la costruzione non fu terminata prima del 1895, \u00e8 stata subito destinata a ospitare la fermata dei treni che uniscono il sobborgo di Glasgow con il centro della citt\u00e0.\nNelle sue vicinanze \u00e8 situato il campus universitario dell'Universit\u00e0 di Strathclyde.\nIl traffico originato e terminato nella stazione \u00e8 stato calcolato, per l'anno 2003, in 85.861 passeggeri in partenza e 94.613 in arrivo."}
{"id": "331060", "revid": "536103", "url": "https://it.wikipedia.org/wiki?curid=331060", "title": "Javier Solana", "text": "Biografia.\nDal 1999 al 2009 \u00e8 stato Alto Rappresentante per la Politica Estera e di Sicurezza Comune dell'Unione europea, nonch\u00e9 Segretario Generale dell'Unione Europea Occidentale. Nel 2004 viene nominato Segretario generale del Consiglio dell'Unione europea e gli viene riconfermato per altri cinque anni il mandato di Alto Rappresentante dell'UE per la PESC.\n\u00c8 sposato con Concepci\u00f3n Gim\u00e9nez ed ha due figli.\nHa conseguito il dottorato in Fisica, frequentanto i corsi di specializzazione dell'ICTP di Trieste tra 1978 e 1979, ed ha insegnato Fisica dei solidi all'Universit\u00e0 Complutense di Madrid. \u00c8 membro della sezione spagnola del Club di Roma. \u00c8 membro dell'Ordine del Toson d'oro.\nFa parte del Partito Socialista Operaio Spagnolo dal 1964. Divenne membro del Parlamento nel 1977 e ricopr\u00ec la carica di ministro in tutti i Governi spagnoli dal 1982 al 1995, ininterrottamente (1982 - 1988: Ministro della Cultura; 1988 - 1992: Ministro dell'Istruzione e delle Scienze; 1992 - 1995: Ministro degli Affari Esteri). Ebbe l'incarico di segretario generale della NATO dal 1995 al 1999.\nEra stato inoltre scelto come Ministro degli affari esteri dell'UE il giorno in cui sarebbe entrato in vigore il trattato costituzionale dell'Europa come redatto nel 2004."}
{"id": "331064", "revid": "547992", "url": "https://it.wikipedia.org/wiki?curid=331064", "title": "Nuova Camorra Organizzata", "text": "La Nuova Camorra Organizzata (conosciuta anche con l'acronimo N.C.O.) era un'organizzazione criminale di stampo camorristico creata da Raffaele Cutolo, negli anni '70 del XX secolo in Campania. Si ingrand\u00ec enormemente agli inizi degli anni '80 coinvolgendo gli altri clan di camorra in sanguinose guerre. Nonostante la sua breve vita, fu considerata una delle mafie italiane pi\u00f9 potenti.\nFu soppiantata dalla \"Nuova Famiglia\", una confederazione di clan creata ad hoc da boss quali Michele Zaza, i fratelli Ciro e Lorenzo Nuvoletta ed Antonio Bardellino (affiliati a Cosa Nostra), e da altri capi-banda camorristi (Carmine Alfieri, Luigi Giuliano, Pasquale Galasso). Fu considerata estinta alla fine degli anni ottanta, quando molti dei boss furono uccisi o arrestati. Oltre a Cutolo stesso, gli esponenti pi\u00f9 importanti furono Rosetta Cutolo, Vincenzo Casillo, Pasquale Barra, Davide Sorrentino, Antonino Cuomo, Giuseppe Puca, Alfonso Rosanova, Pasquale Scotti, Raffaele Catapano e Pasquale D'Amico.\nStoria.\nI primi anni.\nIl fondatore di questa organizzazione fu Raffaele Cutolo, originario di Ottaviano, un piccolo centro dell'area vesuviana della provincia di Napoli, il quale inizi\u00f2 la sua carriera criminale nel 1963 con l'omicidio di Mario Viscito. Cre\u00f2 l'organizzazione durante la sua detenzione nel padiglione Milano del carcere di Poggioreale a Napoli all'inizio degli anni settanta, per iniziativa di Cutolo e di vari compagni di cella tra cui Raffaele Catapano, Pasquale D'Amico e Michele Iafulli.\nIl mito delle origini.\nNel tentativo di rendere mitica la nascita della sua organizzazione, Cutolo si ispir\u00f2, inizialmente, ai rituali della Bella Societ\u00e0 Riformata, l'organizzazione camorristica napoletana di XIX secolo, e della confraternita della \"garduna\", associazione criminale spagnola del XVII secolo; alcuni storiografi invece ritengono che Cutolo si ispir\u00f2 ai miti e ai rituali della 'Ndrangheta, alla quale si era affiliato tramite i Mammoliti e i De Stefano, dopo aver fatto uccidere in carcere il loro rivale Mico Tripodo.\nUno dei documenti audio ritrovati che testimoniano questi rituali e l'aspetto leggendario imposto da Cutolo \u00e8 il cosiddetto \"giuramento di Palillo\", un giuramento cerimoniale di iniziazione registrato su audiocassetta sequestrato a Giuseppe Palillo, affiliato di Cutolo, al momento del suo arresto. La cassetta conteneva suoni e canzoni e un lungo monologo. La voce non fu riconoscibile in maniera chiara, essendo l'audio di pessima qualit\u00e0, ma tutto lasciava pensare che fosse quella dello stesso Cutolo. La cerimonia veniva definita, nel gergo camorristico, \"battesimo\", \"fidelizzazione\" o \"legalizzazione.\" L'apertura del monologo si soffermava sul valore dell'omert\u00e0: \"Omert\u00e0 bella come m'insegnasti, pieno di rose e fiori mi copristi, a circolo formato mi portasti dove erano tre veri pugnalisti\". La storia leggendaria, diffusa da Cutolo per rendere mitica la vera origine della Camorra e della sua personale rifondazione della stessa, racconta di alcuni cavalieri camorristi spagnoli che, dopo essere stati esiliati dalle loro terre, giunsero in Campania, in Calabria, in Sicilia e in Sardegna dove fondarono una \"societ\u00e0 divina e sacra\".\nSempre secondo le leggende cutoliane, dopo una nuova dispersione, fu trovato l'accordo per la definitiva riconciliazione nelle stanze del castello di Ottaviano, luogo che per Cutolo aveva da sempre avuto un valore simbolico. Fino a quando sette cavalieri raccolsero il potere della societ\u00e0 e lo consegnarono a Cutolo. Seguiva poi la descrizione della cerimonia con il taglio sul braccio e il patto di sangue per rendere effettiva la \"fedelizzazione\". Tra i passaggi pi\u00f9 significativi del giuramento di Palillo, documento esemplare degli ideali di tutta la controcultura criminale cutoliana, che faceva leva sulla disoccupazione dilagante e sulle ingiustizie sociali, vi era il seguente, che suonava profetico e al tempo stesso cupo e minaccioso nei confronti degli stessi affiliati:\nLa formula d'apertura era: \"\"Con parole d'omert\u00e0 \u00e8 formata societ\u00e0\". Il giuramento finale era: \"Giuriamo di dividere con lui gioie, dolori, sofferenze... per\u00f2 se sbaglia e risbaglia ed infamit\u00e0 porta \u00e8 a carico suo ed a discarico di questa societ\u00e0 e responsabilizziamo il suo compare di sangue\"\". L'elenco di tutti i \"fidelizzati\" sarebbe poi stato conservato presso una delle stanze del castello di Ottaviano, nascosto in una nicchia nella parete e tenuto in cura da sua sorella, Rosetta Cutolo.\nLa crescita della NCO.\nServendosi dei ricavati delle tangenti imposte dai suoi fedelissimi fuori dal carcere, Cutolo riesce ad investire attentamente i guadagni all'interno dello stesso carcere di Poggioreale per aiutare le condizioni dei giovani detenuti, soprattutto quelli destinati a uscire presto. Tra le motivazioni addotte dal Cutolo per attrarre sempre pi\u00f9 nuovi affiliati vi sono quelle legate a quelle che lui riteneva le ingerenze di \"cosa nostra\" negli affari criminali campani; solo con un'organizzazione forte ed unita Napoli e la Campania avrebbero potuto contrastare la forte avanzata dell'organizzazione siciliana, soprattutto nel campo del contrabbando e dello smistamento di stupefacenti. Oltre a tentare di costruire un'identit\u00e0 regionale su basi delinquenziali, Cutolo usa anche il suo ascendente per ricomporre liti e dispute all'interno del carcere. I risultati non si fanno attendere: la popolarit\u00e0 tra gli ex-detenuti \u00e8 altissima i legami di gratitudine sono molto saldi e un mare di soldi comincia ad affluire nelle casse del Professore. Gi\u00e0 nel 1980 la NCO poteva contare su circa 10.000 affiliati.\nLe offerte in danaro sono per\u00f2 il primo passo per creare una falange di fedelissimi. Il passaggio da gruppo di affiliati legati da un patto di sangue ad organizzazione affaristica ramificata come una \"holding\" e connessa con la politica e con gli ambienti finanziari, avvenne dopo il terremoto del novembre del 1980, quando le cellule cutoliane cominciarono ad infiltrarsi negli appalti per la ricostruzione o a richiedere tangenti ai grossi cantieri che nascevano come funghi a Napoli e provincia e in buona parte della Campania.\nNella relazione sulla camorra, presentata nel 1993 dalla Commissione Parlamentare Antimafia, la veloce diffusione della NCO da semplice banda carceraria ad holding mafiosa viene spiegata come segue:\nAnche le alleanze con altre realt\u00e0 delinquenziali extra-regionali diventano numerose: oltre che con la Sacra Corona Unita pugliese (da lui fu creato un ramo nel 1979 capeggiato dai fratelli Spedicato e Guerrieri che gli si ribell\u00f2 successivamente per la sua indipendenza), Cutolo stringe i rapporti con la 'ndrangheta, in particolare con le cosche Piromalli, De Stefano e Mammoliti. Con la sua breve latitanza tra il 1978 e il 1979, Cutolo stringe anche accordi con le bande lombarde di Renato Vallanzasca (detto \"il bel Ren\u00e8\") e Francis Turatello e quelle pugliesi (Nuova Camorra Pugliese e Sacra corona unita) e la Banda della Magliana romana. Il collaboratore di giustizia Antonio Mancini (ex membro della Banda della Magliana) racconta:\nIl contrasto con la Nuova Famiglia e la fine.\nQuando considera la sua organizzazione oramai matura, Cutolo decide di imporre una tassa persino sulle casse di sigarette a tutti gli altri clan camorristici di Napoli. Nel 1978 Michele Zaza (noto contrabbandiere napoletano legato con la mafia siciliana) e i suoi creano una banda denominata Onorata fratellanza, ma Cutolo non se ne preoccupa e si infiltra in nuovi territori: quando tenta di prendere il controllo della zona del centro di Napoli (Forcella, Duchesca, Mercato, Via del Duomo) nelle mani dei potenti Giuliano, questi si alleano con i clan di San Giovanni a Teduccio e di Portici e con i boss Carmine Alfieri e Pasquale Galasso.\nAlla fine del 1978 nasce la cosiddetta Nuova Famiglia, formatasi da una precedente alleanza denominata \"Onorata Fratellanza\", una confederazione di clan creata ad hoc per eliminare i cutoliani. Il conflitto che ne scatur\u00ec fu molto cruento, nel 1979 solo nel napoletano si registrano 71 omicidi; l'anno successivo sono 134 e salgono a 193 nel 1981, a 237 nel 1982, a 238 nel 1983, per scendere a 114 nel 1984.. Anche la NF fece un uso propagandistico dell'affiliazione con relativo cerimoniale per attrarre sempre pi\u00f9 giovani sbandati. Il giuramento ufficiale di affiliazione fu trovato nell'auto di Mario Fabbrocino e ricalcava in maniera spudorata quello della NCO, rifacendosi ai valori della fedelt\u00e0 e dell'omert\u00e0.\nQuando nella \"Nuova famiglia\" subentrarono anche i Nuvoletta, gli Alfieri, i Galasso, i Misso della Sanit\u00e0 e soprattutto i casalesi, la guerra si conclude con un indebolimento dei cutoliani e con un rafforzamento della presenza camorristica nel napoletano. Alla fine degli anni '80 una serie di blitz e una catena di omicidi (tra cui quello del figlio di Cutolo, Roberto, e quello del suo avvocato, Enrico Madonna), decretarono il tramonto dell'organizzazione. Dopo la fine della NCO, scoppi\u00f2 una guerra all'interno della \"Nuova Famiglia\", tra i Nuvoletta-Gionta contro i Bardellino-Alfieri.\nLa struttura.\nAl vertice vi era Raffaele Cutolo, definito \"il Vangelo\", che faceva le veci del vecchio \"capintesta\" della Bella Societ\u00e0 Riformata ma, a differenza di questi che veniva eletto nel corso di riunioni tenute da rappresentanti dei vari quartieri di Napoli, Cutolo \u00e8 il capo indiscusso per volont\u00e0 divina, da cui dipende la vita e la morte di tutti. \nAl livello sottostante vi \u00e8 la cassiera dell'organizzazione, la sorella Rosetta Cutolo. Seguono quindi i \"santisti\", ossia i bracci destri di Cutolo, che cambiarono nel corso degli anni. Tra di essi vi furono Corrado Iacolare, Vincenzo Casillo, Pasquale Barra, Antonio Cuomo Giuseppe Puca. Seguono quindi gli \"sgarristi\", i capizona o referenti territoriali che si divisero Napoli e Salerno con le rispettive province. Gli affiliati vennero definiti semplicemente \"picciotti\". Vi erano infine gruppi speciali di affiliati, definiti \"batterie\", ossia la manovalanza di sicari pronti ad uccidere chiunque al primo comando. Alla cerimonia di affiliazione dovevano partecipare cinque persone: \"il Vangelo\", un affiliato favorevole ed uno sfavorevole, il contabile e il maestro di giornata. Gli ultimi due avevano il compito di \"registrare\" la \"fedelizzazione\" in caso di esito positivo.\nPer quanto riguarda i rapporti comunicativi con l'esterno, di fondamentale importanza dato che la maggior parte dei principali esponenti della NCO erano ergastolani, Cutolo svilupp\u00f2 due strutture parallele, una all'interno del sistema penitenziario chiamata \"cielo coperto\", e l'altra al di fuori chiamata \"cielo scoperto\". Per mantenere la sua leadership, Cutolo necessitava di trasmettere i suoi ordini ai membri della NCO al di fuori del carcere in modo efficace e affidabile, assicurando al contempo che una parte dei profitti generati fosse consegnata all'interno del carcere in modo da poter espandere la sua campagna di reclutamento. Le particolari condizioni del carcere di Poggioreale, che includevano la sua posizione strategica nel centro di Napoli e il flusso continuo di persone come affiliati liberi sulla parola e parenti dei carcerati, consentirono a Cutolo di coordinare con successo le attivit\u00e0 criminali dalla sua postazione centralizzata, da cui inviava direttive agli associati per le operazioni esterne. I parenti venivano utilizzati principalmente come corrieri di informazioni, ma, quando questi non erano disponibili, false parentele venivano certificate attraverso la collaborazione, pi\u00f9 o meno forzata, degli impiegati nei comuni in cui gli affiliati erano residenti; ci\u00f2 avvenne in particolare per il comune nativo di Cutolo, Ottaviano. Il Dipartimento di Giustizia scopr\u00ec nel 1983, che Cutolo era stato visitato quasi ogni giorno da luglio 1977 a dicembre 1978 da Giuseppe Puca che utilizzava un documento secondo cui risultava cugino di primo grado di Cutolo. Cutolo aveva anche ricevuto tre visite da un altro suo affiliato che risult\u00f2, nell'ordine, cognato, \"compare\" e infine cugino di primo grado; tutte relazioni parentali formalmente iscritte nel registro comunale.\nCutolo istitu\u00ec anche il cosiddetto \"soccorso verde\" per aiutare la popolazione carceraria, fornendo loro abiti, avvocati, consulenza legale, soldi per s\u00e9 stessi e per le loro famiglie, e anche regali come articoli di lusso. Fin dalla prima affiliazione, Cutolo aveva istituito un fondo di 500.000 lire per ogni affiliato. I soldi venivano versati ai carcerati, in tutta Italia, tramite il sottogruppo di Rosetta Cutolo, che disponeva di diversi corrieri ed era considerata la cassiera dell'organizzazione. Nel tentativo di controllare l'intera regione, Cutolo super\u00f2 e and\u00f2 oltre la struttura familistica tipica della camorra urbana. La NCO aveva una struttura aperta e poteva contare su circa 1.000 nuovi affiliati all'anno.\nL'affiliazione era aperta a tutti, bastava solo giurare fedelt\u00e0 a Raffaele Cutolo e giurare di contribuire alle attivit\u00e0 criminali comuni. Tuttavia, non appena il business dell'organizzazione si ampli\u00f2 a dismisura e c'era bisogno di pi\u00f9 manodopera, il reclutamento divenne pi\u00f9 aggressivo e, in seguito, anche coatto. In prigione, i carcerati venivano costretti a diventare membri della NCO. In caso contrario, potevano subire una punizione corporale o addirittura una vendetta trasversale. L'organizzazione era una sorta di federazione di diversi clan, ognuno con la sua area territoriale di riferimento, ma gerarchicamente ordinata e strettamente controllata da Raffaele Cutolo. Al di fuori del carcere, veniva indetta una riunione esecutiva, ogni quindici giorni, in cui Rosetta Cutolo, raccoglieva le informazioni da riferire poi al fratello nelle visite in carcere.\nI casi giudiziari.\nIl maxiprocesso alla NCO e il \"caso Tortora\".\nOltre alla feroce guerra in corso, che gi\u00e0 da sola riusciva a riempire quotidianamente le prime pagine dei giornali locali, si ricordano diversi casi di cronaca giudiziaria che tennero banco per tutti gli anni ottanta. Tra di essi vi fu il caso dei falsi \"pentiti\", in primis Giovanni Pandico e Pasquale Barra detto \"\"O' animale\", una falange cutoliana di pluricondannanti che cercarono di sviare le indagini a carico della NCO con false dichiarazioni che coinvolsero anche personaggi del tutto estranei, come Enzo Tortora e Franco Califano: le rivelazioni dei numerosi pentiti della NCO consentirono il maxi-blitz del 17 giugno 1983 (definito dalla stampa \"il venerd\u00ec nero della camorra\"\") che prevede pi\u00f9 di 856 mandati di cattura contro i cutoliani, eseguiti in tutta Italia; fra gli altri destinatari pi\u00f9 o meno noti degli ordini di cattura, dal presidente dell'Avellino calcio Antonio Sibilia, ai terroristi di opposte fazioni Pierluigi Concutelli e Sante Notarnicola, dal bandito settentrionale Renato Vallanzasca a politici meridionali come Giuseppe D'Antuono e Salvatore La Marca, sino al cantante Franco Califano e al conduttore televisivo Enzo Tortora, tutti accusati di essere affiliati o fiancheggiatori della NCO di Cutolo. 337 degli 856 ordini di arresto colpirono soggetti gi\u00e0 detenuti e l'operazione occup\u00f2 in tutto circa 10.000 fra carabinieri e agenti di polizia, parte dei quali impiegati nell'occupazione pressoch\u00e9 militare del paese di Ottaviano, centro degli interessi di Cutolo; la stessa giovane moglie di Cutolo, Immacolata Jacone, sposata qualche settimana prima nel carcere dell'Asinara ove il \"boss\" era detenuto, sfugg\u00ec al blitz e rimase latitante.\nIl Procuratore Capo di Napoli, Francesco Cedrangolo, insieme agli investigatori, comunic\u00f2 che le indagini avevano richiesto la redazione di un rapporto di 3.800 pagine, che la stampa riferisce fu subito ribattezzato \"la Treccani della camorra\"; fiorirono immediatamente numerose indiscrezioni circa il contenuto delle rivelazioni del Barra e del Pandico, anche a proposito del caso del sequestro di Ciro Cirillo, e fu subito diffusa la notizia che il Barra aveva accusato Enzo Tortora di spacciare droga nel mondo dello spettacolo per conto di Cutolo. Cedrangolo, alla domanda diretta sulla certezza che Barra avesse detto la verit\u00e0 e che le sue accuse avessero tutte fondamento, rispose: \u00abNon abbiamo l'abitudine di emettere ordini di cattura senza motivo\u00bb e \u00abTutte le affermazioni raccolte sono state sottoposte in questi mesi a controlli accurati\u00bb. \nVenne costruita in pochi mesi, all'interno del carcere di Poggioreale, un\"'aula-bunker\" per contenere le centinaia di imputati di quello che venne definito dalla stampa dell'epoca il \"processo del secolo\"; anche a causa del numero record di imputati (712 poi ridotti a 640), il maxiprocesso alla NCO venne smembrato in tre tronconi: il primo contava 252 imputati, il secondo 196 imputati e il terzo 191 imputati, che si svolsero quasi in parallelo.\nIl 4 febbraio 1985 si apr\u00ec il primo troncone del maxiprocesso alla NCO, che vedeva tra gli imputati pi\u00f9 noti Enzo Tortora, Franco Califano, il bandito Renato Vallanzasca e i terroristi Pierluigi Concutelli e Sante Notarnicola, nonch\u00e9 i \"pentiti\" Pandico, Barra, Melluso e altri. Le accuse ascritte a tutti gli imputati includevano l'associazione a delinquere di stampo camorristico (art. 416-bis C.P.) e, per alcuni, traffico di stupefacenti.\nIl 17 settembre 1985 il presidente Luigi Sansone lesse il dispositivo della sentenza che concludeva il primo troncone del maxiprocesso di primo grado: 137 condannati e un centinaio di assolti, 45 con formula piena e 55 per insufficienza di prove; pene detentive per un totale 756 anni, due mesi e dieci giorni di carcere, distribuiti tra 137 condannati: una delle pene pi\u00f9 pesanti fu quella inflitta a Enzo Tortora, condannato a 10 anni di carcere e 50 milioni di lire di multa, mentre il cantante Franco Califano venne condannato a 4 anni e mezzo e 10 milioni di multa per spaccio di droga ma assolto dall'accusa di associazione camorristica.\nIl secondo grado del primo troncone si concluse il 15 settembre 1986: i giudici d'appello ribaltarono la sentenza di primo grado, assolvendo con formula piena Tortora e Califano insieme ad altri 89 imputati perch\u00e9 le dichiarazioni dei \"pentiti\" non furono ritenute attendibili e le accuse non sorrette da accertamenti e riscontri. La sentenza d'appello sar\u00e0 confermata dalla Cassazione l'anno successivo.\nIl \"caso Cirillo\".\nAltri casi ancora oggi oscuri fecero parlare di Cutolo e della sua organizzazione. Uno di essi \u00e8 legato al presunto coinvolgimento dei servizi segreti nella liberazione dell'assessore Ciro Cirillo, sequestrato dalle Brigate rosse nel 1981 e poi liberato grazie all'intermediazione di Cutolo. Nel carcere di Ascoli Piceno, dov'era detenuto, Cutolo incontr\u00f2 politici della DC (Giuliano Granata, Flaminio Piccoli, Antonio Gava, Francesco Patriarca e Vincenzo Scotti) e agenti segreti (Giuseppe Santovito, Adalberto Titta e Francesco Pazienza) per trattare la liberazione di Cirillo, che avvenne il 24 luglio 1981. La notizia della \"trattativa\" venne fuori il 16 marzo 1982 quando su L'Unit\u00e0 apparve un articolo di Marina Maresca basato su un documento falso del Ministero dell'Interno che rivelava la vicenda.\nL'omicidio di Vincenzo Casillo e il \"caso Calvi\".\nUn altro caso oscuro legato alle vicende alla NCO \u00e8 quello dell'autobomba scoppiata nel 1983 a Roma che provoc\u00f2 la morte di Vincenzo Casillo, braccio destro di Cutolo, di cui si disse, a pi\u00f9 riprese, che fosse legato a frange deviate dei servizi segreti del Sisde, cosa che Cutolo ribad\u00ec pi\u00f9 volte nel corso dei numerosi processi a suo carico affermando che il Casillo fosse addirittura in possesso di un tesserino.\nUn'altra circostanza ribadita da Cutolo nei processi \u00e8 la presenza di Casillo a Londra nei giorni in cui venne trovato il cadavere impiccato del banchiere Roberto Calvi, affiliato alla loggia massonica P2 e implicato nel crack del Banco Ambrosiano. Cutolo inoltre sostenne che Casillo gli chiese di dare protezione a Calvi mentre si trovava in carcere a Lodi perch\u00e9 gli altri detenuti lo maltrattavano (infatti il banchiere era stato arrestato il 21 maggio 1981 per bancarotta fraudolenta). \nSecondo le indagini del giudice istruttore Carlo Alemi sul caso Cirillo, Casillo fece stampare ad Acerra volantini poi distribuiti a Milano a favore della scarcerazione di Calvi perch\u00e9 il banchiere aveva contribuito a pagare parte del riscatto necessario alla liberazione dell'assessore Ciro Cirillo. Il 2 febbraio 1984 la donna di Casillo, Giovanna Matarazzo verr\u00e0 ritrovata in un blocco di cemento, uccisa probabilmente a causa delle sue dichiarazioni al giudice Alemi rispetto al collegamento tra la morte di Casillo e l'omicidio di Roberto Calvi. Anche un ex membro della Banda della Magliana, Claudio Sicilia, dichiarer\u00e0 ai magistrati di aver saputo che Casillo era l'assassino di Calvi ma verr\u00e0 ucciso a sua volta il 18 novembre 1991. La circostanza verr\u00e0 ribadita dai collaboratori di giustizia Pasquale Galasso e Carmine Alfieri, un tempo capi indiscussi della cosiddetta Nuova Famiglia e responsabili reo-confessi dell'omicidio di Casillo, i quali racconteranno di aver corrotto un uomo di punta della NCO, tale Giuseppe Cillari, che divenne il loro infiltrato all'interno dell'organizzazione rivale, la cui missione primaria consisteva nel consegnargli la testa di Casillo, cosa che effettivamente riusc\u00ec a fare; Cillari confider\u00e0 in seguito a Galasso che Enzo Casillo era stato l'esecutore materiale dell'omicidio di Roberto Calvi, su commissione della mafia e attraverso il clan Nuvoletta, con cui lo stesso Casillo stava tessendo una nuova alleanza, tradendo la NCO.\nLe attivit\u00e0.\nTra le varie fonti di guadagno per l'organizzazione cutoliana si distinguono:\nEsponenti.\nSantisti\nCapizona\nAffiliati\nLa \"Nuova Camorra Speciale\".\nNel 1985 nei documenti realtivi al primo processo presso il tribunale di Santa Maria Capua Vetere denominato \"Sabato Saviano + 156\" si fa menzione della \"Nuova Camorra Speciale\", alla quale ader\u00ec anche il clan Belforte, che impose tangenti su hotel, immobiliari e cantieri. Francesco Paccone, con le sue testimonianze ne rivel\u00f2 i gruppi operanti: a Gricignano, Paolo Di Grazia, a Carinaro, Andrea Autiero, a Cesa, Amedeo Mazzara insieme con sua moglie, che aveva contatti con altri capi, a Marcianise, Domenico e Salvatore Belforte, ad Acerra, Salvatore Nolano e Mario De Sena, il capo detenuto, a Sant' Antimo, Stefano Ranucci, infine a Ponticelli Ciro e Giuseppe Sarno. \nUn tandem che guida 50 affiliati almeno, ma che dialoga anche con l'altra sponda, quella dei Mazzarella e insidia la camorra vesuviana di Fabbrocino e Orefice. Antonio Cutolo, solo omonimo di Raffaele, con Mario De Sena e Salvatore Nolano di Acerra rilanciano un progetto: la Nuova Camorra Speciale. Si rafforz\u00f2 negli anni 1990, ma la maggior parte di tali gruppi fin\u00ec col gravitare attorno il clan dei casalesi.\nCollaboratori di giustizia o dissociati.\nDi seguito alcuni dei numerosi boss della NCO che hanno scelto di collaborare con la giustizia o di Dissociarsi.\nOmicidi.\nAlcuni dei personaggi affiliati al clan o presi di mira per vendetta uccisi nel corso della faida:"}
{"id": "331067", "revid": "767487", "url": "https://it.wikipedia.org/wiki?curid=331067", "title": "Club del coccodrillo", "text": "Il Club del coccodrillo fu un gruppo spontaneo di membri del Parlamento europeo riunitisi nel 1980 con l'obiettivo di riformare le istituzioni europee. Il gruppo \u00e8 stato uno dei principali protagonisti nell'elaborazione del progetto per l'unione europea , pur non costituendosi mai come gruppo politico.\nStoria.\nLa prima riunione si tenne il 9 luglio 1980 al ristorante \"Crocodile\" di Strasburgo e raccolse 9 parlamentari europei. L'intergruppo venne costituito ufficialmente il successivo settembre, quando gi\u00e0 raccoglieva una sessantina di parlamentari, che nel luglio 1981 saliranno a 180.\nIl primo obiettivo dell'intergruppo fu la creazione di una commissione del Parlamento europeo incaricata di elaborare proposte per la riforma delle istituzioni comunitarie. Il 9 luglio 1981 il Parlamento approv\u00f2 a larghissima maggioranza una risoluzione per la creazione della commissione istituzionale, attualmente indicata come commissione Affari Costituzionali (AFCO).\nA partire dal 1982 la commissione istituzionale prepar\u00f2 i contenuti di un nuovo trattato per la realizzazione dell'Unione europea. Nel settembre 1983 il Parlamento europeo approv\u00f2 lo schema del nuovo trattato e il 14 febbraio 1984 il testo definitivo, denominato Progetto di Trattato che istituisce l'Unione europea. Tale testo (noto come Progetto Spinelli) non venne accolto dai governi degli Stati membri.\nRuolo.\nL'iniziativa del \"Club del coccodrillo\" fu comunque determinante per i successivi sviluppi dell'integrazione europea, l'Atto unico europeo e il Trattato di Maastricht, in termini oppositivi: gli sviluppi nel processo di integrazione a cavallo tra gli anni '80 e '90 furono portati avanti prevalentemente seguendo l'indirizzo politico della Commissione e del Consiglio Europeo, negando al Parlamento la possibilit\u00e0 di svolgere un ruolo chiave all'interno dei progetti, che quindi vennero caratterizzati dalla prospettiva intergovernativa, come nei primi anni del nuovo millennio accadr\u00e0 con il processo Costituente (terminato con la bocciatura della Carta Costituzionale da parte di Francia e Olanda).\nIl Parlamento europeo, che era stato eletto per la prima volta nel 1979 tramite elezioni dirette, si diede un ruolo costituente, ponendo fine al privilegio di statisti e diplomatici di determinare il percorso dell'integrazione europea tramite i metodi intergovernativi della diplomazia.\nIl ruolo del Club del coccodrillo venne raccolto nelle legislature successive dall'intergruppo federalista del Parlamento europeo, sostenuto dagli omologhi intergruppi presenti in vari Parlamenti degli Stati membri e assemble legislative locali. Una sua indiretta discendenza ideale pu\u00f2 anche cogliersi nei lavori della Convenzione europea e nel suo tentativo di proporre agli Stati membri una Costituzione europea."}
{"id": "331068", "revid": "767487", "url": "https://it.wikipedia.org/wiki?curid=331068", "title": "Sudan (regione)", "text": "Sudan (abbreviazione del termine arabo \"bil\u00e2d as-s\u00fbd\u00e2n\" \"territorio dei Negri\") \u00e8 la denominazione di una regione geografica estesa dall'Africa orientale a quella occidentale, e che comprende tutta la fascia di territorio, a sud del Sahel, che va dal Mali (un tempo denominato Sudan Francese) fino all'attuale Repubblica del Sudan. Questa regione riceve una quantit\u00e0 di precipitazioni maggiori del Sahel, ed \u00e8 quindi pi\u00f9 adatta alle colture. A sud del Sudan vi sono le foreste tropicali.\nIn epoca coloniale si soleva parlare di Sudan Francese e di Sudan Britannico (bench\u00e9 le due colonie non confinassero direttamente), per indicare i territori sotto il controllo delle due potenze europee. Nel 1960 il Sudan francese (1.192.800 km\u00b2, 3.467.000 ab. 1955) divenne indipendente con il nome di Mali a cui vennero sottratti alcuni territori che andarono alla Mauritania, mentre il Sudan britannico (2.505.405 km\u00b2, 8.820.000 ab 1955) divenuto indipendente il 1\u00ba gennaio 1956 mantenne il proprio nome, perdendo per\u00f2 l'epiteto \"britannico\", ed \u00e8 oggi la Repubblica del Sudan."}
{"id": "331070", "revid": "2153076", "url": "https://it.wikipedia.org/wiki?curid=331070", "title": "Pies descalzos", "text": "Pies descalzos \u00e8 il terzo album in studio della cantante colombiana Shakira, pubblicato nel 1995 dalla Epic-Sony Music.\nDescrizione.\nRealizzato con la collaborazione del coautore Luis Fernando Ochoa, \"Pies descalzos\" contiene \"Donde estas corazon\", brano gi\u00e0 incluso in una compilation di musica latino-americana, \"Estoy aqui\" (che nella versione dal vivo dell'MTV Unplugged e in quella inserita nel suo \"Tour of the Mongoose\" \u00e8 stata riarrangiata citando il celebre musical \"Cats\"). Per entrambi i brani esistono una versione europea ed una americana del video. Altri brani importanti sono \"Antolog\u00eda\", una delle prime canzoni scritte dalla stessa Shakira e \"Un poco de amor\" in cui il tema dell'amore universale \u00e8 accompagnato da un coinvolgente ritmo reggae.\n\"Pies descalzos\" \u00e8 anche il nome della fondazione dell'artista colombiana, che si occupa di garantire un'educazione scolastica ai molti bambini che in Colombia stentano a vivere in maniera dignitosa. Per questo suo impegno Shakira verr\u00e0 insignita dell'alta onorificenza ONU. Per questo album, Shakira ha ricevuto tre Billboard Latin Music Awards nella categoria di Album of the Year, Best New Artist and Video of the Year per \"Estoy aqui\". \"Pies descalzos\" ha venduto pi\u00f9 di 5 milioni di copie nel mondo.\nPer quel che concerne le liriche: \"Estoy aqu\u00ed\" esprime la volont\u00e0 della protagonista di correggere una fallimentare relazione; \"Antolog\u00eda\" descrive la felicit\u00e0 nel condividere la conoscenza di un amante; \"Un Poco De Amor\", dal ritmo reggae, \u00e8 incentrato sul tema dell'amore universale; i brani \"Quiero\", \"Te Necesito\" e \"Vuelve\" sono incentrati sull'ardente desiderio del ritorno di un amante; \"Te\" \"Espero Sentada\", invece, descrive il punto di vista di un'amante in attesa dell'amato, che si chiede se egli sia conscio della sofferenza causata dalla sua assenza; \"Pies Descalzos, Sue\u00f1os Blancos\", da cui deriva il titolo dell'album, descrive le ipotetiche \"regole\" inventate dalla razza umana dopo che Adamo ed Eva mangiarono il frutto proibito; \"Pienso En T\u00ed\" descrive una ragazza che pensa sempre pi\u00f9 al proprio amante a poco a poco che il tempo passa; \"\u00bfD\u00f3nde Est\u00e1s Coraz\u00f3n?\", parla dell'ardente ricerca della protagonista del suo amato; l'ultima traccia \u00e8 invece molto pi\u00f9 seria rispetto alle altre dal timbro pi\u00f9 spensierato: il brano, infatti, intitolato \"Se Quiere, Se Mata\", segue infatti una coppia che ha un rapporto occasionale e pagano a carissimo prezzo un aborto in \"una citt\u00e0 marcia dove ci\u00f2 che non si ama, si uccide\".\nTracce.\nRiedizione brasiliana.\nL'edizione rimasterizzata per il mercato brasiliano contiene cinque tracce bonus. Molte di queste tracce saranno poi inserite nell'album \"The Remixes\" (1997), pubblicato nell'anno dei 20 anni della cantante."}
{"id": "331071", "revid": "1543377", "url": "https://it.wikipedia.org/wiki?curid=331071", "title": "FASM", "text": "FASM (\"Flat Assembler\") \u00e8 un compilatore assembler gratuito per le architetture IA-32 e x86-64. Il progetto venne iniziato da uno studente polacco, Tomasz Grysztar, nel 1995, non pubblico su nome ASM32. FASM \u00e8 scritto in linguaggio assembly, ed \u00e8 stato in grado di auto-compilarsi gi\u00e0 dalla versione 0.90 (4 maggio 1999). La prima release pubblica venne annunciata il 15 marzo 2000. \u00c8 conosciuto per la sua grande velocit\u00e0, ottimizzazione delle dimensioni, capacit\u00e0 di utilizzare macro complesse, e per la comunit\u00e0 sviluppatasi online attorno al forum. Tuttavia, (quasi) non utilizza opzioni da riga di comando. Binari e sorgenti sono disponibili per Linux, Windows, DOS, Unix/libc, DexOS e MenuetOS. Tutte le versioni di FASM possono produrre tutti i seguenti formati: binari, oggetti ELF o COFF (classici o MS), o eseguibili in formato MZ, ELF o PE."}
{"id": "331075", "revid": "124903289", "url": "https://it.wikipedia.org/wiki?curid=331075", "title": "Eric Moussambani", "text": "Soprannominato \"\"Eric the Eel\" (\"Eric l'anguilla\"\") dai media anglofoni o \"El Multiusos\" dai media ispanofoni, partecip\u00f2 ai Giochi Olimpici di Sydney del 2000 come unico nuotatore della sua nazione nella gara dei 100 metri uomini stile libero. Moussambani riusc\u00ec a concludere la gara con un tempo di 1'52\"72, cio\u00e8 pi\u00f9 del doppio del tempo medio degli altri nuotatori olimpionici. Tuttavia la performance sportiva, ormai passata alla storia, \u00e8 considerata come un esempio degli ideali del Comitato Olimpico Internazionale.\nEric riusc\u00ec anche nell'impresa di incontrare nella prima volta nella sua vita il suo idolo tanto amato da bambino, e stiamo parlando di Andrea Pirlo.\nIncontra Pirlo il 23 dicembre 2020 durante la partita Juventus Fiorentina 0-3 portandosi a casa l'autografo.\nCarriera.\nMoussambani si guadagn\u00f2 la partecipazione ai Giochi Olimpici del 2000 senza soddisfare i requisiti minimi per le qualificazioni, ma attraverso una wild card riservata ai paesi in via di sviluppo con lo scopo di incentivare anche le nazioni che non dispongono di costose strutture per poter garantire la preparazione degli atleti.\nDurante la cerimonia di apertura ebbe il ruolo di portabandiera per la sua nazione, la cui delegazione contava su 4 atleti. Il 19 settembre 2000 Moussambani disput\u00f2 la prima batteria da solo, dopo che gli altri due nuotatori, il nigerino Karim Bare e il tagiko Farkhod Oripov, furono squalificati perch\u00e9 tuffatisi prima dello start. Dopo un'enorme \"spanciata\" nel tuffo nuot\u00f2 alla meno peggio i primi 50 metri, con uno stile incredibilmente dilettantesco: gambe larghe e basse, testa sempre fuori dall'acqua e sbracciando a pi\u00f9 non posso. Nonostante tutto arriv\u00f2 alla fine della gara, tra l'ovazione di incoraggiamento di tutto il pubblico presente.\nEric impar\u00f2 a nuotare solamente otto mesi prima della gara, allenandosi nell'oceano, nei corsi d'acqua e nella piscina di 20 metri dell'hotel Ureca di Malabo, in quanto la Guinea Equatoriale dispone di scarsissime strutture sportive. Ammise inoltre di non aver mai visto una piscina olimpica (da 50 metri) e di non aver mai concluso una gara di 100\u00a0m prima dell'evento a Sydney. Questa prova disastrosa lo rese comunque celebre, venne intervistato dalle televisioni di tutto il mondo e firm\u00f2 contratti pubblicitari con le maggiori aziende produttrici di attrezzature sportive per centinaia di migliaia di dollari.\nNonostante fosse molto atteso, non pot\u00e9 partecipare alle olimpiadi di Atene del 2004, in quanto ebbe problemi con il visto.\nDal marzo 2012 allena la squadra di nuoto della Guinea equatoriale, partecipando ai Giochi Olimpici di Londra 2012 in veste di allenatore. \u00c8 riuscito a migliorare il suo tempo nei 100 metri stile libero arrivando a 57 secondi.\nAtleti correlati.\nNelle seguenti edizioni dei Giochi Olimpici occasionalmente i media si sono riferiti a potenziali successori di Eric Moussambani, intesi come atleti che si sono distinti per la pochezza delle loro performance sportive.\nPrima dei Giochi Olimpici del 2008 i media internazionali hanno eletto Stany Kempompo Ngangola, un nuotatore della Repubblica Democratica del Congo, come il prossimo \"Eric l'anguilla\". Anche il velocista della Repubblica di Vanuatu Elis Lapenmal e il nuotatore palestinese Hamza Abdu sono stati definiti potenziali successori di Moussambani. Invece il nuotatore delle Isole Cook Petero Okotai si \u00e8 paragonato egli stesso ad \"Eric l'anguilla\" dopo una gara deludente.\nDurante i Campionati del mondo di atletica leggera 2009 diversi quotidiani come \"La Naci\u00f3n\" e il \"Daily Telegraph\" ha descritto la velocista samoana Savannah Sanitoa come \u00abla nuova Eric \"l'anguilla\" Moussambani.\u00bb\nIn occasione dei Giochi olimpici di Londra 2012 il canottiere nigerino Hamadou Djibo Issaka \u00e8 stato paragonato a Moussambani per la scarsezza del tempo effettuato alla sua prima presenza olimpica: ha terminato la gara dei 2000 metri in 8:25.56 minuti, quasi un minuto dietro il suo concorrente pi\u00f9 vicino e quasi 1 minuto e 40 secondi dietro il vincitore. Issaka \u00e8 un giardiniere e addetto alle piscine di 35 anni che \u00e8 stato scelto dalla sua nazione per partecipare come canottiere olimpionico; per allenarsi ha avuto a disposizione soltanto tre mesi."}
{"id": "331077", "revid": "116096763", "url": "https://it.wikipedia.org/wiki?curid=331077", "title": "Arturo e Zoe", "text": "Arturo e Zoe (Nancy) \u00e8 una striscia a fumetti statunitense ideata nel 1938 da Ernie Bushmiller. \u00c8 ritenuta un classico del fumetto ed \u00e8 stata pubblicata su centinaia di testate in tutto il mondo. Nel 1995 fu una delle venti serie a fumetti incluse nella serie commemorativa di francobolli statunitensi \"Comic Strip Classics.\" La National Cartoonists Society assegn\u00f2 a Bushmiller il premio per la migliore serie umoristica nel 1961 e quello come miglior autore nel 1976. La serie divenne un classico delle pagine umoristiche comparendo su oltre 880 testate in tutto il mondo. Sia Andy Warhol (\"Nancy\", 1961) che Roy Lichtenstein (\"Riflessioni su Nancy\", 1989) hanno dedicato dipinti a al personaggio di Zoe (Nancy); l'American Heritage Dictionary della lingua inglese utilizz\u00f2 un'immagine di Nancy per illustrare la definizione di fumetto e nel 2011 Bushmiller \u00e8 stato inserito nella Hall of Fame Will Eisner Award.\nTrama.\nLa serie nasce come evoluzione di una precedente striscia nota come Fritzi Ritz la cui protagonista \u00e8 una donna giovane, bella e dinamica, elegante e dotata di spirito di iniziativa che si differenzia fra i personaggi tipici degli anni venti che di solito sono casalinghe, segretarie o fidanzate. La striscia debutta sui quotidiani il 9 ottobre 1922 e dopo tre anni passa a Ernie Bushmiller e la serie prosegue senza molta originalit\u00e0. Con il passaggio allo United Feature Syndicate nel 1930 la striscia si evolve e nel 1933 appare Nancy (Zoe), precoce bambina di 8 anni, inizialmente un personaggio secondario e nipote della protagonista la quale lentamente passa in secondo piano fino a quando nel 1935 la piccola Nancy diventa la vera titolare della serie. Gli viene affiancato nel 1938 un coetaneo compagno di giochi e di avventure chiamato Sluggo Smith (Arturo) con un berretto perennemente in testa, maglietta a righe e toppe al vestito e che ama poco lo studio, tipico monello delle classi popolari mentre la bambina \u00e8 la tipica figlia di buona famiglia e legati fra loro da un rapporto di vago romanticismo infantile complicato e reso pi\u00f9 insolito dalla differenza sociale. Nancy \u00e8 protagonista di brevi episodi umoristici che durano quanto una striscia, tre o quattro vignette o quanto una tavola domenicale (equivalente in genere a quattro strisce). Nancy, Sluggo, Fritzi e pochi altri personaggi di contorno come Poochie, il cane di Nancy, e Irma, amica di Nancy. Sluggo ha un cugino, Marigold, e spesso finisce nei guai insieme a Spike (a volte chiamato Butch), un bullo del quartiere. C'\u00e8 poi Pee Wee, un bambino piccolo. Le trame sono raccontate dal punto di vista di un bambino senza mai allontanarsi dall'ambiente domestico, un modo sicuro e tranquillo, senza eccessive complessit\u00e0 e le battute sono semplici e immediate.\nStoria editoriale.\nStrisce giornaliere e tavole domenicali.\nLawrence \"Larry\" Whittington crea nel 1922 la serie a fumetti Fritzi Ritz che esordisce sui quotidiani il 9 ottobre 1922; nel 1925 la serie passa a Ernie Bushmiller che ne reinterpreta il personaggio modellandolo sulla fattezze della sua fidanzata. Ben presto riesce a raggiungere un successo maggiore di quello raggiunto dalla versione di Whittington e dal 1929 ne realizza anche una versione in tavole domenicali distribuita dalla United Feature Syndicate. Il successo \u00e8 tale che l'attore Harold Lloyd, ammiratore della serie Fritzi Ritz, arriva a chiedergli di scrivergli le gag per il suo film slapstick Movie Crazy del 1931. Bushmiller introduce altri personaggi nella serie e in particolare, nel 1933 introduce il personaggio di Nancy (Titt\u00ec, Susi e poi Zoe in Italia), che ben presto diventa molto popolare. Cinque anni dopo, il 24 gennaio 1938, viene introdotto il personaggio di Sluggo (Arturo) e dopo cinque mesi, a maggio, Nancy diviene la titolare della striscia giornaliera che pone fine alla serie giornaliera Fritzi Ritz mentre la serie delle tavole domenicali continuer\u00e0 fino al 1968. Gi\u00e0 da tempo le strisce Fritzi Ritz erano ormai incentrate solo sui personaggi di Nancy e Sluggo con Fritzi che neanche compariva se non occasionalmente. Nella nuova serie Fritzi continuer\u00e0 a vedersi sporadicamente nei panni della madre adottiva di Nancy (anche se in principio ne era la zia). L'impegno realizzativo spinse Bushmiller ad assumere degli assistenti, il primo dei quali \u00e8 stato John Pierotti, che ha lavorato con lui negli anni trenta. Dalla fine degli anni quaranta la serie domenicale Fritzi Ritz venne realizzata per lo pi\u00f9 dagli assistenti Bernard Dibble e Al Plastino. Altri collaboratori furono Loy Byrnes (1940), Alan Maver, Frank McLaughlin e George Wildman (anni settanta). Nel 1979 Bushmiller cominci\u00f2 a soffrire della sindrome di Parkinson e pass\u00f2 l'incarico di realizzare le strisce giornaliere a Will Johnson e le tavole domenicali a Al Plastino. Alla morte di Bushmiller nel 1982 la striscia \u00e8 continuata da diversi scrittori e disegnatori che operarono radicali cambiamenti grafici ma dal 1995, Guy e Brad Gilchrist hanno riavvicinato la serie il pi\u00f9 possibile allo stile di Bushmiller.\nComic book.\nNegli anni quaranta storie inediti furono pubblicate anche nel formato comic book sotto il titolo \"Nancy e Sluggo\" nella serie Tip Top Comics e Sparkler Comics, pubblicato da Dell Publishing e disegnati fra gli altri da John Stanley e Dan Gormley, che hanno realizzato storie di pi\u00f9 lungo respiro. Stanley ha anche aggiunto nuovi personaggi come la bambina Oona Goosepimple e il ricco ragazzo Rollo.\nEdizione estere.\nLa serie divenne un classico delle pagine umoristiche comparendo su oltre 880 testate in tutto il mondo. Sono state realizzate edizioni in italiano (Arturo e Zoe), francese (Arthur et Zo\u00eb), tedesco, spagnolo (Periquita), portoghese, finlandese (Ulla), svedese (Lisa och Sloggo), norvegese, filippino e giapponese.\nItalia.\nIn Italia la serie \u00e8 nota come Arturo e Zoe ed \u00e8 stata pubblicata su varie riviste a partire dal 1945 come Il Pupazzetto dove ha esordito nel 1945, Intrepido, Il Monello, con il nome Titt\u00ec sul Corriere dei Piccoli e come Susi sulla Illustrazione dei Ragazzi. L'Editoriale Corno gli ha dedicato un volume nella collana eureka pocket.\nAltri media.\nTra il 1942 e il 1943 Paul Terry realizz\u00f2 una serie animata senza per\u00f2 riscontrare molto successo."}
{"id": "331078", "revid": "103647595", "url": "https://it.wikipedia.org/wiki?curid=331078", "title": "Numero decagonale", "text": "Un numero decagonale \u00e8 un numero poligonale che rappresenta un decagono. L'\"n\"-esimo numero decagonale \u00e8 dato dalla formula 4\"n\"2 - 3\"n\", con \"n\" &gt; 0. I primi numeri decagonali sono:\n1, 10, 27, 52, 85, 126, 175, 232, 297, 370, 451, 540, 637, 742, 855, 976, 1105, 1242, 1387, 1540, 1701, 1870, 2047, 2232, 2425, 2626, 2835, 3052, 3277, 3510, 3751, 4000, 4257, 4522, 4795, 5076, 5365, 5662, 5967, 6280, 6601, 6930, 7267, 7612, 7965, 8326, 8695, 9072, 9457, 9850\nL'\"n\"-esimo numero decagonale pu\u00f2 anche essere calcolato sommando il quadrato di \"n\" al triplo dell'\"(n-1)\"-esimo numero eteromecico, o, in formula, \nI numeri decagonali hanno parit\u00e0 alternata."}
{"id": "331079", "revid": "121268", "url": "https://it.wikipedia.org/wiki?curid=331079", "title": "Festival dei Due Mondi", "text": "Il Festival dei Due Mondi, conosciuto anche con il nome di Spoleto Festival, \u00e8 una manifestazione internazionale di musica, arte, cultura e spettacolo che si svolge annualmente nella citt\u00e0 di Spoleto, dal 1958.\nStoria.\nFondatore del Festival dei Due Mondi di Spoleto \u00e8 il maestro compositore Gian Carlo Menotti (scomparso nel 2007), che istitu\u00ec la manifestazione nel 1958. Dalla met\u00e0 degli anni novanta e fino al 2007, direttore artistico \u00e8 stato il figlio Francis Menotti. Prima di lui si ricordano le direzioni di Romolo Valli e di Raffaello De Banfield. Attuale direttore artistico \u00e8 il maestro Giorgio Ferrara.\nMenotti scelse Spoleto come sede del festival per vari motivi: dimensione di un centro storico raccolto (a misura d'uomo), la presenza dei due teatri all'italiana, la scoperta di un teatro romano e soprattutto la presenza della piazza del Duomo, architettonicamente un teatro all'aperto silenzioso e immutato nel tempo.\nGli artisti e personaggi che vi hanno preso parte appartengono al settore della prosa, della lirica, della danza, dell'arte marionettistica, dell'arte oratoria, della musica, del cinema e della pittura. Negli anni ottanta \u00e8 stata istituita anche la rassegna medico-scientifica \"Spoletoscienza\", ai quali congressi prendono parte scienziati e ricercatori.\nAgli inizi del decennio 2000 vanno maturando attriti interni alla gestione finanziaria e amministrativa.\nIl 29 giugno 2007 prese il via la cinquantesima edizione del Festival, la prima senza la presenza del fondatore Gian Carlo Menotti, scomparso pochi mesi prima: per l'occasione venne riportata in scena la sua opera \"Maria Golovin\".\nNell'autunno del 2007 il ministro dei beni culturali in carica Francesco Rutelli, chiamato in causa a trovare soluzione agli annosi attriti interni della gestione della macchina del festival, assegna a Giorgio Ferrara l'incarico di rilanciare l'evento e lo nomina direttore artistico.\nCaratteristiche.\nDi seguito l'elenco delle sedi in cui si svolgono le manifestazioni:\nDi fatto il Festival dei Due Mondi \u00e8 padre e mentore di altri due analoghi eventi che si svolgono all'estero: lo \"Spoleto Festival Usa\" (comunemente chiamato \"Piccolo Spoleto Festival\") di Charleston (Carolina del Sud), fondato nel 1977, e l'australiano \"Melbourne International Arts Festival\", fondato nel 1986. Ambedue gli eventi hanno visto tra i propri fondatori lo stesso maestro Gian Carlo Menotti, che ne \u00e8 stato anche il direttore artistico rispettivamente per diciassette e per tre anni. Le edizioni estere non sono repliche di quelle italiane, n\u00e9 hanno a capo la stessa amministrazione dell'edizione italiana.\nIl festival abitualmente si svolge dall'ultimo venerd\u00ec di giugno fino alla terza domenica successiva, che cade a met\u00e0 del mese di luglio e si conclude con il tradizionale \"Concerto in Piazza\" del Duomo, nel quale, anno dopo anno, si esibiscono le orchestre filarmoniche pi\u00f9 prestigiose del mondo.\nLa durata complessiva \u00e8 di norma diciassette giorni.\nPersone legate al festival.\nEra \"Menotti\" (1958-2007)\nUno dei primi eventi di rilievo fu la mostra \"Sculture nella citt\u00e0\" curata da Giovanni Carandente, in programma nell'edizione del 1962; per l'occasione vennero invitati a esporre pi\u00f9 di cinquanta scultori. Finita la rassegna, alcune delle opere in mostra furono donate dagli autori alla citt\u00e0 e lasciate nella loro collocazione originaria; tra loro il \"Teodelapio\" di Alexander Calder (antistante la stazione ferroviaria).\nNell'edizione del 1969 debutt\u00f2 lo spettacolo l\"'Orlando Furioso\" dell'allora emergente regista Luca Ronconi (presso la neorestaurata Chiesa di San Nicol\u00f2).\nAltra mostra importante fu quella fotografica dedicata a Wilhelm von Gloeden \"l'Eredit\u00e0 di Von Gloeden\" nell'edizione del 1978.\nNelle edizioni degli anni 90, tra gli eventi di maggior rilievo vanno ricordati il debutto di \"Camper\" di e con Vittorio Gassman nel 1994, il debutto dello spettacolo \"Pasion Gitana\" del ballerino di flamenco Joaqu\u00edn Cort\u00e9s nel 1995, lo spettacolo di tip tap \"Tap Dogs\" dell'australiano Dein Perry nell'edizione del 1996, il \"Concerto Straordinario\" di Luciano Pavarotti nel 1997, lo spettacolo \"Eclipse\" del \"Teatro Equestre\" Zingar\u00f2 di Bartabas presentato in esclusiva per l'Italia nel 1999 e lo spettacolo \"La Ruota della Fortuna\" dei monaci guerrieri Shaolin in programma nella XLIII edizione (2000).\nEra Ferrara (2008 - oggi)\nCentro di documentazione del Festival.\nL'abitazione a Spoleto di Giancarlo Menotti, situata in piazza del Duomo, \u00e8 stata acquistata nel 2010 dalla \"Fondazione Monini\", ed \u00e8 diventata sede del \"Centro di documentazione del Festival dei Due Mondi\": si tratta di un piccolo museo denominato \"Casa Menotti\" di circa 160 m\u00b2 inaugurato nel giugno del 2011 e gestito dalla Fondazione Monini con la collaborazione del comune di Spoleto e della Fondazione Festival dei Due Mondi. Al suo interno, oltre al pianoforte del maestro Menotti, sono conservati i manifesti, firmati da illustri artisti, che a partire dal 1958, hanno caratterizzato le varie edizioni del Festival:"}
{"id": "331081", "revid": "125791763", "url": "https://it.wikipedia.org/wiki?curid=331081", "title": "Luigi Giuliano", "text": "\u00c8 stato un membro di spicco della Camorra nonch\u00e9 noto boss del quartiere Forcella di Napoli; veniva soprannominato \"Lovigino\", \"'O Rre\" ed anche \"boss dagli occhi di ghiaccio\".\nBiografia.\nOrigini.\nFa parte della famiglia Giuliano di Forcella, il cui capostipite, \"Vittorio Giuliano\", padre dei fratelli Luigi, Salvatore, Carmine, Raffaele, Guglielmo, Erminia, Anna, Silvana, e Nunzio Giuliano (dissociato) era un noto contrabbandiere. Luigi era il secondo di undici figli: sei maschi e cinque femmine.\nLa carriera criminale.\nLuigi Giuliano sostitu\u00ec il padre Pio Vittorio (1928 - 2009) alla guida della famiglia verso la met\u00e0 degli anni settanta. Lo chiamavano \"Lovigino\", una storpiatura di \"Luigi\" e di \"love\", come lo chiamano gli americani nel dopoguerra, ancora stanziati tra la marina e i vicoli del centro storico. A 14 anni, il futuro capo, insieme a Giuseppe Misso (futuro capoclan della Sanit\u00e0), ruba l'auto di uno statunitense. Poco prima, al padre Pio Vittorio era stata sequestrata una nave piena di sigarette di contrabbando. Ma nel furto di suo figlio, Pio Vittorio trova il giusto conforto, in quanto nell'auto viene rinvenuto un ingente quantitativo di denaro, che il ragazzino dona al padre per compensare il danno subito dal sequestro. Negli anni Settanta entra in contatto con la banda della Magliana e con Roberto Calvi, per conto del quale tenter\u00e0 una rapina alla Banca Antonveneta di Padova (1975), fallita per l\u2019intervento della polizia, nella quale, per conto di Calvi, doveva recuperare dei documenti compromettenti. Nel 78 fonda la Fratellanza Napoletana (la futura Nuova Famiglia), per contrastare la Nuova Camorra Organizzata di Raffaele Cutolo, che una sera di dicembre gli aveva mandato due picciotti di sgarro (Mario Savio detto Marittiello \u2018o bellillo e Raffaele Adorasi, detto \u2018O nonno), con un messaggio: \u00abDon Raffaele ha detto che gli dovete la sua parte: vuole 500 milioni subito e 50 mila lire ogni cassa di sigarette che sbarca a Napoli. Vi conviene accettare, perch\u00e9 altrimenti non campate tranquilli\u00bb. La fratellanza, nata in un basso napoletano, riunisce i Giuliano di Forcella, i Mallardo di Giugliano in Campania, Luigi Vollaro di Portici. Intanto Lovigino rafforza la posizione del suo clan intrattenendo relazioni collusive con lo Stato, guadagnando una specie di extra territorialit\u00e0 per Forcella, dove monopolizza, indisturbato dalle indagini, lotto e totonero (che rendono 700 milioni alla settimana), estorsioni e pizzo. Loigino Giuliano \u00e8 sempre stata una figura ingombrante. Ha curato la sua immagine pi\u00f9 di altri camorristi, dimostrando nelle situazioni difficili di avere un carisma particolare. Una volta uno dei due figli pi\u00f9 piccoli della famiglia and\u00f2 a scommettere. Era la prima volta che il ragazzo metteva piede in una bisca, e non essendo abituato a certe regole si agit\u00f2 troppo. Il proprietario lo cacci\u00f2 in malo modo. Quando Loigino seppe della cosa, mand\u00f2 a chiamare il proprietario, e con un coltello da pane gli fece tagliare il dito indice con cui aveva mostrato la porta al ragazzo. Il 15 luglio 1982 viene arrestato da latitante per associazione a delinquere e concorso in omicidio, al momento dell'arresto disse \"non mi mandate a Poggioreale se no mi ammazzano\", ed \u00e8 quello che in effetti stava per accadere il 14 novembre 1982 quando tentano di ucciderlo nel carcere di Poggioreale, accoltellandolo durante l'ora d'aria. Il 15 aprile 1983 torna libero. Torna in carcere il 19 luglio 1985, essendo latitante dal 6 luglio, quando decine di volanti e un elicottero avevano circondato il quartier generale del clan, ma Luigino, gi\u00e0 all'apparire in via Duomo della prima auto della polizia, era stato inghiottito da uno dei suoi tanti rifugi alternativi. Resta in carcere fino agli inizi del 1989, quando, caduta l\u2019ultima accusa (per l\u2019omicidio di un affiliato alla Nuova Famiglia passato con i cutoliani, di cui era accusato da un pentito), \u00e8 rimesso in libert\u00e0. Giusto in tempo per organizzare il ricevimento per il matrimonio della figlia Gemma, passato alla storia come uno dei pi\u00f9 sfarzosi di Napoli, ma il matrimonio dovr\u00e0 essere rimandato in data da destinarsi, perch\u00e9 la mattina del 3 marzo 1989 gli agenti bussano alla port. Erano l\u00ec per arrestare Luigi Giuliano, accusato di omicidio, assieme al camorrista \"nero\" Giuseppe Misso. Loigino, da sempre ammalato di cuore, era allora agli arresti domiciliari per motivi di salute. Gemma Giuliano butt\u00f2 via l'abito bianco e vers\u00f2 molte lacrime. La carcerazione di Giuliano dur\u00f2 un anno. Fu rimesso in libert\u00e0 agli inizi del 1990 perch\u00e9 ritenuto estraneo a quel delitto. Passata la bufera, 'o re di Forcella per prima cosa ha voluto che quel matrimonio si facesse. Nel 1990 si sposa la figlia di Luigi Giuliano, Gemma, con Ciro Masi, 21 anni all'epoca, mentre lei 18. Il 4 gennaio 1991, muore il suo luogotenente Antonio Capuano, ammazzato dal fratello Raffaele (in quanto sospettato di avere fatto delle avances a sua moglie Elvira Daniele). Da allora Loigino porta al collo la sua medaglietta. Il 30 settembre 1996, la figlia di Luigi Giuliano e di sua moglie Carmela Marzano sposa il figlio primogenito di Vincenzo Mazzarella, Michele (classe 1978), lui appena maggiorenne, lei non ancora diciassettenne (all'epoca era incinta di sei mesi). L\u2019unione pone fine allo scontro col clan Mazzarella che durava da quindici anni, e consente il controllo dei quartieri che vanno da Portici a San Giovanni a Teduccio. Loigino \u00e8 il grande assente, si \u00e8 reso latitante per riflettere sul suggerimento del suo avvocato Anyo Arcella di consegnarsi alla giustizia in modo da saldare i conti col passato. Appena due anni, assicura l\u2019avvocato, da scontare agli arresti domiciliari. Ma si sbaglia. Il 20 novembre \u2018O Rre si consegna ai carabinieri. Il 16 dicembre successivo Arcella viene affiancato da due motorini e crivellato di colpi. Pochi giorni dopo vengono arrestati i fratelli di Loigino, Guglielmo \u2019o Stuort, e Raffaele. Il 7 novembre 2002 l\u2019annuncio del pentimento. Tra le prime rivelazioni, gli espedienti usati nelle sezioni speciali delle carceri per eludere il divieto di comunicare tra detenuti e portare messaggi all\u2019esterno: cordicelle per calare bigliettini nelle celle, messaggi nascosti nei termosifoni (per esempio nel settore docce del carcere di Parma), la partecipazione dei detenuti alle videoconferenze nello stesso sito, una potente colla per chiudere le lettere (realizzata artigianalmente attraverso la manipolazione di un medicinale lassativo, impediva di aprirle senza distruggerle), segnali per comunicare con persone che si affacciavano dalle finestre di edifici di fronte al carcere.\nFigli.\nDa Carmela Marzano (a cui \u00e8 legato sentimentalmente da quando lei aveva tredici anni) ha avuto 5 figli:\nGli anni 2000 ed il pentimento.\nNel settembre 2002 decise poi di diventare collaboratore di giustizia. \"Voglio cambiare vita, per questo ho deciso di pentirmi\", disse il 17 settembre di quell'anno nell'aula-bunker durante un processo che lo vedeva fra gli imputati per associazione a delinquere di stampo camorristico. Giuliano ha raccontato segreti, storie vecchie di camorra e nuovi dettagli da cui hanno preso vita diversi filoni di indagine, alcuni dei quali ancora in corso. Ha raccontato di poliziotti e giudici corrotti, case d'asta truccate, tribunali compiacenti; ha fatto diverse dichiarazioni (che hanno coinvolto anche l'ex-amico Giuseppe Misso) sull'omicidio del banchiere Roberto Calvi, trovato impiccato sotto il Ponte dei Frati Neri sul Tamigi, a Londra.\nCuriosit\u00e0.\nAlla figura di Luigi Giuliano \u00e8 liberamente ispirata quella del personaggio Edoardo Arenella, detto \"O' Sciarmante\", nella serie televisiva Gomorra."}
{"id": "331084", "revid": "114568420", "url": "https://it.wikipedia.org/wiki?curid=331084", "title": "Forcella", "text": ""}
{"id": "331086", "revid": "125811102", "url": "https://it.wikipedia.org/wiki?curid=331086", "title": "Rione Sanit\u00e0", "text": "Il rione Sanit\u00e0 \u00e8 uno dei rioni di Napoli, facente parte della Municipalit\u00e0 3 Stella-San Carlo all\u2019Arena. \nCorrisponde ad un\u2019area ubicata a nord delle mura vicereali di Napoli e precisamente a Nord del Borgo dei Vergini fino alle falde della collina di Capodimonte. Precisamente inizia da piazza Vergini e comprende la zona di Via Sanit\u00e0, Piazza Sanit\u00e0, fino alla zona dell'Ospedale San Gennaro detto dei Poveri.\nStoria.\nIl rione Sanit\u00e0 fu edificato alla fine del XVI secolo in un vallone utilizzato sin dall'epoca greco-romana come luogo di sepoltura. In questo rione sono sorti ipogei ellenistici e catacombe paleocristiane, come quelle di San Gennaro e San Gaudioso, stringendo una forte relazione tra uomo e morte che si \u00e8 protratta nei secoli, dimostrata dal cimitero delle Fontanelle, adoperato per ospitare le vittime della grande peste del 1656.\nGi\u00e0 nel XV secolo era situato tra le amene campagne su cui oggi sorge il rione, presso la paleocristiana basilica di San Gennaro fuori le mura e un monastero abbandonato, un lazzaretto per appestati, quello che sempre dopo la medesima infausta peste del 1656 fu ampliato e divenne l'attuale ospedale di San Gennaro dei Poveri. Perch\u00e9 sia stato collocato qui un ospizio per ammorbati lo si pu\u00f2 riscontrare dall'etimo della zona, riconducibile alla sua \"salubritas\" sia naturale che sovrannaturale, dal momento che era allora incontaminata e sede delle catacombe responsabili di miracolose guarigioni.\nInizialmente destinato ad accogliere importanti famiglie nobiliari e facoltosi borghesi della citt\u00e0 (testimonianza di ci\u00f2, i maestosi palazzo Sanfelice a via Arena della Sanit\u00e0 e palazzo dello Spagnolo ai Vergini), col passare del tempo \u00e8 diventata una delle zone pi\u00f9 popolari di Napoli.\nProblemi.\nL'emarginazione sociale \u00e8 elevata, cos\u00ec come la disoccupazione o la sotto-occupazione, nonostante le potenzialit\u00e0 storico-culturali del rione.\nAlcune associazioni di volontariato, culturali e sociali che operano nel rione si sono costituite in Rete per provare a costruire migliori condizioni di vita stimolando il senso civico e creando opportunit\u00e0 di uscita dal degrado per le persone del quartiere. La comunit\u00e0 ecclesiale del rione (esistono nel territorio due parrocchie, quella di Santa Maria della Sanit\u00e0 e quella di San Severo) esprime da anni una notevole vivacit\u00e0, nel tentativo di superare i divari socio-culturali e di porsi come polo \"attrattore\" per alternative occupazionali.\nIl borgo dei Vergini.\nIl borgo dei Vergini, detto anche \"borgo barocco\" per lo stile preponderante nelle sue architetture, \u00e8 la prima zona che si incontra prima di giungere nella Sanit\u00e0 vera e propria (per chi proviene da via Foria).\nSi tratta di un'animatissima zona della citt\u00e0, un tempo fuori le mura, costituita dalla via dei Vergini, sede di un florido mercato all'aperto.\nI Vergini rappresentano il primo tratto del lungo vallone che scorre tra le alture della Stella, dei Miracoli, di Capodimonte e di Materdei.\nIl nome deriva da una fratria religiosa greca, quella degli eunostidi, dedita alla temperanza e, soprattutto, alla castit\u00e0.\nSulla strada affacciano alcune delle pi\u00f9 importanti architetture barocche della citt\u00e0, come il palazzo dello Spagnolo e vari edifici religiosi: la chiesa di Santa Maria dei Vergini, la chiesa della Missione ai Vergini e la chiesa di Santa Maria Succurre Miseris ai Vergini. Nelle estreme vicinanze la chiesa di Sant'Aspreno ai Crociferi nella parte detta \"delle Crocelle\" (cos\u00ec veniva appellata la zona dove erano presenti i frati di San Camillo de Lellis) e la chiesa di Santa Maria della Misericordia ai Vergini detta popolarmente \"la Misericordiella\".\nLa strada al termine si biforca in due vie: a sinistra via Arena della Sanit\u00e0 e a destra via dei Cristallini, che portano alle omonime zone.\nIl \"rione sotterraneo\".\nIl sottosuolo della Sanit\u00e0 costituisce un contesto di straordinario interesse culturale per la stratificazione archeologica e storico-artistica che testimonia, senza soluzione di continuit\u00e0, l\u2019ideologia funeraria a Napoli dalla fine del IV sec. a.C. ai giorni nostri. Sono noti diversi tratti della necropoli ellenistica, i magnifici complessi delle Catacombe di San Gennaro, delle Catacombe di San Gaudioso, delle Catacombe di San Severo. Il celeberrimo Cimitero delle Fontanelle, realizzato all\u2019interno di una gigantesca cava di tufo scavata sotto la collina di Materdei, rappresenta, unitamente al culto delle \"anime pezzentelle\" il rapporto che da sempre il popolo napoletano ha con l\u2019aldil\u00e0.\nUn elenco di alcuni complessi presenti: \nCultura.\nIn questo rione sono stati girati un gran numero di film tra cui:\nUn paio di opere teatrali di Eduardo de Filippo sono ambientate alla Sanit\u00e0: \"Il sindaco del rione Sanit\u00e0\" e \"Il cilindro\", quest'ultima ambientata in un seminterrato di via dei Cristallini.\nLa Sanit\u00e0 \u00e8 stata l'ambientazione della miniserie televisiva \"'O professore\" che narra di un professore, impersonato da Sergio Castellitto, che lotta per dare un futuro ai ragazzi del quartiere e allontanarli dal disagio sociale e dalla camorra.\nAlla Sanit\u00e0 sono ambientati i due romanzi \"Benvenuti in casa Esposito\" (Giunti, 2012) e \"Bentornati in casa Esposito\" (Giunti, 2013) dello scrittore Pino Imperatore.\nAlcune scene della terza serie di \"Gomorra - La serie\" sono state girate qui, cos\u00ec come alcune riprese di altre serie serie televisive, quali \"Rosy Abate 2\" e \"Sense8.\"\nAlla Sanit\u00e0 \u00e8 ambientato il film: \"Sodoma - L'altra faccia di Gomorra\". Girato in interno a via Cristallini, in esterno a piazzetta San Severo, gradoni Cinesi, grotte tufacee alle spalle dell'ospedale San Gennaro dei poveri, interno chiesa che oggi \u00e8 il Nuovo Teatro Sanit\u00e0. Il film \u00e8 scritto da Corrado Ardone e diretto da Vincenzo Pirozzi, entrambi nativi del rione, che hanno voluto omaggiare il proprio quartiere.\nTrasporti.\nIl rione Sanit\u00e0 \u00e8 raggiungibile tramite autobus: ci sono linee autoviarie che lambiscono il rione a sud e linee che collegano il nord della citt\u00e0 passando per il ponte della Sanit\u00e0. Tutte le linee permettono collegamenti facili e rapidi dal centro e dalle principali porte di accesso alla citt\u00e0 (porto, aeroporto e stazione centrale). Vi \u00e8 poi un minibus che penetra nel rione:\nL'ascensore della Sanit\u00e0, presente sul ponte, facilita l'accesso pedonale al rione superando il grande dislivello tra via Santa Teresa degli Scalzi e il rione stesso.\nInfine anche la metropolitana permette di arrivare al rione: le stazioni Museo e Materdei della linea 1 e la stazione di piazza Cavour della linea 2. La stazione di Materdei \u00e8 quella pi\u00f9 lontana delle tre, ma \u00e8 la pi\u00f9 vicina al cimitero delle Fontanelle, che si trova all'interno di tutto il vallone della Sanit\u00e0.\nSport.\nNel rione Sanit\u00e0 c'\u00e8 un campo di calcio adibito a gare dilettantistiche. Il Campo San Gennaro dei Poveri prende il nome dall'omonimo ospedale che si trova nelle vicinanze ed \u00e8 raggiungibile con l'autobus ANM C52."}
{"id": "331087", "revid": "1957733", "url": "https://it.wikipedia.org/wiki?curid=331087", "title": "Putrefazione", "text": "La putrefazione \u00e8 la decomposizione delle proteine in seguito alla morte di un essere vivente, dovuta solitamente all'azione dei microrganismi anaerobici. \nSpesso si utilizza il termine putrefazione come sinonimo di decomposizione, sebbene quest'ultima accezione possa indicare un processo di disfacimento molto pi\u00f9 generico.\nChimica.\nI prodotti chimici risultanti della putrefazione sono spesso ammine come la putresceina o la cadaverina, che conferiscono un odore sgradevole ai tessuti che le contengono (come ad esempio gli alimenti).\nAlchimia.\nIn filosofia la putrefazione assume un signicato simbolico associato alla morte o al tema della caducit\u00e0 dell'esistenza, tradotto sul piano pratico in una delle fasi di laboratorio dell'alchimia, denominata \"nigredo\"."}
{"id": "331091", "revid": "123740003", "url": "https://it.wikipedia.org/wiki?curid=331091", "title": "Cronovisore", "text": "Il cronovisore (o cronoscopio) \u00e8 un ipotetico dispositivo in grado di captare e riprodurre immagini e suoni provenienti dal passato.\nLo scrittore di fantascienza Isaac Asimov nel racconto del 1956 \"Il cronoscopio\" (\"The Dead Past\") descriveva questa tecnologia immaginaria. Malgrado il nome, non esiste alcuna relazione con il cronoscopio di Hipp, uno strumento meccanico sviluppato da Mathias Hipp per la misurazione di brevi intervalli di tempo con una precisione del millesimo di secondo, n\u00e9 con il cronoscopio inventato dallo scienziato vittoriano Charles Wheatstone per misurare piccoli intervalli di tempo.\nVarie opere di fantascienza - anche precedenti ad Asimov - hanno raffigurato la stessa idea, e alcune hanno rappresentato l'ipotesi secondo la quale, realizzando un viaggio interstellare a velocit\u00e0 superluminali e disponendo di adeguate tecnologie di osservazione a distanza, sarebbe possibile osservare il passato della Terra da qualche lontana stella.\nL'ipotetica invenzione di un \"cronovisore\" nei primi anni settanta \u00e8 stata attribuita a Pellegrino Ernetti, un monaco benedettino italiano; non esiste tuttavia alcuna prova concreta che sia mai stata realizzata una tecnologia simile e il dispositivo non fu mai mostrato in pubblico; inoltre Peter Krassa riporta in un suo testo quella che dichiara essere l'ammissione dello stesso Ernetti circa l'infondatezza delle sue affermazioni.\nCronovisori nella narrativa fantascientifica.\nIl primo chiaro esempio di cronovisore appare nel racconto \"L'historioscope\" (nella raccolta \"Fantaisies\", 1883) di Eug\u00e8ne Mouton, dove un telescopio elettrico \u00e8 utilizzato per vedere il passato.\nNel romanzo \"Il signore del tempo\" (pubblicato in appendice su \"Il Resto del Carlino\" nel 1902 e in volume nel 1904) lo scrittore italiano Giuseppe Lipparini narra dell'invenzione di un cronovisore, o cronoscopio, uno speciale procedimento fotografico che permette di vedere nel passato, da parte di un astronomo, che consente al protagonista di vedere nel passato, e delle drammatiche conseguenze che ci\u00f2 comporta al suo ideatore.\nNel romanzo breve del 1947 \"D come Diamoci Dentro\" (\"E for Effort\"), T. L. Sherred descrive un visualizzatore temporale costruito da un genio povero che non riesce a farsi considerare seriamente. Il genio usa la tua invenzione per creare pellicole storiche che egli poi proietta al pubblico nel suo decrepito cinema. Viene scoperto da un produttore di Hollywood che \u00e8 in grado di sfruttare l'apparecchio per creare i primi film, poi ricostruzioni storiche e infine documentari politici. L'ultima parte \u00e8 la sua rovina, dato che egli espone ogni crimine commesso dai leader mondiali in nome del patriottismo e dell'ideologia, con conseguente crollo del governo, seguito da una guerra nucleare.\nPer il racconto \"L'occhio privato\" (\"Private Eye\") del 1949, Henry Kuttner e C.L. Moore (scrivendo con lo pseudonimo collettivo di Lewis Padgett) immaginano una societ\u00e0 in cui la visione del tempo rende virtualmente impossibile commettere omicidi senza essere scoperti, ma che consente eccezioni per temporanea infermit\u00e0 mentale e legittima difesa. Il protagonista si organizza per provocare un attacco da parte della sua vittima, per poi uccidere l'uomo per (apparente) autodifesa. L'arma dell'assassino \u00e8 un antico bisturi usato come tagliacarte, la cui presenza tra di loro \u00e8 accuratamente orchestrata dall'assassino. Il racconto \u00e8 stato trasposto dalla BBC1 nell'episodio \"The Eye\" della serie tv antologica di fantascienza \"Out of the Unknown\" (stagione 2, episodio 7).\nNel racconto \"Previdenza\" (\"Paycheck\") del 1953 di Philip K. Dick, la Rethrick Constructions assume un ingegnere elettronico per costruire una macchina che possa vedere nel futuro. Completato il lavoro, la memoria dell'uomo viene cancellata ed egli si scopre indagato dalla polizia segreta. Il racconto \u00e8 stato liberamente adattato nel film \"Paycheck\" del 2003.\nIl racconto \"Il cronoscopio\" (\"The Dead Past\") di Isaac Asimov, pubblicato in origine sulla rivista \"Astounding\" nell'aprile del 1956, riguarda l'invenzione clandestina di un visualizzatore temporale dopo che la ricerca in quel campo era stata soppressa. La ragione di ci\u00f2 \u00e8 rivelata nella conclusione della storia: il monitoraggio temporale col cronoscopio priva le persone della loro privacy. Asimov aveva gi\u00e0 narrato della possibilit\u00e0 di vedere (e manipolare) altre epoche nel suo romanzo \"La fine dell'eternit\u00e0\" (\"The End of Eternity\") del 1955.\nIl racconto \"Ti vedo\" (\"I See You\") di Damon Knight del 1976 descrive un'invenzione che permette al suo operatore di vedere chiunque in qualsiasi punto del tempo.\nNel suo romanzo \"Millennium\" del 1983, John Varley concepisce un visore temporale manovrato da viaggiatori temporali attraverso un varco spaziotemporale artificiale chiamato \"soglia\". La soglia impedisce ai suoi operatori di vedere luoghi in cui sono stati o saranno (fenomeno detto \"censura temporale\"). Quando la soglia mostra un paradosso temporale, l'immagine sfuma in quanto i futuri alternativi si sovrappongono.\nNel romanzo \"La luce del passato\" (\"The Light of Other Days\", 2000), Arthur C. Clarke e Stephen M. Baxter descrivono il concetto di \"visualizzatore del tempo\" o \"cronovisore\" come uno strumento che elabora i dati presenti e futuri trasmessi attraverso i corpuscoli della luce che, potendo raggiungere e superare la velocit\u00e0 della luce, con una specie di apparecchio amplificatore riescono a inviare i dati anche dal passato. La trama si dipana su tutta la storia umana fino a giungere al Golgota.\nIl racconto \"Custer's Angel\" del 2003 di Adrienne Gormley presenta una \"Trappola temporale\" che il protagonista usa per studiare le storie riguardanti l'uccisore del generale Custer.\nIl romanzo \"ZigZag\" (2006) di Jos\u00e9 Carlos Somoza descrive una tecnologia basata sulla teoria delle stringhe che rende possibile produrre immagini fotografiche degli eventi passati.\nAltre storie che presentano visualizzatori temporali come parte relativamente minore della trama sono:\nLa presunta invenzione di Ernetti.\nPadre Pellegrino Ernetti (\ufffcRocca Santo Stefano, \ufffc 1925- Isola di San Giorgio, 1994), monaco benedettino, esperto di musica antica, appassionato di fisica ed elettronica, inoltre esorcista ufficiale del patriarcato di Venezia, inizi\u00f2 a investigare, a partire dagli anni cinquanta, sulla possibilit\u00e0 di ottenere immagini e suoni del passato e nei primi anni settanta annunci\u00f2 la scoperta di una macchina, successivamente denominata \"cronovisore\" (termine creato dallo studioso Luigi Borello), che tuttavia non mostr\u00f2 mai al pubblico.\nL'ipotetica invenzione ebbe la sua notoriet\u00e0 nel 1972, quando \"La Domenica del Corriere\" riport\u00f2 il testo di un'intervista a padre Ernetti sugli esperimenti che lo avrebbero condotto alla costruzione di un apparecchio da lui denominato \"macchina del tempo\". Agli inizi degli anni duemila, Fran\u00e7ois Brune ha ripreso l'argomento, aggiungendo vari dettagli che gli sarebbero stati rivelati da Ernetti.\nPadre Ernetti - a colloquio con Vincenzo Maddaloni, giornalista della \"Domenica del Corriere\" - spieg\u00f2 come fosse giunto alla costruzione del cronovisore e quanto affermava di aver visto nel corso della successiva sperimentazione. L'apparecchio sarebbe stato realizzato in una serie di ricerche, svoltesi tra Roma e Venezia, a cui avrebbe collaborato una cerchia di dodici scienziati: gli unici nomi lasciati trapelare furono quelli di Enrico Fermi, Wernher von Braun e Agostino Gemelli.\nPrincipi di funzionamento.\nIl principio fisico che sovrintenderebbe al funzionamento di questa macchina sembrerebbe riassumersi nella teoria secondo cui ogni essere vivente lascerebbe dietro di s\u00e9, nel tempo, una traccia costituita da una non ben identificata forma di energia. Tali tracce, in forma di energia visiva e sonora, non subirebbero col tempo una cancellazione definitiva, bens\u00ec una semplice attenuazione, rimanendo \"impresse\" nell'ambiente nel quale si manifestarono, confinate in una non meglio specificata \"sfera astrale\", dalle quali secondo Ernetti sarebbe possibile recuperarle. Nell'intervista a \"La Domenica del Corriere\" afferm\u00f2 infatti: \"\u00abL'intera elaborazione si basa su un principio di fisica accettato da tutti, secondo il quale le onde sonore e visive, una volta emesse, non si distruggono ma si trasformano e restano eterne e onnipresenti, quindi possono essere ricostruite come ogni energia, in quanto esse stesse energia.\u00bb\"\nIl suo principio di funzionamento sarebbe in buona sostanza un'applicazione delle teoria di Albert Einstein e agirebbe nel modo seguente: dando per acclarato che la velocit\u00e0 della luce sia la costante finita di cui ci parlano le teorie relativistiche, noi percepiamo in ogni momento l'immagine (e quindi la posizione) che il Sole aveva (circa) 8 minuti prima, dato che la sua distanza media dalla terra \u00e8 di 150 milioni di km. Il cronovisore permetterebbe di vedere il passato perch\u00e9, adoperando tecniche non meglio specificate ma - a dire dell'autore - derivate da applicazioni di metodiche usuali, si connetterebbe con la posizione che aveva la terra nel momento in cui si svolgeva l'evento passato. \nIn ci\u00f2 consisterebbe la \"sintonizzazione\" del cronovisore con l'energia lasciata dall'evento; una sintonia che lo strumento, secondo quanto afferma Ernetti, sarebbe in grado di raggiungere, assicurando la visione e l'ascolto di qualsiasi fatto avvenuto in epoche passate.\nIl cronovisore, secondo la descrizione dell'autore, consisteva di tre distinti componenti:\nVisioni della storia.\nLo scrittore e religioso Fran\u00e7ois Brune ha scritto che padre Ernetti gli avrebbe rivelato alcuni viaggi temporali da lui compiuti con il cronovisore, raccontando di aver voluto \u00ab[...] per prima cosa verificare che quello che vedevamo fosse autentico. Cos\u00ec iniziammo con una scena abbastanza recente, della quale avevamo buoni documenti visivi e sonori. Regolammo l'apparecchio su Mussolini che pronunciava uno dei suoi discorsi.\u00bb\nPresa dimestichezza con il dispositivo: \u00ab[...] risalimmo nel tempo, captando Napoleone (se ho ben compreso quello che diceva, era il discorso con il quale annunciava l'abolizione della Serenissima Repubblica di Venezia per proclamare una Repubblica Italiana). Successivamente andammo nell'antichit\u00e0 romana. Una scena del mercato ortofrutticolo di Traiano, un discorso di Cicerone, uno dei pi\u00f9 celebri, la prima Catilinaria. Abbiamo visto e ascoltato il famoso: \"Quousque tandem Catilina\"\u00bb, tenuto davanti al Senato romano nel 63 a.C., in merito al quale Ernetti commentava: \u00abI suoi gesti, la sua intonazione...com'erano potenti. E che fantastica oratoria!\u00bb\nSosteneva inoltre di aver assistito, a una rappresentazione, tenutasi nel 169 a.C., del Tieste, una tragedia del poeta latino Ennio che si riteneva definitivamente perduta, da lui trascritta proprio in quell'occasione.\nErnetti affermava di aver assistito anche alla passione e crocifissione di Ges\u00f9 Cristo, le cui vicende sarebbero state da lui interamente registrate. Cos\u00ec rifer\u00ec a padre Brune: \u00abVidi tutto. L'agonia nel giardino, il tradimento di Giuda, il processo... il calvario.\u00bb Della presunta ripresa \u00e8 stata divulgata unicamente un'istantanea del volto di Cristo. Nel giro di pochi mesi per\u00f2 si scopr\u00ec che l'immagine altro non era che la foto di una scultura del Cristo in croce che si trova nel Santuario dell'Amore Misericordioso di Collevalenza, nei pressi di Todi.\nMancanza di prove.\nNon esiste a tutt'oggi alcuna prova dell'effettiva realizzazione del cronovisore e del suo funzionamento, all'infuori delle parole del suo autore. N\u00e9 \u00e8 disponibile un'esposizione dei principi che ne permetterebbero il funzionamento. La macchina infatti non \u00e8 mai stata mostrata pubblicamente e lo stesso padre Ernetti, dapprima vago nelle descrizioni, a un certo punto della sua vita si chiuse in un riserbo assoluto sull'apparecchio.\nPeter Krassa, autore di un libro sull'argomento, ha riconosciuto in un'intervista l'inesistenza di testimoni attendibili circa l'esistenza del cronovisore, ammettendo inoltre che nessuno, nemmeno chi, come Brune, era a lui molto vicino, aveva mai visto l'apparecchio. Inoltre nessuno degli scienziati che avrebbero preso parte al progetto \u00e8 stato mai in grado di fornire conferme o smentite: i soli tre nomi trapelati si riferivano o a persone che all'epoca delle dichiarazioni di Ernetti, nel 1972, erano gi\u00e0 morte da tempo (Fermi e Gemelli) o, nel caso di von Braun (morto nel 1977), a una personalit\u00e0 vissuta in strettissima sorveglianza per motivi di sicurezza, prima dai nazisti e poi dagli americani, per tutta la sua carriera.\nQuanto poi alla presunta ed eccezionale immagine del volto di Cristo, gi\u00e0 pochi mesi dopo la sua divulgazione, Alfonso De Silva, un lettore di Roma, in una lettera pubblicata sul \"Giornale dei misteri\" nell'agosto 1972, spiegava come essa non fosse null'altro che la fotografia di una scultura lignea, realizzata nel 1931 dallo scultore spagnolo Lorenzo Coullaut Valera, di cui lui era in possesso avendola acquistata per la somma di 100 Lire nel Santuario dell'Amore Misericordioso di Collevalenza a Todi, presso cui il crocifisso \u00e8 conservato dal 1965.\nQuanto alla presunta trascrizione del \"Tieste\" di Ennio, la sua non autenticit\u00e0 sarebbe stata provata dalla studiosa Katherine Owen Eldred, una classicista di formazione princetoniana, servendosi di argomentazioni puramente linguistiche. La trascrizione infatti, se da un lato include quasi tutti i frammenti gi\u00e0 noti dell'opera, dall'altro si rivelerebbe stranamente breve e i frammenti gi\u00e0 noti, che precedentemente si riteneva costituissero la decima parte dell'opera, coprirebbero invece ben il 65% dell'intera trascrizione. Inoltre nelle parti nuove ricorrerebbero frequentemente parole appartenenti a una lingua latina di gran lunga posteriore (250 anni) all'epoca della scrittura della tragedia. Infine l'eccessiva frequenza con cui si presentano alcune parole sarebbe indice di variet\u00e0 lessicale che, se possono esser considerate eccellenti in un latinista moderno (qual era l'Ernetti), risulterebbero invece limitate e povere se attribuite a un sommo poeta come Ennio. Le affermazioni di Katherine Owen Eldred sono state successivamente contestate da Fran\u00e7ois Brune, il quale non possiede per\u00f2 titoli o pubblicazioni specifiche nell'ambito della letteratura classica, ma che nel suo libro sul cronovisore accusa la traduzione della studiosa di essere \"frettolosa\" e di contenere svariati errori grammaticali e lessicali.\nLa vicenda del cronovisore ha suscitato polemiche tra chi crede alla sua reale esistenza e chi invece non ne accetta l'esistenza in assenza di prove e argomentazioni verificabili.\nPeter Krassa riporta nel testo citato la lettera di un non meglio identificato nipote di Ernetti, che avrebbe raccolto le ultime volont\u00e0 del monaco sul suo letto di morte. Nella lettera si afferma che Ernetti aveva mentito, che la foto di Cristo non era autentica e che il \"Tieste\" l'aveva scritto lui, ma l'aveva fatto perch\u00e9 sperava di riuscire un giorno a trasformare il cronovisore in realt\u00e0."}
{"id": "331096", "revid": "52953", "url": "https://it.wikipedia.org/wiki?curid=331096", "title": "Boiacca", "text": "La boiacca \u00e8 un impasto quasi liquido di cemento o di calce, utilizzata per vari scopi:\nEtimologia.\nIl termine \"boiacca\" deriva dal dialetto romanesco \"bujacca\" (brodaglia), da cui \"bujaccaro\", a sua volta derivato dal francese \"bouillon\" (\"brodo\"), con suffisso dispregiativo.\nIn lingua lombarda la bujaca \u00e8 il mangime per i suini."}
{"id": "331099", "revid": "17654", "url": "https://it.wikipedia.org/wiki?curid=331099", "title": "K 488", "text": ""}
{"id": "331101", "revid": "599013", "url": "https://it.wikipedia.org/wiki?curid=331101", "title": "Paul Pierce", "text": "Nel 2021 \u00e8 stato inserito fra i membri del Naismith Memorial Basketball Hall of Fame.\n\u00c8 considerato uno dei migliori cestisti della sua generazione, nonch\u00e9 uno dei pi\u00f9 forti nella storia dei Celtics. Nella high school venne selezionato per partecipare al McDonald's All-American Game, il torneo cui partecipano le migliori promesse del basket liceale. Passato poi alla University of Kansas, fu inserito nella miglior squadra universitaria americana. Venne selezionato dai Boston Celtics con la decima chiamata assoluta al Draft NBA 1998.\nDa allora \u00e8 sempre partito titolare in tutte le stagioni. Vanta una media di 19.7 punti a partita nelle 19 stagioni disputate nella NBA. Ha giocato per dieci volte l'NBA All-Star Game, \u00e8 stato inserito una volta nella seconda miglior squadra NBA e tre volte nella terza miglior squadra ed ha guidato i Celtics fino alle NBA Finals nel 2008 e nel 2010, vincendo quelle del 2008 e guadagnandosi il premio di MVP delle finali.\nPierce \u00e8 uno dei tre giocatori, assieme a Larry Bird e John Havlicek, ad aver segnato pi\u00f9 di 20.000 punti con la maglia dei Celtics. Detiene inoltre il record per il maggior numero di punti di canestri da tre punti fatti nella storia della franchigia. \u00c8 il terzo nella storia dei Celtics in partite giocate, il secondo in punti segnati, il settimo per numero di rimbalzi, il quinto per numero di assist distribuiti ed il secondo per numero di palle rubate.\nBiografia.\n\u00c8 stato soprannominato \"The Truth\" (\"la Verit\u00e0\") da Shaquille O'Neal, dopo la vittoria dei Los Angeles Lakers contro i Celtics per 112 a 107, il 13 marzo del 2001, in cui Pierce segn\u00f2 42 punti, realizzando 13 tiri su 19.\nIl 25 settembre del 2000 Pierce venne ricoverato in ospedale a Boston dopo aver ricevuto undici coltellate durante una rissa scoppiata al Buzz Club, un night nel distretto del Teatro di Boston. Fu prontamente portato in ospedale dal compagno di squadra Tony Battie e dal fratello di quest'ultimo. Venne operato d'urgenza, venendo dimesso tre giorni dopo.\nNonostante Pierce sia ricordato come un simbolo dei Boston Celtics, da ragazzo era grande tifoso dei Lakers e, per sua stessa ammissione, crebbe \"odiando\" la squadra del Massachusetts.\nImpegno nel sociale.\nPierce diede il via alla \"The Truth Fund\" nel 2002 per poter dare un'educazione ed un futuro a giovani sfortunati. Nemmeno un anno dopo la fondazione, Pierce ricevette un premio, l\"'NBA Home Team Community Service Award\" per il suo aiuto alla comunit\u00e0 di Boston. Nel 2007 fond\u00f2 il \"Paul Pierce Center for Minimally Invasive Surgery\", un centro di chirurgia, al \"Tufts Medical Center\" e al \"Floating Hospital for Children\".\nCarriera.\nHigh school.\nPierce pass\u00f2 la sua giovent\u00f9 a Inglewood, in California, dove frequent\u00f2 la Inglewood High School, divenendo la stella della squadra di basket. Le sue ottime prestazioni gli valsero la chiamata al McDonald's All-American Game nel 1995, il torneo cui partecipano le migliori promesse del basket liceale, dove gioc\u00f2 assieme ad altre future stelle NBA come Kevin Garnett, Vince Carter, Stephon Marbury e Antawn Jamison. Partecip\u00f2 anche alla gara delle schiacciate del torneo, ma venne sconfitto da Vince Carter.\nUniversit\u00e0.\nDopo gli anni passati ad Inglewood, nel 1996 Pierce decide di frequentare la University of Kansas, dove nel 1998 si laurea in criminologia, e di giocare per la squadra di basket universitaria, i Kansas Jayhawks, assieme a Jacque Vaughn, che oggi ricopre il ruolo di viceallenatore dei Brooklyn Nets.\nIn quel periodo l'allenatore dei Jayhawks era Roy Williams, oggi allenatore dei North Carolina Tar Heels e membro della Hall of Fame dal 2007.\nConcluse il suo primo anno, nella stagione 1995-96, con 11,9 punti e 5,3 rimbalzi di media nei 25,4 minuti in 34 partite giocate. Nel secondo anno all'Universit\u00e0 mise a referto 16,3 punti e 6,7 rimbalzi in 28,2 minuti di utilizzo a partita, e miglior\u00f2 le sue statistiche in fatto di punti e minutaggio l'anno successivo, passando a 20,4 punti e 30,4 minuti; nel 1998 si dichiar\u00f2 eleggibile all'NBA Draft.\nLasci\u00f2 l'Universit\u00e0 posizionandosi al quinto posto della classifica marcatori, con 1768 punti (16,4 per partita) e al dodicesimo posto per rimbalzi presi, con 676 (6,3 per partita). Nel 1996 fece parte della squadra che partecip\u00f2 al Torneo di qualificazione ai campionati del Mondo Under 21, vincendo la medaglia d'oro, in virt\u00f9 di 5 vittorie e 0 sconfitte. Termin\u00f2 il torneo con 9,4 punti, 4,4 rimbalzi, 1,2 assist e 1,6 palle rubate per partita.\nNBA.\nBoston Celtics (1998-2013).\nPierce venne selezionato dai Boston Celtics con la decima chiamata assoluta al Draft NBA 1998, dietro a futuri All-Star come Vince Carter, Antawn Jamison e Dirk Nowitzki. Debutta nella NBA il 5 febbraio del 1999, nella gara persa contro i Toronto Raptors, facendo per\u00f2 vedere subito le sue doti mettendo a referto 19 punti, 9 rimbalzi, 5 assist, 2 palle rubate e 4 stoppate.\nIn coppia con Antoine Walker, aiuta i Celtics a conquistare i Playoff nel 2002, dopo sette anni di astinenza, e a raggiungere, lo stesso anno, la Finale della Eastern Conference. Nella storica Gara-3 di quella serie finale, Pierce condusse i suoi Celtics ad una delle pi\u00f9 grandi rimonte nel quarto periodo della storia dei Playoff NBA: segn\u00f2 nel quarto periodo 19 dei suoi 28 punti finali, e i Celtics ricucirono uno strappo di 21 punti, riuscendo poi a sconfiggere i New Jersey Nets.\nNel 2002 venne chiamato a vestire la maglia degli Stati Uniti d'America per i Campionati del Mondo.\nGioc\u00f2 9 partite, vincendone 6 e perdendone 3; termin\u00f2 il torneo con 19,8 punti, 4,6 rimbalzi e 3,9 assist per partita. Il 12 marzo del 2004, nella partita persa contro gli Indiana Pacers, divenne il pi\u00f9 veloce giocatore dei Boston Celtics a raggiungere quota 10\u00a0000 punti in carriera.\nNonostante Pierce sfornasse ottime prestazioni (fin\u00ec la stagione con la media pi\u00f9 alta di punti, in relazione ai tiri presi, di tutta la Lega), la stagione 2005-06 fu quella dell'inizio del declino dei biancoverdi. In questa stagione Pierce fece registrare il suo \"career-high\" di punti (50, conditi da 7 rimbalzi e 8 assist), nella partita casalinga persa 109 a 113 contro i Cleveland Cavaliers di LeBron James. Dopo la partita, James (che aveva appena segnato 43 punti con 12 rimbalzi, 11 assist, 2 rubate e 4 stoppate), aveva dichiarato che Pierce era sicuramente una delle migliori ali della Eastern Conference.\nL'8 marzo 2006 Pierce conquist\u00f2 il record di franchigia per il maggior numero di gare consecutive con almeno 30 punti: 7.\nLa serie inizi\u00f2 il 24 febbraio contro i Portland Trail Blazers con 37 punti, prosegu\u00ec il 26 febbraio contro i Los Angeles Lakers con 39 punti, poi fu la volta dei Miami Heat con 38 punti l'1 di marzo, degli Indiana Pacers con 31 il 3 marzo, e dei Toronto Raptors con 33 il 5 marzo; il 7 marzo ne mise a segno 31, compresi i 7 punti nell'overtime e il buzzer beater che assicurarono la vittoria dei Celtics contro i Washington Wizards, e la sera successiva, con un'incredibile tripla doppia di 31 punti, 12 rimbalzi, 10 assist, e un altro buzzer-beater, assicur\u00f2 la vittoria ai biancoverdi.\nConcluse il periodo tra il 4 febbraio e il 12 marzo con tredici partite su 14 con almeno 30 punti, la miglior serie della storia celtica.\nLa stagione 2005-06 (la prima con Doc Rivers come capo-allenatore) fu una delle sue migliori, conclusa con il career-high di 26,8 punti segnati in media nelle 79 partite giocate. Numeri che non valsero per\u00f2 la partecipazione ai Playoff, in quanto i Celtics finirono la stagione con 33 vittorie e 49 sconfitte, raggiungendo solo l'undicesimo posto nella Eastern Conference.\nLa stagione 2006-07 di Pierce fu segnata da un grave infortunio al piede, che lo costrinse, per la prima volta nella sua carriera, a saltare molte partite. Rimase fermo dal 22 dicembre 2006 al 7 febbraio 2007, saltando 24 partite; in quel periodo i Celtics ebbero un record di 2 vittorie e 22 sconfitte. Dovette poi saltare altre 11 partite dal 30 marzo al 18 aprile, e i Celtics terminarono quel periodo con 2 vittorie e 9 sconfitte. Nonostante questo fastidioso handicap fisico, riusc\u00ec comunque a concludere la stagione con una media di 25 punti, nelle 47 partite giocate.\nCome visto i Celtics non riuscirono a sopperire alla mancanza del loro uomo franchigia, terminando la stagione ultimi nella Eastern Conference, con un record di 24 vittorie e 58 sconfitte, la seconda peggior prestazione della storia biancoverde. Paul Pierce, ormai capitano e bandiera della squadra, espresse la sua frustrazione per il fallimento della squadra, e chiese di essere ceduto ad una squadra in grado di lottare per il titolo, se la dirigenza non fosse stata in grado di aggiungere al roster giocatori di alto livello. Danny Ainge, il General Manager della squadra, per non perder il suo miglior giocatore, nell'estate del 2007 fece un lavoro straordinario, che permise ai Celtics di ritornare ai vertici.\nL'inizio della stagione 2007-08 dei Celtics fu elettrizzante, la forza di Pierce e dei due nuovi innesti, Ray Allen e Kevin Garnett, guidati dal giovane Rajon Rondo, e la forza sotto canestro di Kendrick Perkins proiettarono i Celtics ai vertici della Eastern Conference.\nPierce termin\u00f2 la stagione con 19,6 punti e 5,1 rimbalzi, nelle 80 partite giocate, trascinando i suoi Celtics fino ai Playoff con il miglior record della Lega: 66 vittorie e solo 16 sconfitte. Il 17 febbraio 2008, per la sesta volta nella sua carriera, venne selezionato per giocare l'NBA All-Star Game, a New Orleans, per la Eastern Conference.\nIl 18 maggio 2008 stabil\u00ec il secondo pi\u00f9 alto punteggio in una gara-7 di playoff nella storia della franchigia, segnandone 41 contro i Cleveland Cavaliers, dopo uno duello con LeBron James. Questa prestazione permise ai Celtics di raggiungere i Detroit Pistons alla finale della Eastern Conference.\nSuperati i Pistons, raggiunse per la prima volta nella sua carriera le NBA Finals, sfidando proprio i suoi idoli di infanzia, i Los Angeles Lakers. Il 5 giugno 2008, nella gara-1 delle NBA Finals, Pierce si infortun\u00f2 durante il terzo quarto, e venne portato, dolorante, fuori dal campo. Pochi minuti dopo rientr\u00f2, e sfoder\u00f2 un'incredibile prestazione, segnando 15 punti, dei 22 totali, nei restanti minuti del terzo quarto, e conducendo i Celtics alla vittoria per 98 a 88. A quell'infortunio seguirono polemiche: molti tifosi lo accusarono di \"fake\", cio\u00e8 di falso, avendo solo simulato quell'infortunio.\nConquist\u00f2 il suo primo titolo NBA il 17 giugno 2008, quando con i suoi Celtics sconfisse i Lakers in Gara-6 per 131 a 92. Nella serie finale Pierce mantenne una media di 21,8 punti, e venne premiato come NBA Finals Most Valuable Player. Poco dopo aver vinto il titolo, venne chiesto a Pierce: \u00abCredi che Kobe Bryant sia il miglior giocatore del mondo?\u00bb. Egli rispose: \u00abNon credo che Kobe sia il migliore. Io sono il migliore. C'\u00e8 una linea che separa l'avere fiducia, dall'essere borioso. Io non ho superato quella linea, ho solo molta fiducia in me stesso\u00bb. Questa dichiarazione suscit\u00f2 alcune polemiche.\nNella stagione 2008-09 salt\u00f2 solamente una partita in tutta la stagione, e guid\u00f2 la squadra per maggior numero di punti segnati: 20,5, in 81 partite giocate. Venne scelto per partecipare all'NBA All-Star Game del 15 febbraio 2009, era la sua settima volta.\nAlla fine della stagione fu inserito per la prima volta nella sua carriera nella Seconda miglior squadra NBA, assieme a Tim Duncan, Yao Ming, Brandon Roy e Chris Paul.\nNonostante le sue ottime prestazioni, i Celtics, anche a causa dell'infortunio a Kevin Garnett, riuscirono a raggiungere solamente il secondo turno dei play-off, dove vennero sconfitti dagli Orlando Magic di Dwight Howard.\nDeciso a rifarsi dalla cocente delusione dell'anno precedente, Pierce cerc\u00f2 di migliorare ancora in un settore del suo gioco, il tiro da tre punti. Concluse infatti la stagione 2009-10 con la pi\u00f9 alta percentuale da tre punti della sua carriera (41,4%). Questi numeri gli valsero la chiamata a partecipare alla gara del tiro da tre punti, l'NBA Three-point Shootout, durante l'All-Star Weekend al Cowboys Stadium di Arlington, nel Texas.\nPierce divenne il primo Celtic, dopo Larry Bird a vincere questa gara.\nQuesta stagione i Celtics raggiunsero i play-off, con il quarto miglior record della Eastern Conference. Pierce termin\u00f2 la stagione con 18,3 punti di media in 34 minuti di media a partita, e la pi\u00f9 alta percentuale della carriera nel tiro da tre punti.\nNella gara-3 del primo round tra Boston Celtics e Miami Heat, Pierce segn\u00f2 un incredibile canestro dalla media distanza con pochi centesimi sul cronometro, che valse la vittoria per 100 a 98, e il vantaggio per 3 a 0 nella serie. I Celtics vinsero poi quella serie, avanzando di turno, dove sconfissero i favoriti Cleveland Cavaliers. Nelle Finali di Conference affrontarono gli Orlando Magic, battendoli in sei gare; Pierce raggiunse le Finali NBA per la seconda volta in carriera, sempre contro i Los Angeles Lakers. La rivincita delle Finali 2008 fu vinta dai californiani in sette gare, complice l'assenza di Kendrick Perkins nelle ultime due partite della serie. Pierce concluse i Playoff con una media di 18,8 punti in 38,8 minuti di utilizzo, partendo titolare in tutte le 24 gare giocate.\nTerminata la stagione, il 29 giugno 2010, Pierce decise di uscire dal suo ultimo anno di contratto, e testare il mercato dei free-agent, a partire dal primo luglio. Il giorno successivo, per\u00f2, raggiunse un nuovo accordo verbale con i Celtics, che, non volendo perdere la loro bandiera, gli offrirono un contratto di quattro anni, fino alla stagione 2013-14.\nL'accordo fu ufficializzato il 16 luglio, e Pierce comment\u00f2 cos\u00ec il nuovo contratto: \u00abSono felice di essere tornato ai Celtics; ho sempre detto che mi sarebbe piaciuto ritirarmi da giocatore dei Celtics, e la franchigia mi ha dato questa opportunit\u00e0\u00bb.\nIl 3 novembre 2010, durante la partita contro i Milwaukee Bucks, Pierce segn\u00f2 su tiro libero il punto numero 20\u00a0000 della sua carriera, diventando il terzo Celtic a raggiungere tale cifra vestendo solo la maglia biancoverde, gli altri due furono Larry Bird e John Havlicek, ed il trentaseiesimo giocatore nella storia della NBA.\nPierce termin\u00f2 la stagione con 18,9 punti segnati in 34,7 minuti di impiego, e la pi\u00f9 alta percentuale al tiro libero (86%) e al tiro (49,7) della sua carriera. I Celtics giunsero terzi nella Eastern Conference, e raggiunsero i Playoff, dove sconfissero 4 a 0 i New York Knicks, ma persero contro i Miami Heat del nuovo Big-Three composto da Dwyane Wade, Chris Bosh e LeBron James. Giocando solo 9 gare, segn\u00f2 una media di 20,8 punti e 5 rimbalzi a partita.\nIl 31 gennaio 2012, Pierce venne inserito tra i 35 migliori McDonald's All Americans. Il 7 febbraio 2012, durante la partita contro gli Charlotte Bobcats Pierce, con un tiro da tre punti, supera Larry Bird nella classifica dei marcatori dei Boston Celtics, diventando il secondo di sempre, dietro solo a John Havlicek. Alla fine della partita Pierce raggiunse quota 21797, mentre Bird si era fermato a quota 21\u00a0791; ancora distante, John Havlicek mise a referto 26395 punti. Il 9 febbraio seguente partecip\u00f2 per la decima volta in carriera all'All-Star Game, disputatosi a Los Angeles. Esattamente un mese dopo, nella gara contro i Portland Trail Blazers, Pierce gioc\u00f2 la sua partita numero 1000 con la maglia dei Boston Celtics, raggiungendo leggende del calibro di Havlicek e Robert Parish, gli altri due unici ad aver giocato tante partite in maglia biancoverde.\nTermin\u00f2 la stagione 2011-12 con medie di 19,4 punti, 5,2 rimbalzi e 4,5 assist, portando i Celtics a concludere la stagione con un record di 39 vittorie e 27 sconfitte. Nei Playoff i Celtics batterono prima gli Atlanta Hawks, grazie ad uno strepitoso Pierce che viaggi\u00f2 a 21,2 punti di media, e successivamente i Philadelphia 76ers in sette gare. Nelle finali di Conference affrontarono i Miami Heat, portandoli, grazie ad un incredibile canestro da tre punti di Pierce in faccia a LeBron James in Gara-5, fino allo spareggio di Gara-7, dove per\u00f2 persero. Pierce termin\u00f2 i Playoff da protagonista, segnando canestri decisivi, e mantenendo una media di 18,9 punti e 6 rimbalzi nelle 20 partite giocate.\nConclusi i play-off ed appresa la notizia della partenza di Ray Allen ed il rischio di veder andar via anche Kevin Garnett, medit\u00f2 di cambiare squadra, non volendo ripartire nuovamente da zero, ma la nuova conferma di quest'ultimo, l'arrivo a Boston di Courtney Lee e di Jason Terry e la conferma di Rajon Rondo, lo convinsero a restare, e puntare nuovamente alla conquista del titolo.\nBrooklyn Nets (2013-2014) e Washington Wizards (2014-2015).\nIl 28 giugno 2013, giorno del draft 2013, i Celtics si accordano con i Brooklyn Nets per la cessione di Pierce, Kevin Garnett e Jason Terry in cambio di Gerald Wallace, Kris Humphries, MarShon Brooks, Kris Joseph, Keith Bogans e alcune scelte a draft futuri. La trattativa verr\u00e0 ufficializzata il successivo 10 luglio.\nCon i Brooklyn Nets mantiene medie di 13,5 punti, 4,6 rimbalzi, 2,4 assist e 1,1 palle rubate in 28 minuti medi di utilizzo.\nNella partita contro i Toronto Raptors del 10 marzo 2014 diventa il quinto giocatore nella storia dell'NBA a segnare almeno 1.900 canestri da 3 punti. Il 15 marzo 2014, nella gara contro i Washington Wizards supera Patrick Ewing nella classifica dei marcatori di tutti i tempi, portandosi alla posizione numero 18, con 24.819 punti.\nIl 12 luglio 2014 firma un contratto biennale a 11 milioni di dollari con i Washington Wizards. Nella offseason 2015 decide per\u00f2 di rescindere il suo contratto con la squadra della capitale e testare la free agency.\nLos Angeles Clippers (2015-2017).\nIl 10 luglio 2015 firma un contratto triennale da 10 milioni di dollari con i Los Angeles Clippers allenati da Doc Rivers, suo coach ai tempi di Boston. Esordisce con la nuova squadra il 28 ottobre dello stesso anno contro i Sacramento Kings. La gara termina con la vittoria dei Clippers per 111-104 e Pierce realizza 12 punti e 7 rimbalzi partendo dalla panchina. La stagione dei losangelini si interrompe per\u00f2 ai playoff in seguito alla sconfitta sub\u00ecta per mano dei Portland Trail Blazers al primo turno per 4-2.\nNel settembre del 2016 annuncia che la stagione 2016-2017 sar\u00e0 l'ultima della sua carriera. Il 5 febbraio 2017 i tifosi dei Boston Celtics tributano a Pierce un lungo applauso ed una calorosa accoglienza per la sua ultima apparizione al TD Garden di fronte alla sua ex squadra. Conclude l'annata con la sconfitta in gara 7 al primo turno dei playoff contro gli Utah Jazz.\nTermina la carriera dopo 1343 incontri di \"regular season\", con medie di 19,7 punti, 5,6 rimbalzi, 3,5 assist e 1,31 palle rubate in 34,2 minuti.\nIl simbolico ritorno ai Celtics.\nIl 17 luglio 2017 firm\u00f2 un contratto con i Celtics, della durata di un giorno, in modo da potersi ritirare come membro della franchigia di Boston.\nLa sua maglia numero 34 \u00e8 stata ritirata dai Celtics l'11 febbraio 2018 in una cerimonia svoltasi al TD Garden dopo la partita persa 121-99 contro i Cleveland Cavaliers. Pierce \u00e8 stata la ventitreesima persona onorata con questo riconoscimento nella storia della franchigia di Boston."}
{"id": "331102", "revid": "1586473", "url": "https://it.wikipedia.org/wiki?curid=331102", "title": "Salvatore Giuliano (camorrista)", "text": "Biografia.\nIl pentimento.\nEgli si \u00e8 pentito nel 2004. La sua decisione di pentirsi, pi\u00f9 che da un moto di coscienza, sembr\u00f2 essere stata indotta dal timore di un destino fatale, scritto per lui dopo il pentimento dei fratelli. \u00abSono in pericolo\u00bb disse \u00abanche per la scelta dei miei fratelli di collaborare con la giustizia\u00bb. Era l'ottobre 2004: da allora ha gi\u00e0 reso ai magistrati numerosi interrogatori e fatto rivelazioni e accuse, specialmente contro i clan Misso e Mazzarella."}
{"id": "331103", "revid": "47767", "url": "https://it.wikipedia.org/wiki?curid=331103", "title": "Prenomi svedesi", "text": "Questa voce raccoglie i prenomi tipici della lingua svedese, con eventuali varianti e ipocoristici e alterazioni e l'equivalente in italiano (dove esiste)."}
{"id": "331106", "revid": "30610", "url": "https://it.wikipedia.org/wiki?curid=331106", "title": "Pipetta Pasteur", "text": "La pipetta Pasteur \u00e8 un attrezzo chimico ideato da Louis Pasteur, normalmente denominato contagocce; essa \u00e8 formata da un tubicino vitreo abbastanza sottile sulla cui sommit\u00e0, pi\u00f9 larga rispetto alla parte inferiore che \u00e8 quasi un capillare, si trova una tettarella in gomma.\nFunzionamento.\nIl funzionamento della pipetta Pasteur consiste essenzialmente nello schiacciare la tettarella in modo da provocare l'uscita dell'aria contenuta nel tubicino, e nell'immergere quest'ultimo nel liquido, conservando compressa la parte in gomma: rilasciandola si provocher\u00e0 uno scompenso di pressione per effetto del quale il liquido salir\u00e0 nel tubicino e non potr\u00e0 pi\u00f9 uscirne fino a quando la tettarella non sar\u00e0 nuovamente schiacciata.\nMalgrado la sua semplicit\u00e0 di utilizzo rispetto a pipette pi\u00f9 complesse, la pipetta Pasteur non pu\u00f2 essere adoperata come strumento di precisione poich\u00e9 \u00e8 priva di una scala graduata. Essa \u00e8 spesso utilizzata con funzione qualitativa e non quantitativa (come saggi in provetta e simili) in cui \u00e8 importante solo la natura dei reagenti e non la loro quantit\u00e0 in moli."}
{"id": "331108", "revid": "32116", "url": "https://it.wikipedia.org/wiki?curid=331108", "title": "XBox", "text": ""}
{"id": "331109", "revid": "767487", "url": "https://it.wikipedia.org/wiki?curid=331109", "title": "Thecodontia", "text": "Con il termine Tecodonti (\"Thecodontia\", \"denti infissi negli alveoli\"), ora considerato obsoleto, si usava indicare tutta una serie di arcosauri primitivi che apparvero nel Permiano superiore e si diffusero nel corso del Triassico. Il gruppo include gli antenati dei dinosauri (compresi gli uccelli), dei coccodrilli e degli pterosauri, oltre a una quantit\u00e0 di specie (ad esempio \"Euparkeria\") che si sono estinte senza lasciare discendenti.\nArcosauri primitivi.\nI tecodonti vengono definiti come gruppo dal possesso di alcune caratteristiche primitive, come la finestra antorbitale (tra le orbite e le narici) e i denti negli alveoli. Questo gruppo costituiva una sorta di \"cestino della spazzatura\" per qualsiasi arcosauro non appartenente ai gruppi dei dinosauri, pterosauri e coccodrilli; insomma, ogni arcosauro basale. Dal momento che l'attuale analisi cladistica riconosce solo taxa monofiletici come gruppi naturali (e i tecodonti sono un gruppo parafiletico), il termine non \u00e8 pi\u00f9 usato da molti paleontologi, anche se lo si riscontra ancora in alcuni libri (per la maggior parte divulgativi).\nQuattro sottordini.\nGeneralmente, l'ordine dei tecodonti veniva diviso in quattro sottordini, i proterosuchi (antiche forme primitive di cui la pi\u00f9 nota \u00e8 \"Chasmatosaurus\", che costituivano un altro gruppo parafiletico), i fitosauri (o parasuchi, grandi animali semiacquatici simili a coccodrilli), gli aetosauri (erbivori corazzati) e gli pseudosuchi. Di questi, solo i fitosauri e gli aetosauri costituiscono gruppi monofiletici, e il termine \"pseudosuchi\" raggruppa semplicemente tutti quegli animali che non rientravano negli altri tre sottordini. Gli pseudosuchi sono ora divisi in rauisuchi (come \"Saurosuchus\") e ornitosuchi. Altre forme, come \"Euparkeria\", cadono sotto la definizione di \"incertae sedis\"."}
{"id": "331110", "revid": "22356", "url": "https://it.wikipedia.org/wiki?curid=331110", "title": "Tecodonte", "text": ""}
{"id": "331111", "revid": "22356", "url": "https://it.wikipedia.org/wiki?curid=331111", "title": "Tecodonti", "text": ""}
{"id": "331115", "revid": "79968", "url": "https://it.wikipedia.org/wiki?curid=331115", "title": "Filtro (fotografia)", "text": "In ambito fotografico e cinematografico un filtro ottico \u00e8 un accessorio volto a modificare l'immagine, alterando le condizioni di ripresa originarie dell'obiettivo.\nIn base alle applicazioni esistono diversi tipi di filtri: filtri da ripresa, montati su fotocamere e apparecchi da ripresa in genere; filtri per elaborazione o post-produzione, adottati in camera oscura o nella trasformazione di immagini o video.\nEsistono, inoltre, filtri per l'illuminazione delle scene e degli ambienti, che si applicano direttamente sugli illuminatori dell'ambiente e consentono di proiettare fasci di luci colorate o cromaticamente corretti secondo le esigenze di ripresa.\nAncora possiamo suddividere i filtri in base al materiale di cui sono costituiti, i primi filtri fotografici erano realizzati in gelatina, poi sono comparsi filtri stratificati (\"coated\"), costituiti da uno strato applicato su un supporto vetroso, attualmente i filtri sono realizzati per la maggior parte in vetro ottico o materie plastiche e dotati di supporti e montature differenziati a seconda degli apparecchi di ripresa adottati.\nI filtri di ripresa hanno per la maggior parte forma circolare con attacchi a vite o a baionetta, vengono fissati direttamente sulla parte frontale dell'obiettivo da ripresa e partono da diametri molto piccoli (intorno ai 30 mm) e generalmente utilizzati per telecamere o fotocamere digitali, fino a diametri per teleobiettivi, fotocamere di medio o grande formato ed ottiche per ripresa cinematografica, generalmente intorno agli 80 mm.\nUn formato molto diffuso \u00e8 quello introdotto dalla Cokin, si tratta di filtri a lastra quadrata montati su appositi supporti che consentono, soprattutto, una facile intercambiabilit\u00e0 del filtro.\nFiltro a densit\u00e0 neutra.\nIl filtro a densit\u00e0 neutra (o \"filtro ND\") \u00e8 utilizzato per diminuire la quantit\u00e0 di luce che raggiunge la pellicola o il sensore, permettendo di scegliere un tempo di esposizione pi\u00f9 lento o un diaframma pi\u00f9 aperto a seconda delle esigenze di ripresa. Il filtro \u00e8 di colore grigio neutro trasparente ed \u00e8 disponibile in diverse gradazioni, solitamente da ND2 a ND16, valori che indicano il coefficiente in base al quale stabilire la corretta esposizione rispetto a quella calcolata in assenza di filtro.\nI filtri neutri vengono impiegati sia per fotografia di effetto sia per ovviare ad una forte sovraesposizione non altrimenti evitabile. \nViene spesso utilizzato per fotografare fontane o cascate, in quanto il notevole aumento del tempo di esposizione rende l'acqua in movimento pi\u00f9 fluida e uniforme; altro impiego \u00e8 quello in fotografia architettonica: l'aumento del tempo di esposizione fa s\u00ec che soggetti indesiderati (passanti, veicoli) \"spariscano\" dall'inquadratura per effetto del loro stesso movimento.\nFiltro ultravioletto.\nIl filtro ultravioletto (o \"filtro UV\") \u00e8 utilizzato per assorbire delle lunghezze d'onda impercettibili all'occhio umano ma che vengono registrate sulla pellicola aumentando l'effetto di foschia e modificando la tonalit\u00e0 dei colori.\nQuesti effetti sono pi\u00f9 facilmente riscontrabili in zone \"ricche\" di raggi ultravioletti come al mare o in montagna. \nMolto spesso con le pellicole a colori si usano dei particolari filtri UV color salmone detti \"skylight\" o \"antifoschia\" (1A). \nMolti fotografi utilizzano sempre questo filtro sull'obiettivo, anche come protezione dalla polvere e dai graffi.\nFiltri di conversione colore.\nLe pellicole fotografiche a colori sono tarate e utilizzabili per una singola temperatura di colore, in generale sono commercializzate pellicole per luce diurna o flash (5600K) e per luce al tungsteno (3200K). Fotografare ad una temperatura colore diversa da quella della pellicola utilizzata provoca una dominante cromatica che pu\u00f2 essere corretta in fase di ripresa utilizzando i filtri di conversione colore. Sono disponibili due categorie, classificate secondo la tabella Kodak Wratten:\nNella fotografia digitale tali filtraggi si ottengono utilizzando la funzione di bilanciamento del bianco automatico o manuale, senza la necessit\u00e0 di filtri aggiuntivi.\nFiltri per la correzione colore.\nQuando \u00e8 necessario correggere una minima dominante oppure si vuole esaltare un tramonto o un paesaggio innevato, si possono utilizzare rispettivamente la serie 81 (ambra chiaro - 81EF, 81A, 81B, 81C, 81D) o la 82 (blu chiaro - 82A, 82B, 82C). Anche in questo caso la fotografia digitale permette di raggiungere lo stesso effetto semplicemente agendo sulle funzioni del bilanciamento del bianco.\nFiltri per il bianco e nero.\nI filtri sono usati normalmente nella fotografia bianco-nero per manipolare il contrasto. Come regola generale, ogni filtro schiarisce il proprio colore e scurisce il suo complementare: ad esempio un filtro giallo aumenta il contrasto tra le nuvole e il cielo scurendo l'azzurro di quest'ultimo; i filtri arancione e rosso hanno un effetto simile, ma pi\u00f9 marcato. Un filtro verde render\u00e0 invece pi\u00f9 chiare le foglie, mentre scurir\u00e0 il rosso di un tetto o l'arancione di un frutto.\nFiltro polarizzatore.\nIl filtro polarizzatore blocca la luce non polarizzata, impedendo il passaggio della luce riflessa da molte superfici e consentendo il passaggio di quella diretta. Per esempio, sgradevoli riflessioni su superfici lisce possono essere ridotte, ed \u00e8 possibile restituire la trasparenza ad un corso d'acqua illuminato dal sole, che altrimenti apparirebbe bianco o molto chiaro a causa della riflessione della luce. Allo stesso modo, il cielo viene reso pi\u00f9 terso e saturo bloccando la luce riflessa del vapore acqueo presente nell'aria. Anche i riflessi su vetrine e finestre vengono ridotti, restituendo cos\u00ec la trasparenza del vetro.\nIl filtro \u00e8 montato su una ghiera rotante atta ad orientare l'asse di polarizzazione. Questo consente di aumentare o diminuire l'effetto. \u00c8 disponibile in due tipi, lineare e circolare; quest'ultimo \u00e8 stato introdotto per l'utilizzo con obiettivi autofocus.\nPer massimizzare l'effetto, \u00e8 preferibile inquadrare avendo il sole di lato e la miglior riduzione dei riflessi si ottiene angolando l'ottica a circa 30/45\u00b0 rispetto alla superficie riflettente. Successivamente, si agisce sulla ghiera rotante fino ad ottenere l'effetto desiderato.\nFiltro infrarossi.\nUtilizzato nella fotografia ad infrarossi, serve a rimuovere le lunghezze d'onda della luce visibile lasciando passare unicamente la radiazione infrarossa.\nNon \u00e8 corretto infatti parlare di luce ma di radiazione, in quanto per luce si intende unicamente quella radiazione con lunghezza d'onda compresa fra i 400 ed i 700 nm cui \u00e8 sensibile la nostra retina.\nFiltri creativi.\nAlcuni filtri possono essere utilizzati per \"effetti speciali\"; ad esempio vi sono filtri che possono sfumare l'immagine, dando agli oggetti un'aura delicata o filtri che possono fare in modo che le luci creino l'effetto stella. Molti di questi filtri sono stati sostituiti nella fotografia digitale dai programmi di fotoritocco, che permettono di applicare l'effetto dopo la ripresa. \nI filtri digradanti, come quelli neutri, sono misurati in ND, fattore che indica la quantit\u00e0 di luce attenuata. Ad esempio, un ND4 riduce di quattro volte la luminosit\u00e0. Sono disponibili in lastre da inserire negli adattatori frontali oppure da avvitare nella presa filettata. Il primo tipo \u00e8 da preferire perch\u00e9 permette una migliore regolazione della zona da scurire, mentre il secondo \u00e8 sempre limitato al 50% della scena inquadrata. Questo filtro \u00e8 utile anche nel digitale, perch\u00e9 corregge e migliora la latitudine di posa del sensore.\nDimensione dei filtri montati su fotocamere.\nFiltri circolari.\nI filtri fotografici circolari filettati consistono in un anello metallico di pochi millimetri di spessore, con il diametro esterno filettato mentre il foro interno contiene un disco colorato in vetro o in resina. La filettatura del diametro esterno \u00e8 di dimensioni standardizzate per interfacciarsi principalmente con gli obbiettivi delle fotocamere reflex. La filettatura viene eseguita secondo lo standard ISO, quindi con dimensioni metriche ed i diametri pi\u00f9 comuni sono i seguenti: 30,5mm, 35,5mm, 37mm, 39mm, 40,5mm, 43mm, 46mm, 49mm, 52mm, 55mm, 58mm, 62mm, 67mm, 72mm, 77mm, 82mm, 86mm, 95mm, 105mm, 112mm 122mm, 127mm, mentre il passo della filettatura pu\u00f2 essere di 0,5 mm, 0,75 mm o 1,0 mm. Questa quantit\u00e0 di combinazioni fra diametri e passi della filettatura rende necessario l'utilizzo di anelli adattatori per montare filtri con una filettatura differente rispetto a quella presente sull\u2019obbiettivo. Gli anelli adattatori sono un anello metallico con una filettatura maschio per interfacciarsi con la fotocamera ed una filettatura femmina per montare il filtro, le combinazioni possibili tra le due filettature sono innumerevoli.\nFiltri quadrati.\nI filtri fotografici quadrati vengono anche chiamati \"slot in\", grazie al loro porta filtri risultano molto pratici e versatili. I filtri quadrati sono una lastra di vetro o di metacrilato che si inseriscono in un porta filtri a baionetta, i filtri quadrati con dimensioni in pollici hanno dimensioni standardizzate, mentre per i filtri realizzati con misure metriche non seguono uno standard ed ogni costruttore propone le proprie varianti. Le versioni in pollici erano pi\u00f9 diffuse in passato ed erano le seguenti:\nAttualmente sono maggiormente diffusi i filtri quadrati con dimensioni metriche e le pi\u00f9 comuni sono le seguenti:\nLa dimensione comune a tutti i costruttori \u00e8 la 100x100mm, dimensione molto prossima al 4\u201dx4\u201d visto che 4\u201d corrispondono a 101,6mm. Questa prossimit\u00e0 dimensionale fa si che molti costruttori di porta filtri, utilizzino dei sistemi capaci di compensare questa esigua differenza rendendo possibile l\u2019installazione sia del 100x100mm che del 4\u201dx4\u201d.\nFiltri rettangolari.\nI filtri fotografici rettangolari sono simili ai filtri quadrati, si tratta sempre di una lastra di vetro o di metacrilato che si inseriscono nel medesimo porta filtri a baionetta utilizzato per i filtri quadrati, visto che con i filtri quadrati hanno in comune una dimensione, ovvero la larghezza. Come per i filtri quadrati le larghezze pi\u00f9 diffuse sono le seguenti:\nI filtri rettangolari nascono principalmente per permettere l'esecuzione di fotografie grandangolari senza vignettature e per un migliore utilizzo del gradiente nei filtri graduati.\nControindicazioni.\nTutti i filtri fotografici creano un nuovo livello vetro-aria che deve essere attraversato dalla luce per raggiungere la pellicola o il sensore. Questo comporta sempre una pur minima attenuazione e una perdita di definizione dell'immagine. Filtri di qualit\u00e0 superiore aumentano la trasmissione della luce, riducendo questo tipo di aberrazioni. \u00c8 quindi consigliabile utilizzare il filtro solo quando necessario o come protezione per la lente frontale dell'obiettivo ove l'attivit\u00e0 fotografica si svolga in situazioni insicure o \"instabili\"."}
{"id": "331116", "revid": "37056", "url": "https://it.wikipedia.org/wiki?curid=331116", "title": "Raffaele Carboni", "text": ""}
{"id": "331125", "revid": "767487", "url": "https://it.wikipedia.org/wiki?curid=331125", "title": "Non \u00e8 l'omosessuale ad essere perverso, ma la situazione in cui vive", "text": "Non \u00e8 l'omosessuale ad essere perverso, ma la situazione in cui vive (\"Nicht der Homosexuelle ist pervers, sondern die Situation, in der er lebt\") \u00e8 un film del 1970 diretto da Rosa von Praunheim. \u00c8 considerato uno dei primi film \"militanti\" del neonato movimento di liberazione omosessuale in Europa.\nTrama.\nNel film viene trattata la vita di molti gay nella loro subcultura all'inizio degli anni settanta. Non si rivolge agli oppressori, ma agli omosessuali stessi. La tesi del film considera che i gay sono responsabili della propria situazione difficile e che per superare le proprie paure dovrebbero uscire allo scoperto e combattere per un migliore trattamento nel futuro.\nIl giovane Daniel, cresciuto in provincia, arriva a Berlino dove incontra Clemens. I due vivono un'intensa storia d'amore, vanno a vivere insieme e cercano di copiare una vita matrimoniale borghese. Dopo quattro mesi si separano, perch\u00e9 Daniel ha conosciuto un uomo pi\u00f9 anziano e pi\u00f9 ricco e si trasferisce nella sua villa.\nPoco tempo dopo Clemens imbroglia il suo ex-compagno a una festa: per lui Daniel era solamente un oggetto. Intanto Daniel inizia a lavorare in un bar gay, si veste all'ultima moda e si adatta svelto agli ideali della cultura: passa il suo tempo libero in spiaggia e di notte frequenta i locali gay dove si abitua ad avventure sessuali occasionali. Poco dopo scopre gli stimoli degli incontri nei parchi e nei bagni pubblici dove scopre come i gay pi\u00f9 anziani vengono picchiati. Per caso capita in un locale di travestiti dove si incontra chiunque non ha trovato un partner. Qui incontra Paul che lo invita nella sua coabitazione gay.\nIl gruppo discute con lui i problemi della vita gay e gli fa notare quanto superficiale sia la sua vita. Il suo compito da gay emancipato \u00e8 di affermare la sua condizione e trovare altri contenuti oltre alla moda e al sesso. Gli viene proposto di organizzarsi politicamente e di riflettere insieme ad altri gay sulle forme della vita comune.\nProduzione.\nRosa von Praunheim realizz\u00f2 questo film nel 1970, su commissione della WDR, l'ente televisivo del \"Land\" Renania Settentrionale-Vestfalia, conseguentemente alla riforma del paragrafo 175 del codice penale tedesco che depenalizzava gli atti omosessuali tra adulti consenzienti, avvenuta il 1\u00ba gennaio 1969. La vita gay in Germania diventa lentamente pubblica. Il film fu promotore della nascita del movimento di liberazione gay moderno nei paesi di lingua tedesca. La trasmissione televisiva fu molto discussa e fece scandalo.\nIl regista Rosa von Prauenheim commenta: \nPrauenheim si fece consigliare dal sociologo Martin Dannecker che con Reitmut Reiche aveva appena terminato una ricerca sugli \"omosessuali comuni\". Il titolo del film \u00e8 tratto da una citazione del libro di Dannecker.\nDistribuzione.\nLa prima del film avvenne il 31 gennaio 1971 nell'ambito del \"Forum del film giovane\" al Festival del cinema di Berlino. Lo stesso anno furono fondate le prime organizzazioni gay tedesche a Berlino e Francoforte sul Meno.\nIl 31 gennaio 1972 il film fu diffuso per la prima volta in televisione dalla Westdeutscher Rundfunk (WDR), l'emittente pubblica regionale della Renania Settentrionale-Vestfalia in tarda serata. La trasmissione sulla prima rete nazionale (ARD) avvenne poco meno di un anno dopo, dopo essere stata inizialmente annullata. In Baviera, l'ente televisivo regionale (Bayerischer Rundfunk) decise di oscurare temporaneamente il primo canale per evitare la diffusione del film."}
{"id": "331126", "revid": "76963", "url": "https://it.wikipedia.org/wiki?curid=331126", "title": "Anthony Burgess", "text": " \n\u00c8 considerato uno dei pi\u00f9 grandi autori inglesi del Novecento.\nBiografia.\nNato da genitori cattolici, assunse il cognome Burgess dalla madre. Dal 1940 al 1946 prest\u00f2 servizio militare nell'esercito britannico. Laureato in letteratura e filosofia, fu insegnante, oltre che in Inghilterra, anche in Malaysia e visse e lavor\u00f2 anche nell'Asia sudorientale, negli Stati Uniti, nell'Europa mediterranea e a Roma in particolare.\nHa collaborato assieme a Suso Cecchi d'Amico con Franco Zeffirelli alla realizzazione del \"kolossal\" televisivo \"Ges\u00f9 di Nazareth\" (1976). Scrisse saggi e biografie su vari personaggi, oltre a una introduzione a James Joyce. Durante il suo soggiorno italiano ha tradotto dal romanesco all'inglese circa ottanta sonetti del Belli. Come compositore scrisse tre sinfonie, sonate e concerti, prima di dedicarsi alla letteratura.\nMentre era al fronte in Oriente, tre disertori statunitensi, nel 1942, in una Londra squassata dai bombardamenti nazisti, si resero protagonisti di un \"crudele e inconsulto atto di violenza\" ai danni di sua moglie. Come ammette lui stesso, \"ritrarre la violenza (in questo libro, N.d.R.) doveva essere un atto catartico e caritatevole insieme\". Critico letterario, esperto conoscitore di musica, uomo di interessi molteplici e sperimentatore di linguaggi, \u00e8 stato tra gli autori inglesi pi\u00f9 prolifici e tradotti. Nei suoi numerosi romanzi il tema centrale \u00e8 l'uomo minacciato dalla violenza, vittima di condizionamenti ideologici che ne limitano la libert\u00e0, oppresso dalla macchina dello Stato. Tra le sue opere: \"La dolce bestia\", \"MF\" e la \"Trilogia malese\" (tutte edite da Einaudi), \"Il seme inquieto\", \"Il dottore \u00e8 ammalato\" e \"Notizie dalla fine del mondo\" (editi invece da Fanucci). Sul libro che gli diede la fama scriveva: \"Se \"Arancia meccanica\", cos\u00ec come \"1984\", rientra nel novero dei salutari moniti letterari \u2014 o cinematografici \u2014 contro l'indifferenza, la sensibilit\u00e0 morbosa e l'eccessiva fiducia nello Stato, allora quest'opera avr\u00e0 qualche valore\".\nTra i capolavori della narrativa si ricorda la \"Trilogia malese\" (1956), sugli ultimi giorni dell'Impero britannico dell'Est (e ispirato dal suo soggiorno in Malaysia) e il ciclo di romanzi comici di \"Enderby\". Da ricordare anche \"Gli strumenti delle tenebre\" (\"Earthly powers\", 1980), un romanzo grandioso che lo impegn\u00f2 per pi\u00f9 di dieci anni, e fu tra i finalisti del Booker Prize del 1980.\nNel 1983 vince la prima edizione del Premio Malaparte.\nIl nome di Burgess \u00e8 legato soprattutto all'esplorazione sulla natura del male attuata nel romanzo \"Arancia meccanica\" (\"A Clockwork Orange\", 1962, letteralmente \"Un'arancia a orologeria\"), da cui fu tratto l'omonimo e celeberrimo film di Stanley Kubrick (1971). \u00c8 ricordato anche per l'invenzione del Nadsat, uno slang artificiale derivato dall'inglese con numerose influenze russe usato da alcuni personaggi di \"Arancia meccanica\". \u00c8 ricordato anche per un altro suo esperimento linguistico: l'invenzione della lingua Ulam utilizzata nel film \"La guerra del fuoco\".\nNel 1990 viene eseguita la sua opera per marionette \"Le bleu-blanc-rouge et le Noir\" con la musica di Lorenzo Ferrero al Teatro dell'Elfo con Armando Ariostini per il Teatro alla Scala di Milano."}
{"id": "331127", "revid": "287204", "url": "https://it.wikipedia.org/wiki?curid=331127", "title": "Wissenschaftlich-humanit\u00e4res Komitee", "text": "Il Wissenschaftlich-humanit\u00e4res Komitee (\"Comitato Scientifico-Umanitario\"), noto anche con l'acronimo WHK, pu\u00f2 essere considerato il primo vero gruppo del movimento di liberazione omosessuale.\nEsistenza (1897-1933).\nIl WHK ha costituito il primo tentativo nella storia di organizzarsi contro le leggi penali che discriminavano gli omosessuali e di illuminare l'opinione pubblica sull'essenza dell'amore fra uomo e uomo.\nFu fondato il 15 maggio 1897 da Magnus Hirschfeld assieme all'editore Max Spohr, al giurista Eduard Oberg ed all'ex-militare Franz Joseph von B\u00fclow, con lo scopo principale di mobilitare l'opinione pubblica per l'abolizione del paragrafo 175, che puniva financo con la reclusione gli atti omosessuali fra maggiorenni consenzienti ed in privato.\nIl Comitato scientifico-umanitario era strettamente legato con l'Institut f\u00fcr Sexualwissenschaft (Istituto di Sessuologia) di Hirschfeld, e da quest'ultimo mutu\u00f2 una serie di teorie scientifiche che concorrevano tutte a dipingere l'omosessualit\u00e0 come un \"terzo sesso\" intermedio tra l'uomo e la donna, teoria che divenne per\u00f2 marginale gi\u00e0 ai tempi della Repubblica di Weimar. Scopo di tale teorizzazione era dichiarare l'inapplicabilit\u00e0 delle norme penali di fronte alla dimostrazione del fatto che l'omosessualit\u00e0 era da considerare un fattore innato e non una scelta morale e quindi \"colpevole\".\nLa tendenza biologistica data da Hirschfeld al Comitato fu contestata fin dall'inizio in seno allo stesso, anche se soltanto nel 1929 gli oppositori interni, con il funzionario del partito comunista tedesco Richard Linsert in testa, riuscirono a provocare le sue dimissioni. Suo successore divenne il dottor Otto Juliusburger, consigliere sanitario, che per i pochi anni trascorsi da l\u00ec fino alla dissoluzione del comitato per opera dei nazisti (1933) riusc\u00ec a far cambiare rotta al WHK, liberandolo dal proprio isolamento scientifico. L'attenzione del Comitato venne cos\u00ec spostata verso conoscenze psicologiche e sociologiche, anzich\u00e9 biologiche.\nIl Comitato Scientifico-Umanitario aveva sede a Berlino e sedi distaccate in altre 25 citt\u00e0 tedesche, austriache e olandesi. Nonostante non abbia mai avuto pi\u00f9 di 500 aderenti, \u00e8 considerato come una pietra miliare del movimento di liberazione omosessuale.\nDopoguerra.\nIn Germania il giurista e collaboratore di Hirschfeld Kurt Hiller nel 1933 fu arrestato tre volte e mandato in campo di concentramento. Fu, grazie ad un'alta intercessione, rilasciato nel 1934 e pot\u00e9 trasferirsi a Praga, e da qui nel 1938 raggiungere Londra. Nel 1955 Hiller torn\u00f2 ad Amburgo e qui nel 1962 cerc\u00f2 di rifondare il WHK, ma rimase isolato e il progetto fall\u00ec. La concezione di un comitato di pressione fondato e guidato da scienziati e giuristi eterosessuali (per lo meno pubblicamente), per difendere i diritti di una minoranza, aveva ormai fatto il suo tempo: gli anni successivi avrebbero ormai visto il prevalere di gruppi fondati, composti e diretti da persone omosessuali che agivano in prima persona.\nNei Paesi Bassi i membri della sezione locale del WHK sopravvissuti al conflitto diedero vita, nell'immediato dopoguerra, al primo gruppo omofilo, tuttora esistente col nome di Cultuur en Ontspannings-Centrum o COC.\nIn Svizzera il gruppo \"Der Kreis\", fondato su ispirazione del WHK, continu\u00f2 ad operare per tutto il periodo della guerra e dopo, costituendo cos\u00ec di fatto l'unico, prezioso anello di congiunzione fra il periodo pre- e post-bellico, che ispir\u00f2 negli anni cinquanta la nascita di gruppi come Arcadie in Francia.\nTuttavia, bench\u00e9 Hirschfeld continuasse ad essere ricordato come un \"pioniere\", n\u00e9 le sue teorie scientifiche (legate alla tesi ormai obsoleta del terzo sesso) n\u00e9 la sua prassi politica sembravano pi\u00f9 attuali, e sia Hirschfeld sia il WHK furono sostanzialmente dimenticati, per essere riscoperti come \"precursori\" solo dal movimento di liberazione omosessuale degli anni settanta.\nNel 1998, a seguito del centenario del WHK, un gruppo gay tedesco ne ha ripreso il nome, ma a parte il nome stesso non ha nessun altro collegamento con l'associazione fondata nel 1897."}
{"id": "331130", "revid": "834", "url": "https://it.wikipedia.org/wiki?curid=331130", "title": "Comitato scientifico-umanitario", "text": ""}
{"id": "331131", "revid": "287204", "url": "https://it.wikipedia.org/wiki?curid=331131", "title": "Acme", "text": "Acme (\u03b1\u03ba\u03bc\u03ae \"apice, il punto pi\u00f9 alto\" in lingua greca) pu\u00f2 riferirsi a:"}
{"id": "331132", "revid": "834", "url": "https://it.wikipedia.org/wiki?curid=331132", "title": "Comitato scientifico umanitario", "text": ""}
{"id": "331133", "revid": "29035", "url": "https://it.wikipedia.org/wiki?curid=331133", "title": "Leone di montagna", "text": ""}
{"id": "331135", "revid": "339392", "url": "https://it.wikipedia.org/wiki?curid=331135", "title": "Omocausto", "text": ""}
{"id": "331136", "revid": "339392", "url": "https://it.wikipedia.org/wiki?curid=331136", "title": "Omosessualit\u00e0 e nazismo", "text": ""}
{"id": "331137", "revid": "339392", "url": "https://it.wikipedia.org/wiki?curid=331137", "title": "Nazismo e omosessualit\u00e0", "text": ""}
{"id": "331138", "revid": "339392", "url": "https://it.wikipedia.org/wiki?curid=331138", "title": "Persecuzione nazista degli omosessuali", "text": ""}
{"id": "331144", "revid": "125663150", "url": "https://it.wikipedia.org/wiki?curid=331144", "title": "Nazionale di calcio della Grecia", "text": "La nazionale di calcio della Grecia (greco: \u03b5\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u03c0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5 \u03c4\u03b7\u03c2 \u0395\u03bb\u03bb\u03ac\u03b4\u03b1\u03c2, \"ethnik\u00ec omada podosferou tis Elladas\") \u00e8 la selezione calcistica della Grecia ed \u00e8 posta sotto l'egida della federazione ellenica.\nLa Grecia esord\u00ec nella fase finale di un grande torneo internazionale in occasione del . Laureatasi campione d'Europa nel 2004, conta una partecipazione alla Confederations Cup (nel 2005) e tre presenze alla fase finale del campionato mondiale (1994, 2010 e 2014), in cui il miglior risultato sono gli ottavi di finale, raggiunti nel 2014. Anche se fino al 2004 gli ellenici contavano una sola partecipazione al mondiale ed una sola all'europeo, dal 2004 al 2014 si sono qualificati alla fase finale di tutte le competizioni mondiali o continentali, tranne che per il .\nIl miglior piazzamento della Grecia nella classifica mondiale della FIFA \u00e8 l'8\u00ba posto, raggiunto nella primavera del 2008 e nell'autunno del 2011; il peggiore \u00e8, invece, il 66\u00ba posto, toccato nel settembre del 1998. Occupa la 47\u00aa posizione della graduatoria.\nStoria.\nGli esordi e il lungo limbo.\nLa nazionale greca fece il suo esordio nel 1906 ai Giochi olimpici intermedi di Atene. Nel 1919 partecip\u00f2 ai Giochi Interalleati, organizzati a Parigi dopo la fine della prima guerra mondiale, e poi al torneo olimpico di , prima edizione riconosciuta come ufficiale dalla FIFA. In questi anni una figura chiave fu quella di Gi\u014drgos Kalafat\u012bs, giocatore e poi allenatore della squadra.\nLa federazione calcistica della Grecia si affili\u00f2 alla FIFA soltanto nel 1926. Nei decenni seguenti la nazionale greca non consegu\u00ec alcun risultato di rilievo, anche a causa dei problemi socio-economici del paese prima e dopo la seconda guerra mondiale. Fino agli anni '60 gli ellenici rimasero, infatti, ai margini della scena calcistica, al pari delle vicine squadre cipriota e maltese (con le quali sussiste un'accesa rivalit\u00e0).\nSoltanto l'apertura agli allenatori stranieri diede un impulso al calcio greco, nonostante i risultati rimanessero mediocri. La Grecia and\u00f2 vicina alla qualificazione al . La compagine, che annoverava alcuni tra i migliori calciatori greci di ogni epoca quali D\u012bm\u012btr\u012bs Domazos, Gi\u014drgos Sider\u012bs, Gi\u014drgos Koudas e Mimis Papaioannou, si piazz\u00f2 seconda nel suo girone di qualificazione, a un solo punto dalla .\nAnni 1980 e 1990: Euro '80 e USA '94.\nIl primo traguardo di rilievo fu la qualificazione al , ottenuta davanti all' e all'. Allenata da Panagoulias, la Grecia si present\u00f2 al torneo - ospitato dall'Italia - come la possibile rivelazione, dopo aver vinto il proprio il girone di qualificazione contro avversarie molto quotate, e . Nella fase finale usc\u00ec, per\u00f2, al primo turno, collezionando due sconfitte (1-0 con e 3-1 con la ) e un pareggio a reti inviolate contro la , poi vincitrice del titolo.\nDopo la partecipazione al campionato d'Europa del 1980, si verific\u00f2 una lunga assenza della Grecia dal palcoscenico internazionale di rilievo, interrotta con la qualificazione al negli Stati Uniti d'America: gli ellenici ci arrivarono da primi classificati nel proprio girone eliminatorio, battendo e superando all'ultima giornata, il 17 novembre 1993 ad Atene, la (anch'essa qualificata) con gol del ventenne Nikos Machlas e non patendo alcuna sconfitta. Dal 1992 l'allenatore era di nuovo il sopraccitato Alketas Panagoulias, gi\u00e0 CT della nazionale nei periodi 1973-1976 e 1977-1981.\nCome nel 1980, anche nel 1994 il cammino dei greci nella fase finale non and\u00f2 oltre i gironi. La Grecia perse tutti gli incontri: per 4-0 contro l' e la (con Batistuta e Stoichkov autori di triplette) e 2-0 contro la . Curiosamente, nel corso del torneo, la compagine ellenica impieg\u00f2 tutti e tre i portieri disponibili, eventualit\u00e0 piuttosto rara.\n1994-2004: un decennio buio.\nSegu\u00ec poi un periodo di anonimato per la Grecia, che manc\u00f2 la qualificazione ad ogni fase finale di europeo o mondiale. Fallite le qualificazioni per il (terza nel girone di qualificazione dietro e ) e per il (terza dopo aver pareggiato 0-0 contro la seconda all'ultimo turno, rimanendo un punto dietro i balcanici), la Grecia fall\u00ec anche la qualificazione al (altro terzo posto) e al (quarto posto nel girone di qualificazione).\nNel 2001, con le qualificazioni per il mondiale nippocoreano ancora in corso, l'esperto tedesco Otto Rehhagel divenne il selezionatore della nazionale ellenica, sostituendo Vassilis Daniil, in carica dal 1999. Il 6 ottobre 2001 gli ellenici sfiorarono una clamorosa vittoria contro l': soltanto una punizione di Beckham, ad un minuto dalla fine, salv\u00f2 gli inglesi, che grazie al 2-2 si qualificarono a .\n2004: la vittoria del titolo europeo.\nSovvertendo ogni pronostico, parso ancor pi\u00f9 scontato dopo le due sconfitte iniziali (entrambe per 2-0) con e , la Grecia ottenne sei vittorie consecutive e chiuse al comando il proprio girone di qualificazione al , qualificandosi per la fase finale del torneo dopo ventiquattro anni.\nIl sorteggio della fase finale mise nuovamente di fronte greci e spagnoli, con e a completare il quadro. Le quote degli scommettitori ponevano la Grecia nelle vesti di penultima candidata alla vittoria finale, indicando nella il fanalino di coda dell'ipotetica graduatoria. Se la qualificazione da primi del gruppo risult\u00f2 inattesa, ancor pi\u00f9 sorprendente fu l'esordio: gli ellenici batterono per 2-1 i padroni di casa lusitani, portandosi sul 2-0 dopo 51 minuti di gioco e subendo soltanto nei minuti di recupero della ripresa il gol della bandiera (messo a segno dal diciannovenne Cristiano Ronaldo, al primo centro in nazionale). Pareggiata in rimonta (1-1) la partita con la Spagna, nella terza e decisiva partita la Grecia riusc\u00ec a segnare un gol (1-2) nella partita persa contro la (gi\u00e0 eliminata prima del match). Questa marcatura fu decisiva per qualificare i greci per i quarti di finale a spese degli spagnoli, rimasti clamorosamente fuori a causa di un minor numero di gol segnati rispetto alla squadra di Rehhagel (a parit\u00e0 di differenza reti con gli ellenici). I tre punti ottenuti contro il Portogallo rappresentarono, inoltre, i primi punti raccolti dalla Grecia nella fase finale di un grande torneo.\nNella prima sfida a eliminazione diretta la Grecia comp\u00ec un'altra impresa sconfiggendo i Campioni d'Europa uscenti della con un gol dell'attaccante Charisteas. Nella semifinale con la fu poi il difensore Dellas a marcare - di testa - il silver goal che ancora una volta sovvert\u00ec i pronostici della vigilia, eliminando i favoriti cechi e proiettando gli ellenici verso un'insperata finale. L'atto conclusivo del torneo, disputatosi a Lisbona, ripropose dunque incredibilmente la sfida iniziale della rassegna, quella tra greci e portoghesi. A prevalere furono ancora una volta i greci grazie a un'altra marcatura, al dodicesimo minuto di gioco della ripresa, di Charisteas, che chiuse il torneo con tre gol all'attivo. La Grecia era Campione d'Europa per la prima volta nella propria storia.\nOltre all'eccezionale traguardo sportivo, per la Grecia ci furono importanti successi anche in ambito statistico, con il balzo dal 35\u00ba posto (giugno 2004) al 14\u00ba posto (luglio 2004) nella classifica mondiale della FIFA: nessun'altra squadra, nel giro di un mese, ha mai compiuto un tale salto in graduatoria. Alla vigilia, gli allibratori quotavano la vittoria greca da 80 a 150. Al rientro in patria i calciatori ricevettero medaglie dall'allora presidente Kostis Stephanopoulos e festeggiarono con i tifosi, che accolsero la squadra all'aeroporto ateniese e la portarono in trionfo allo Stadio Panathinaiko, dove le celebrazioni proseguirono alla presenza di autorit\u00e0 politiche e religiose. I giocatori comparvero inoltre sui francobolli e furono selezionati per il titolo di \"Squadra mondiale dell'anno\" ai Laureus World Sports Awards del 2005.\n2005-2010: la ripresa.\nSconfitta dalla vicina (rivale con cui sussiste un forte dualismo) all'esordio nelle qualificazioni per i Mondiali 2006, la fresca campione d'Europa disput\u00f2 una fase eliminatoria al di sotto delle aspettative. La vittoria del titolo continentale valse la partecipazione alla Confederations Cup 2005, con gli ellenici estromessi gi\u00e0 al primo turno a seguito delle sconfitte rimediate da e : l'unico punto venne conquistato impattando a reti bianche col nella giornata finale. \nFallito l'accesso alla rassegna iridata terminando il proprio raggruppamento in quarta posizione, nell'estate 2006 la Grecia \u2014 frattanto sorteggiata in un abbordabile girone verso l'Europeo 2008 \u2014 scongiur\u00f2 una squalifica paventata dalla FIFA per l'insufficiente autonomia della Federazione in ambito decisionale. Con 31 punti ottenuti sui 36 disponibili, la squadra si qualific\u00f2 davanti alla Turchia garantendosi l'opportunit\u00e0 della difesa del titolo conquistato nel 2004.\nPur a fronte dell'ottavo posto raggiunto nel ranking mondiale nell'aprile 2008 (miglior piazzamento di sempre e successivamente eguagliato nell'ottobre 2011), la formazione di Rehaggel abbandon\u00f2 il torneo dopo i knock-out con Svezia e Russia: l'unico gol dei campioni uscenti fu realizzato nella sconfitta per 2-1 contro la Spagna, quest'ultima futura vincitrice.\nScoperto un prolifico finalizzatore in Gekas \u2014 risultato, tra l'altro, il miglior marcatore della zona europea nelle qualificazioni al Mondiale sudafricano \u2014 gli ellenici tornarono a conseguire un biglietto per la manifestazione dopo 16 anni, eliminando l' allo spareggio. Il debutto greco avvenne perdendo contro la , risultato cui fece seguito un'affermazione di misura a scapito della Nigeria: un'ulteriore sconfitta per mano dell'Argentina comport\u00f2 tuttavia l'eliminazione, col passaggio al secondo turno guadagnato dagli asiatici.\n2010-2014: la conferma internazionale.\nDopo il mondiale in Sudafrica, il 23 giugno 2010 Rehhagel, che ad oggi \u00e8 il secondo tecnico rimasto in carica pi\u00f9 a lungo nella storia della nazionale ellenica, lasci\u00f2 la Grecia al portoghese Fernando Santos, gi\u00e0 allenatore di AEK Atene, Paok Salonicco, Panathinaikos e Benfica. Nella prima conferenza stampa il nuovo allenatore dichiar\u00f2 che la sua compagine avrebbe giocato in modo diverso: sarebbe stata una squadra pi\u00f9 offensiva rispetto alla Grecia del suo predecessore.\nSantos inizi\u00f2 bene, senza subire sconfitte in 17 gare. Battendo la nell'ottobre 2011, la Grecia vinse il proprio girone di qualificazione alla fase finale del con 24 punti, frutto di sette vittorie e tre pareggi in dieci gare disputate. Per la seconda volta nella sua storia la nazionale ellenica termin\u00f2 le qualificazioni a un grande torneo internazionale senza subire sconfitte. Vinse inoltre per la quinta volta un girone di qualificazione. Nel marzo del 2011 accadde un fatto senza precedenti: la FIFA stil\u00f2 come sua consuetudine il ranking mondiale e la nazionale greca fu proiettata al 10\u00ba posto, davanti all', ferma all'11\u00ba posto, e alla , rimasta al 18\u00ba posto. L'attaccante Theofanis Gekas, ritiratosi dalla nazionale nel 2010 dopo tre partite della gestione di Fernando Santos, torn\u00f2 sui propri passi in vista delle ultime sfide di qualificazione, in tempo per segnare un gol nella penultima sfida del girone, vinta per 2-0 contro la , e far parte della spedizione greca all'Europeo di Polonia e Ucraina, soffiando il posto ad Angelos Charisteas, eroe di Euro 2004, non convocato dall'allenatore lusitano.\nNel 2012 la nazionale greca partecip\u00f2 dunque alla fase finale di un europeo per la terza volta consecutiva. Come nel 2004, tocc\u00f2 ai greci sfidare i padroni di casa (la ) nella gara inaugurale che fin\u00ec 1-1 con rete greca di Salpingidis.. Non and\u00f2 meglio nella seconda gara contro la , che vinse per 2-1: gli ellenici, pur accorciando le distanze con Gekas, non rimontarono i due gol subiti nelle fasi iniziali di gioco. Il 16 giugno 2012 il capitano Gi\u014drgos Karagkoun\u012bs si fece perdonare l'errore commesso su calcio di rigore contro la Polonia segnando il gol che consent\u00ec alla Grecia (1-0) di battere la favorita Russia e qualificarsi ai quarti di finale. Nella dura sfida contro la ai quarti di finale i greci persero per 2-4 e furono eliminati.\nIl dignitoso cammino degli ellenici nel torneo ebbe conseguenze anche in termini di ranking, poich\u00e9 nel settembre 2012 i greci figuravano all'undicesimo posto precedendo il Brasile, dodicesimo, e la Francia, quindicesima.\nNel girone di qualificazione per il la Grecia fu inserita nel gruppo G, dove incontr\u00f2 , , , e . Nel girone giunse seconda, con gli stessi punti della Bosnia, ed ebbe accesso al play-off contro la . All'andata, giocata il 15 novembre 2013, la Grecia sconfisse la Romania per 3-1 allo Stadio Karaisk\u00e1kis di Atene, con reti di Konstantinos Mitroglou al 14', Dimitris Salpingidis al 21', Bogdan Stancu al 23' e ancora di Mitroglou al 67'. Nel ritorno, giocato il 19 novembre, pareggi\u00f2 per 1-1. Il risultato complessivo (4-2) premi\u00f2 i greci, che si qualificarono cos\u00ec alla fase finale del mondiale brasiliano. Al termine delle qualificazioni, e prima del sorteggio dei gruppi per la rassegna iridata, la FIFA stil\u00f2 il consueto ranking internazionale mensile, in cui la nazionale greca raggiunse il dodicesimo posto.\nNella fase finale del mondiale del 2014 la compagine greca super\u00f2 per la prima volta la fase a gruppi del torneo. Inserita dal sorteggio nel gruppo C, affront\u00f2 , e . Al termine della fase a gironi la Grecia, sconfitta all'esordio per 3-0 dalla Colombia, giunse seconda in classifica con quattro punti, grazie al pareggio a reti inviolate con i nipponici e alla vittoria contro gli ivoriani per 2-1 con i gol di Andreas Samar\u012bs e, su calcio di rigore, di Gi\u014drgos Samaras a pochi secondi dalla fine del tempo di recupero. Grazie a questa vittoria i greci superarono per la prima volta nella propria storia la fase a gironi di un campionato del mondo, qualificandosi quindi per gli ottavi di finale, dove affrontarono la , che vinse per 5-3 ai tiri di rigore (1-1 dopo i tempi supplementari).\nDal 2014: fase di declino.\nDopo il la Grecia ingaggi\u00f2 come commissario tecnico Claudio Ranieri, che divent\u00f2 cos\u00ec il secondo italiano della storia a sedersi sulla panchina della nazionale ellenica, dopo Rino Martini nel 1959. Il tecnico romano assunse come suo assistente Giorgios Karagounis, bandiera della nazionale e vecchia conoscenza del calcio italiano. L'esperienza di Ranieri sulla panchina della Grecia cominci\u00f2 nel peggiore dei modi: nelle prime tre partite del girone di qualificazione al la squadra ottenne soltanto un punto, frutto di un pareggio sul campo della (1-1) e due sconfitte contro (0-1) e (0-2). Il 15 novembre 2014, in seguito alla clamorosa sconfitta casalinga per 0-1 contro le , Ranieri fu sollevato dal suo incarico.\nNeanche l'avvicendamento tecnico, con l'uruguaiano Sergio Markari\u00e1n nominato C.T. il 12 febbraio 2015 al posto di Ranieri, mut\u00f2 lo scenario: i greci rimasero fuori dall'europeo, totalizzando appena sei punti in classifica e finendo ultimi nel proprio girone.\nIl 29 ottobre 2015 la federcalcio greca affid\u00f2 la nazionale al tedesco Michael Skibbe, che esord\u00ec con un'eclatante sconfitta a Differdange contro il modesto . Malgrado il brutto inizio, i risultati nei mesi seguenti furono positivi e nell'ottobre 2017 Skibbe riusc\u00ec a condurre i suoi al secondo posto, alle spalle del , nel girone di qualificazione al , con conseguente accesso ai play-off, dove la Grecia fu per\u00f2 eliminata in malo modo dalla (4-1 in trasferta e 0-0 in casa). Nelle prime partite del girone di Lega C di UEFA Nations League 2018-2019, la Grecia ottenne due vittorie e sub\u00ec due sconfitte. Nell'ottobre 2018, con la squadra a sei punti dal primo posto del girone a tre squadre, occupato dalla , Skibbe fu esonerato e sostituito con Angelos Anastasiadis, primo CT ellenico della Grecia (esclusi gli incarichi ad interim) dopo diciassette anni. Gli ellenici chiusero il girone di quattro squadre al penultimo posto, con un bilancio finale di tre vittorie e tre sconfitte in sei partite.\nNelle qualificazioni al una serie iniziale di risultati negativi, culminati nella sconfitta interna per 2-3 contro l', indusse la federazione a esonerare Anastasiadis, sostituito nel luglio 2019 dall'olandese John van't Schip. Nonostante il cambio di allenatore e la striscia di tre vittorie consecutive ottenuta nelle ultime tre partite del girone, la Grecia, dopo aver fallito la qualificazione al e al , manc\u00f2 anche la qualificazione al . Gli ellenici dovettero accontentarsi della terza posizione, a quattro punti dalla Finlandia seconda. Nella successiva UEFA Nations League 2020-2021, la squadra si piazz\u00f2 seconda nel proprio girone di Lega C alle spalle della , con tre vittorie e tre pareggi in sei partite, mancando la promozione in Lega B. Fallimentare fu anche la campagna di qualificazione al , chiusa al terzo posto del raggruppamento vinto dalla , con due sole vittorie in otto partite giocate; nel novembre 2021 il CT olandese rassegn\u00f2 le dimissioni.\nTutte le rose.\nGiochi olimpici.\nNOTA: Per le informazioni sulle rose successive al 1948 visionare la pagina della Nazionale olimpica.\nStatistiche della Grecia a Euro 2004.\nEcco tutte le partite che hanno portato la Grecia a diventare campione d'Europa.\nColori e simboli.\nStoricamente la nazionale greca si riconosce nei colori della bandiera nazionale, bianco e blu; la divisa interna \u00e8 stata per anni blu con rifiniture bianche, mentre quella esterna inverte le tinte. Dal 2004, probabilmente per onorare l'inattesa vittoria agli Europei (la cui finale fu giocata in maglia bianca), tale gerarchia \u00e8 stata sovvertita, promuovendo la maglia bianca a \"casalinga\" e dedicando il blu alle trasferte. \nTra i fornitori tecnici si sono succeduti Nike, Adidas, Le Coq Sportif, Diadora, Puma ed Asics.\nSul petto i calciatori non portano lo stemma della federazione calcistica greca, ma un disegno stilizzato della bandiera greca, con la croce non nel cantone, ma a prendere tutto il \"capo\", e le strisce tramutate in alcuni \"pali\"; il tutto \u00e8 racchiuso in un riquadro (oppure uno scudetto) azzurro che reca in alto l'epigrafe \"\u0395\u039b\u039b\u0391\u03a3\" (\"Hellas\", ovvero \"Grecia\").\nStadio.\nLa Grecia non ha giocato sempre in uno stadio fisso, anche se per gran parte della sua storia le proprie partite casalinghe le ha disputate allo Stadio Karaisk\u00e1kis del Pireo, impianto locale della squadra . Talvolta \u00e8 stato sostituito dallo Stadio Kaftanzoglio di Salonicco. L'impianto del Pireo \u00e8 stato utilizzato sia nelle qualificazioni ai mondiali del 2006 nonch\u00e9 in alcune di Euro 2008: a causa per\u00f2 di violenti scontri avvenuti nello stadio, le restanti partite sono state disputate nello Stadio Pankritio e poi allo Stadio Olimpico di Atene. Per le qualificazioni ad Euro 2004, invece, dato che gli stadi erano in ristrutturazione, si scelse lo Stadio Apostolos Nikolaidis, sede del Panathinaikos.\nL'Olimpico di Atene ha gi\u00e0 ospitato varie partite della nazionale nell'arco della storia passata della squadra ed ospita anche le partite dell'. L'impianto, da sempre polifunzionale in quanto utilizzato anche per eventi olimpici e riguardanti altri sport, \u00e8 stato costruito nel 1980 e ristrutturato nel 2004 per la XXVIII Olimpiade affidata proprio alla capitale greca. Lo stadio ha ricevuto il riconoscimento delle 5 stelle UEFA, che viene assegnato agli stadi con elevati livelli di strutture, spaziando dal numero di spettatori alle possibilit\u00e0 che offrono, i quali sono gli unici che possono ospitare le finali di UEFA Champions League: l'impianto ne ha ospitate gi\u00e0 ben tre. Lo stadio ha 71.000 posti circa.\nRivalit\u00e0.\nLa nazionale greca gioca le sue partite pi\u00f9 accese contro i vicini anatolici. Grecia e , gi\u00e0 rivali nella corsa al , furono inserite nello stesso girone di qualificazione ad Euro 2008. Nonostante la Grecia abbia sofferto un pesante 4-1 casalingo, termin\u00f2 il cammino di qualificazione in testa al girone, seguita proprio dai rivali, che riusc\u00ec a battere per 1-0 ad Istanbul (alla fine entrambe le squadre si qualificarono per l\u2019europeo).\nMolto sentite sono anche le partite con i limitrofi albanesi e macedoni.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nCommissari tecnici.\nL'allenatore tedesco Otto Rehhagel, in carica dal settembre 2001 al giugno 2010, \u00e8 il CT che ha raccolto il maggiore successo alla guida della Grecia. Dopo una prestigiosa carriera in Germania, durante la quale aveva vinto tre campionati nazionali (1987-1988, 1992-1993 e 1997-1998), una Coppa delle Coppe (1991-1992) e una Coppa UEFA (1995-1996), fu nominato CT della Grecia per risollevare le sorti di una nazionale rimasta fuori dalla fase finale del e raccolse risultati eccezionali, dalla qualificazione alla fase finale del alla clamorosa vittoria finale nel torneo. La Grecia non aveva mai vinto neanche una partita di una fase finale di un grande torneo internazionale. Mancata la qualificazione alla fase finale del , guid\u00f2 i greci anche nelle fasi finali del e del , prima delle dimissioni. In 106 match ottenne 53 vittorie, pari al 50% delle partite.\nDopo Rehhagel l'allenatore pi\u00f9 vincente della nazionale greca \u00e8 Alketas Panagoulias, che qualific\u00f2 la squadra per la fase finale del (esordio della Grecia in una fase finale) e per la fase finale del . Allen\u00f2 la Grecia in tre periodi distinti: dal 1973 al 1976, dal 1977 al 1981 e dal 1992 al 1994. Come allenatore dell' vinse tre campionati greci, nel 1981-1982, nel 1982-1983 e nel 1986-1987. Il suo bilancio come CT \u00e8 di 74 partite, con 23 vittorie.\nRecord individuali.\nTra i giocatori pi\u00f9 emblematici della nazionale greca figurano Theod\u014dros Zagorak\u012bs, Ant\u014dn\u012bs Nikopolid\u012bs, Angelos Basinas, Nikos Anastopoulos, Ant\u014dn\u012bs Nikopolid\u012bs, Angelos Charisteas, Theofanis Gekas, K\u014dstas Katsouran\u012bs e Nikolaos Machlas.\nTheodoros Zagorakis, capitano della squadra laureatasi campione d'Europa 2004, fu eletto miglior calciatore in quel torneo europeo. Dal 1994 al 2007 collezion\u00f2 120 presenze in nazionale, di cui risulta il secondo primatista di partite giocate dopo Gi\u014drgos Karagkoun\u012bs, che ottenne 139 presenze dal 1999 al 2014. Zagorakis \u00e8 il solo calciatore greco ad essersi classificato tra i primi cinque del Pallone d'oro, nel 2004.\nAnt\u014dn\u012bs Nikopolid\u012bs, portiere della squadra vincitrice di Euro 2004 e giocatore tra i pi\u00f9 rappresentativi del campionato greco, conta 90 presenze in nazionale dal 1999 al 2008. Angelos Basinas, altro campione d'Europa 2004, vanta 100 presenze in nazionale dal 1999 al 2009.\nIl primatista di gol in nazionale \u00e8 Nikos Anastopoulos, che realizz\u00f2 29 gol in 75 presenze dal 1977 al 1988. Fu autore del primo gol della Grecia nella fase finale di un grande torneo internazionale, all'europeo di .\nNikolaos Machlas segn\u00f2, nel novembre 1993, la rete decisiva per la prima qualificazione della Grecia alla fase finale della Coppa del mondo. Alla terza presenza in nazionale e all'et\u00e0 di 21 anni, sigl\u00f2 il gol della vittoria contro la nell'ultima giornata delle qualificazioni europee a . Cresciuto nell'OFI Creta, fu Scarpa d'oro 1997 come miglior goleador dei campionati europei con la maglia del e conta 61 presenze e 18 gol in nazionale dal 1993 al 2002.\nDati aggiornati all'11 novembre 2020.\nI calciatori in grassetto sono ancora in attivit\u00e0 in nazionale."}
{"id": "331147", "revid": "638792", "url": "https://it.wikipedia.org/wiki?curid=331147", "title": "Christian Wilhelm Allers", "text": "Biografia.\nFiglio di un commerciante, inizi\u00f2 a lavorare come litografo e nel 1877 si trasfer\u00ec a Karlsruhe dove continu\u00f2 in tale professione. Alla \"Kunstakademie\" (l'accademia statale di belle arti) fu studente del Professor Ferdinand Keller.\nNel 1880/1881 prest\u00f2 servizio nella marina tedesca a Kiel, dove venne aiutato da Anton Alexander von Werner. Sempre a Kiel fece la conoscenza di Klaus Groth, che divenne suo amico.\nAllers divenne noto quando pubblic\u00f2 la sua collezione di stampe, \"Club Eintracht\" nel 1888. Seguirono diversi altri libri e raccolte di stampe (ad esempio una su Bismarck), tanto che all'inizio degli anni 1890 fu in grado di farsi costruire una villa a Capri, dove visse per molti anni, passando del tempo anche ad Amburgo, a Karlsruhe, e viaggiando per il mondo.\nNell'autunno 1902, fu coinvolto in uno scandalo: Friedrich Alfred Krupp, altra persona celebre che viveva a Capri, venne accusato di omosessualit\u00e0 e pederastia, e Allers con lui (Krupp mor\u00ec poche settimane dopo, probabilmente suicida). Allers, avvisato in tempo, riusc\u00ec a fuggire prima dell'inizio dell'azione legale, che port\u00f2 ad una sentenza di quattro anni e mezzo di prigione, pronunciata in contumacia. Secondo Tito Fiorani \"(Le dimore del mito\", La Conchiglia, Capri 1996, pp.\u00a023 e 24):\nI giornali italiani furono pi\u00f9 duri nel condannare i due tedeschi:\nAllers lasci\u00f2 Capri e cominci\u00f2 a viaggiare per il mondo per pi\u00f9 di 10 anni, trascorrendo qualche tempo in Nuova Zelanda, Samoa, e Australia. In questo periodo, us\u00f2 spesso lo pseudonimo di \"W. Andresen\", e guadagn\u00f2 eseguendo ritratti di persone benestanti.\nMor\u00ec nel 1915, pochi mesi dopo il suo ritorno in Germania.\nArte.\nC.W. Allers fu un artista naturalista. I suoi disegni sono ricchi di dettagli e hanno uno stile realistico, mancando spesso di emozioni. Anche se i disegni sembrano realistici, Allers talvolta aggiunse nelle scene persone che non si trovavano sul posto. In questo senso non era un realista.\nDal punto di vista tecnico, Allers usava spesso le matite. I suoi disegni a colori erano solitamente fatti a matita e colorati successivamente (pastello, olio, ...).\nI suoi soggetti preferiti erano:"}
{"id": "331151", "revid": "1543377", "url": "https://it.wikipedia.org/wiki?curid=331151", "title": "Lingue semitiche", "text": "Le lingue semitiche sono un ramo delle lingue afro-asiatiche parlate in Africa e Asia. Le lingue semitiche sono note per la loro morfologia \"nonconcatenativa,\" cio\u00e8 le radici delle parole non sono esse stesse sillabe o parole, ma insiemi isolati di consonanti, di solito tre, che formano una cosiddetta radice trilittera. Le parole sono composte da radici non tanto aggiungendo prefissi o suffissi, ma piuttosto inserendo le vocali tra le consonanti di radice (anche se spesso vengono aggiunti anche prefissi e suffissi).\nDistribuzione geografica.\nLe quattro lingue semitiche attualmente pi\u00f9 diffuse sono l'arabo (oltre 200 milioni di parlanti), l'amarico (circa 27 milioni), l'ebraico (9 milioni) e il tigrino (6-7 milioni). Piccole isole linguistiche aramaiche esistono in Siria, con la concentrazione maggiore nella cittadina di Ma\u02bfl\u016bl\u0101, ricca di quasi parlanti, in Turchia, Iraq e Iran, e nei paesi della diaspora assira.\nIn seguito a diverse espansioni (in particolare quella del primo califfato islamico), l'arabo \u00e8 parlato oggi anche nell'Africa del nord. Inoltre, l'arabo e l'ebraico sono diffuse come lingua liturgica e delle Scritture Sacre, tra i musulmani e gli ebrei rispettivamente. Anche il siriaco e il ge\u2018ez sopravvivono come scritte con valore liturgico. Anche l'estinto accadico era una lingua semitica.\nClassificazione geografica.\nLa classificazione delle lingue semitiche nasce nel 1781 per opera di Schl\u00f6zer, che la deriv\u00f2 dalla tavola dei popoli nella Genesi.\nSi tratta di un gruppo di lingue della famiglia afro-asiatico, imparentate piuttosto strettamente tra loro. \nAlcune sono molto antiche (le prime attestazioni precedono di vari secoli quelle delle lingue sino-tibetane e lingue indoeuropee.\nL'elenco delle lingue semitiche parlate oggi e di quelle estinte, suddivise per gruppi, \u00e8 il seguente:\nFonologia.\nFonologia del protosemitico.\nIl protosemitico \u00e8 generalmente ricostruito con i seguenti fonemi (secondo la trascrizione usuale della semitistica; i valori approssimativi secondo il sistema IPA sono indicati tra parentesi quadre):\nQuesto sistema privilegia il sistema di suoni dell'arabo. In particolare, la presenza di fricative interdentali nel protosemitico \u00e8 incerta.\nMutamento fonetico tra proto-semitico e lingue derivate.\nQuesta proto-fonologia \u00e8 stata ricostruita nel tentativo di spiegare le differenze fonetiche regolari che esistono tra le Lingue semitiche.\nQueste sono le corrispondenze ipotizzate:"}
{"id": "331154", "revid": "4506", "url": "https://it.wikipedia.org/wiki?curid=331154", "title": "Filologo", "text": ""}
{"id": "331155", "revid": "729019", "url": "https://it.wikipedia.org/wiki?curid=331155", "title": "Conrad Smith", "text": "Biografia.\nStudente superiore al Francis Douglas Memorial College di New Plymouth, comp\u00ec gli studi universitari a Wellington dove si laure\u00f2 in giurisprudenza, e nella cui provincia rugbistica esord\u00ec nel 2003.\nL'anno successivo debutt\u00f2 nel Super 12 nelle file degli , subentrando dalla panchina; quello fu l'unico incontro nel campionato SANZAR quell'anno, ma a fine stagione giunse la convocazione e il debutto negli \"All Blacks\", in un \"test match\" al Flaminio di Roma contro l'.\nPrese parte successivamente alla e ai due Grandi Slam nei \"tour\" nelle Isole britanniche del 2008 e del 2010, e infine alla che la vinse (anche se smith non disput\u00f2 la finale).\nTre quarti centro di potenza e rendimento, fu capitano degli dalla stagione di Super Rugby 2012; in carriera ha tuttavia avuto spesso lunghi periodi di inattivit\u00e0 a causa di diversi infortuni e problemi vari, il pi\u00f9 recente dei quali alla retina a met\u00e0 2012, risolto mediante un breve intervento chirurgico.\nNel 2007 disput\u00f2 anche, contro un XV del , un incontro per la selezione a inviti dei .\nLa sua carriera internazionale termin\u00f2 con la fine della , vinta per la seconda volta consecutiva, in quanto Smith, al pari del suo connazionale Colin Slade, decise il trasferimento alla squadra francese del per due stagioni a partire dal campionato 2015-16.\nIl 31 dicembre 2015 ricevette, per i suoi contributi alla disciplina, l'onorificenza di membro dell'Ordine al merito della Nuova Zelanda."}
{"id": "331157", "revid": "2124998", "url": "https://it.wikipedia.org/wiki?curid=331157", "title": "Jane Fonda", "text": "Ha vinto due Premi Oscar come miglior attrice protagonista: uno nel 1972 per \"Una squillo per l'ispettore Klute\" e un altro nel 1979 per \"Tornando a casa\". I suoi altri ruoli per cui \u00e8 stata nominata sono \"Non si uccidono cos\u00ec anche i cavalli?\" (1969), \"Giulia\" (1977), \"Sindrome cinese\" (1979), \"Sul lago dorato\" (1981) e \"Il mattino dopo\" (1986). Nel corso della sua carriera ha inoltre vinto sette Golden Globe, due Premi BAFTA, un Premio Emmy e un David di Donatello. Nel 2017 le \u00e8 stato assegnato il Leone d'oro alla carriera alla Mostra internazionale d'arte cinematografica di Venezia e nel 2021 il Golden Globe alla carriera.\nBiografia.\nJane Fonda \u00e8 nata il 21 dicembre 1937 a New York da Henry Fonda e Frances Seymour Brokaw. \u00c8 di origine olandese, canadese, britannica, italiana e francese. La famiglia Fonda, da parte paterna, era di origine olandese, pur avendo come capostipite un italiano immigrato da Genova nei Paesi Bassi nel corso del XV secolo. Nel 1642 alcuni membri di questa famiglia emigrarono in America, e furono fra i primi colonizzatori olandesi che si trasferirono nell'attuale Stato di New York dove fondarono la citt\u00e0 che da loro prese il nome di Fonda. Da parte materna Jane Fonda \u00e8 di origine anglocanadese con radici britanniche, francesi e persino italiane: uno dei suoi antenati, Giovanni Gualdo, era un nobile di Vicenza. La madre, seconda delle cinque mogli del famoso attore, mor\u00ec suicida nel 1950, quando Jane aveva 12 anni; in precedenza era stata sposata con il miliardario George Tuttle Brokaw. \u00c8 sorella dell'attore Peter Fonda, di tre anni pi\u00f9 giovane, e zia dell'attrice Bridget Fonda, figlia di Peter.\nCarriera.\nDa ragazza, non sembrava interessata a ripercorrere le orme del celebre genitore Henry Fonda. Studi\u00f2 al Vassar College, poi in Europa e infine di nuovo negli Stati Uniti con l'intenzione di lavorare come modella. L'incontro con Lee Strasberg la convinse per\u00f2 a frequentarne le lezioni all'Actors Studio; il debutto cinematografico avvenne nel 1960, con \"In punta di piedi\" di Joshua Logan, accanto ad Anthony Perkins.\nDurante gli anni sessanta recit\u00f2 in numerosi film, tra cui i drammatici \"Anime sporche\" (1962) di Edward Dmytryk, \"La caccia\" (1966) di Arthur Penn, accanto a Marlon Brando, Angie Dickinson e Robert Redford, e \"E venne la notte\" (1967) di Otto Preminger, insieme a Michael Caine e Faye Dunaway. Ottenne lusinghieri consensi anche nella commedia, recitando tra gli altri in \"Rodaggio matrimoniale\" (1962) di George Roy Hill, accanto a Anthony Franciosa e Jim Hutton, \"Una domenica a New York\" (1963) di Peter Tewksbury, al fianco di Lee Marvin nel western parodistico \"Cat Ballou\" (1965) di Elliot Silverstein, \"Tutti i mercoled\u00ec\" (1966) di Robert Ellis Miller, accanto a Jason Robards e Dean Jones, e nel romantico \"A piedi nudi nel parco\" (1967) di Gene Saks, insieme a Robert Redford e Mildred Natwick.\nNel 1964 il regista Roger Vadim la inser\u00ec nel cast di \"Il piacere e l'amore\". Dopo il loro matrimonio, celebrato l'anno seguente e dal quale nel 1968 nacque la figlia Vanessa, la diresse in alcuni film che contribuirono ad aumentarne la popolarit\u00e0. Con \"Barbarella\" (1968), pellicola che mescolava fantascienza e sensualit\u00e0 e sfruttava al massimo la sua bellezza, la Fonda venne acclamata in tutto il mondo come sex symbol. Tuttavia, l'attrice si ribell\u00f2 ben presto al clich\u00e9 sexy che limitava le sue potenzialit\u00e0, iniziando a distanziarsi da un'immagine che le stava stretta, anche in funzione del crescente attivismo politico che la vedeva sempre pi\u00f9 coinvolta, e in connessione anche con una parte di Hollywood che stava rapidamente discutendo e mutando i propri modelli culturali.\nSin dai primi anni Settanta, infatti, la Fonda intensific\u00f2 l'impegno politico indirizzato in primo luogo alla protesta contro la guerra del Vietnam. La sua visita ad Hanoi e la sua propaganda filo-nord-vietnamita le valsero il soprannome di \"Hanoi Jane\", ma la resero anche invisa a una parte della stampa e dell'opinione pubblica. Soltanto dopo molti anni rivedr\u00e0 le sue posizioni politiche con rinnovato senso critico. Nel frattempo, la sua carriera si orient\u00f2 verso ruoli pi\u00f9 impegnativi, che la portarono a ottenere nel 1969 la prima delle sue sette candidature all'Oscar per l'interpretazione della sfortunata Gloria Beatty in \"Non si uccidono cos\u00ec anche i cavalli?\" di Sydney Pollack; nel 1971 vinse l'Oscar alla miglior attrice per il ruolo della prostituta Bree Daniels in \"Una squillo per l'ispettore Klute\" di Alan J. Pakula, ove recit\u00f2 accanto a Donald Sutherland.\nLa seconda statuetta arriv\u00f2 nel 1978 per \"Tornando a casa\" di Hal Ashby, ove interpretava Sally Hyde, una infermiera che assisteva un coraggioso reduce del Vietnam interpretato da Jon Voight. Dopo il divorzio da Vadim, nel 1973 la Fonda spos\u00f2 Tom Hayden, uomo politico in carriera, con un passato da pacifista e da cui ha avuto un figlio biologico, l'attore Troy Garity, e una figlia adottiva, l'autrice Mary Luana Williams. All'inizio degli anni ottanta apparve nella pellicola di successo \"Sul lago dorato\" (1981) di Mark Rydell, in cui - per la prima e unica volta - ebbe l'occasione di recitare accanto al padre Henry (al suo ultimo film) e a Katharine Hepburn; nello stesso anno apparve nel meno fortunato \"Il volto dei potenti\" (1981) di Alan J. Pakula.\nMolto apprezzate, in quel periodo, furono anche le sue interpretazioni nei film drammatici \"Casa di bambola\" (1973) di Joseph Losey, \"Giulia\" (1977) di Fred Zinnemann, ove recit\u00f2 accanto a Vanessa Redgrave, \"Arriva un cavaliere libero e selvaggio\" (1979) di Alan J. Pakula, accanto a James Caan e Jason Robards, \"Sindrome cinese\" (1979) di James Bridges, al fianco di Jack Lemmon e Michael Douglas, e \"Il cavaliere elettrico\" (1979) di Sydney Pollack, in coppia con Robert Redford.\nIn quegli anni la Fonda apparve anche in alcuni ruoli leggeri con i film \"Il giardino della felicit\u00e0\" (1976) di George Cukor, ove affianc\u00f2 Elizabeth Taylor e Ava Gardner, \"Non rubare... se non \u00e8 strettamente necessario\" (1977) di Ted Kotcheff, in coppia con George Segal, e in \"California Suite\" (1978) di Herbert Ross. In seguito partecip\u00f2 come guest star alla serie TV \"Dalle 9 alle 5, orario continuato\", tratta dall'omonimo film del 1980 diretto da Colin Higgins e che la vide brillante protagonista insieme a Lily Tomlin e Dolly Parton; con il drammatico \"The Dollmaker\" (1984) di Daniel Petrie, ove ebbe come partner Geraldine Page, vinse il premio Emmy quale migliore attrice in un film per la televisione.\nSuccessivamente l'attrice apparve ancora in \"Agnese di Dio\" (1985) di Norman Jewison, ma inizi\u00f2 a diradare le sue apparizioni in televisione e sul grande schermo, dedicandosi soprattutto alla realizzazione di video e manuali di esercizi di ginnastica aerobica, inventandosi di fatto in questo settore una seconda e fortunatissima carriera. Nel 1989, affascinata dal successo internazionale di Pedro Almod\u00f3var, acquis\u00ec i diritti per un remake americano di \"Donne sull'orlo di una crisi di nervi\"; tuttavia il film, in cui avrebbe dovuto recitare con la regia di Herbert Ross, non verr\u00e0 mai prodotto. Il decennio si chiuse per la Fonda con il thriller \"Il mattino dopo\" (1986) di Sidney Lumet e due pellicole che si rivelarono di modesto successo: \"Old Gringo - Il vecchio gringo\" (1989) di Luis Puenzo, ove lavor\u00f2 accanto a Gregory Peck, e \"Lettere d'amore\" (1990) di Martin Ritt, ove recit\u00f2 con Robert De Niro. L'anno successivo spos\u00f2 in terze nozze il magnate della comunicazione Ted Turner, un matrimonio che ufficialmente si concluse all'inizio del 2000. Nel marzo 2001 l'attrice decise di donare alla Scuola di Educazione dell'Universit\u00e0 di Harvard la somma di 12,5 milioni di dollari, al fine di creare un \"Centro per gli studi educativi\": la sua motivazione era che l'attuale cultura indica ai ragazzi e alle ragazze una visione distorta di ci\u00f2 che \u00e8 necessario imparare per diventare uomini e donne. Dopo una fugace apparizione, nel ruolo di se stessa, in \"\" (2003) di Abby Epstein, torn\u00f2 a recitare sul grande schermo con \"Quel mostro di suocera\" (2005) di Robert Luketic, nel quale era protagonista insieme a Jennifer Lopez, confermando le sue doti di attrice brillante emerse gi\u00e0 negli anni sessanta. Nello stesso anno pubblic\u00f2 la sua autobiografia, intitolata \"La mia vita finora\".Continu\u00f2 a lavorare in diverse produzioni statunitensi, concedendosi nel 2011 anche una parentesi con \"E se vivessimo tutti insieme?\" in cui, quarant'anni dopo \"Crepa padrone, tutto va bene\" (1972) di Jean-Luc Godard, recit\u00f2 nuovamente in francese. Apparve come personaggio ricorrente nella serie televisiva prodotta da HBO \"The Newsroom\". Nel 2015 vinse l'OFTA Awards come migliore commediante per la serie televisiva \"Grace and Frankie\". Nello stesso anno prese parte al film \"Youth - La giovinezza\" di Paolo Sorrentino. Nel 2017 present\u00f2 il film \"Le nostre anime di notte\" di Ritesh Batra, proiettato fuori concorso alla Mostra internazionale d'arte cinematografica di Venezia, di cui \u00e8 protagonista ancora una volta in coppia con Robert Redford. La pellicola narra la storia d'amore di due vedovi ottantenni. In quella occasione entrambi gli attori ricevettero il Leone d'oro alla carriera. Nel 2018 \u00e8 tornata alla commedia con il film \"Book Club - Tutto pu\u00f2 succedere\" di Bill Holderman, accanto a Diane Keaton, Candice Bergen e Mary Steenburgen.\nVita privata.\nJane Fonda ha sposato Roger Vadim, da cui ha avuto la figlia Vanessa. Successivamente \u00e8 stata moglie di Tom Hayden, con cui ha concepito il figlio Troy Garity. Jane Fonda ha anche una figlia adottiva, l'afroamericana Mary Luana Williams. Maggiori dettagli sulla sua vita privata possono essere appresi dal documentario ufficiale sulla sua vita: Jane Fonda in five acts.\n\u00c8 stata attiva come femminista e come oppositrice delle guerre sin dagli anni 70, partendo proprio con le proteste contro la guerra in Vietnam. Nel 1972, mentre si trovava a Roma, si \u00e8 unita alle proteste delle femministe italiane durante l'8 marzo ed ha anche contribuito con un breve discorso di supporto da Campo dei fiori.\nVive ad Atlanta, Georgia, Stati Uniti. Si definisce liberale e femminista e ha iniziato un percorso di rinascita cristiana seguita in questo dalla comunit\u00e0 battista della Chiesa afroamericana della citt\u00e0 in cui risiede. In questa organizzazione si sente libera di poter far confluire il suo femminismo con l'esigenza di riconciliarsi con una genuina struttura gerarchica e patriarcale della cristianit\u00e0. La prima dichiarazione pubblica al riguardo risale al 1998, rispondendo a un giornalista del National Press Club sulle motivazioni per cui si \u00e8 servita di una tematica cristiana conservatrice per promuovere una campagna di educazione sessuale. Successivamente, durante una conferenza ambientalista, si \u00e8 rifiutata di meditare, suggerendo ai presenti che sarebbe stato pi\u00f9 saggio pregare Cristo Ges\u00f9 invece. Questa sua svolta potrebbe aver provocato una reazione del marito Ted Turner, portando alla rottura del rapporto.\nPrecedentemente aveva manifestato ostilit\u00e0 verso il cristianesimo anche in pubbliche dichiarazioni quando ridicolizz\u00f2 i Dieci comandamenti e afferm\u00f2 che il cristianesimo \u00e8 una religione per perdenti. Infatti, subito dopo l'annuncio del divorzio, Fonda annuncia la sua appartenenza anche alla rete dei \"born-again Christian\", di cui fanno parte altri personaggi famosi come l'ex presidente degli Stati Uniti d'America George W. Bush, il cantante Bono e Tom Hanks. A differenza di Bush, per\u00f2, non \u00e8 coinvolta nell'ideologia \"neocon\". Infatti, \u00e8 divenuta un'icona dell'opposizione pacifista alle guerre iniziate sotto il mandato presidenziale di George W. Bush, cos\u00ec come lo fu alla guerra del Vietnam.\nViene arrestata dalla polizia l'11 ottobre 2019 e poi rilasciata qualche ora dopo per aver partecipato ad una manifestazione ambientalista. La Fonda, infatti, assieme ad altri 15 attivisti, non aveva lasciato la scalinata del Campidoglio come ordinato dalle autorit\u00e0. Viene nuovamente arrestata il 21 ottobre, il 9 novembre e il 21 dicembre dello stesso anno.\nRiconoscimenti.\nTony Awards.\nCandidature:\nDoppiatrici italiane.\nNelle versioni in italiano dei suoi film, Jane Fonda \u00e8 stata doppiata da:\nDa doppiatrice \u00e8 sostituita da:"}
{"id": "331171", "revid": "729019", "url": "https://it.wikipedia.org/wiki?curid=331171", "title": "BBN Butterfly", "text": "Il BBN Butterfly \u00e8 un computer a parallelismo massivo prodotto durante gli anni ottanta e basato sul precedente progetto Pluribus. Il nome deriva dal nome della rete di comunicazione utilizzata che era chiamata \"bufferfly\" (\"farfalla\" in inglese). Ogni macchina poteva montare fino a 512 processori, ogni processore era dotato di una propria memoria locale ma la rete consentiva ad ogni processore di accedere alla memoria di un altro processore ma con una elevata latenza (nel rapporto di 15:1 rispetto a un accesso locale). I processori utilizzati erano dei normali processori e non unit\u00e0 sviluppate appositamente come in progetti di altre compagnie. Il primo GP-1000 utilizzava dei Motorola 68020 e poteva montare fino a 256 processori. Il successivo TC-2000 era dotato del Motorola 88000 e accettava fino a 512 processori.\nIl Butterfly utilizzava un sistema operativo proprietario chiamato Chrysalis ma nel 1989 venne abbandonato in favore di un sistema operativo basato su kernel Mach. Sebbene la memoria sia ad accesso non costante, la macchina funziona come una macchina SMP e come tale andava programmata.\nTotalView era un programma di debuggin sviluppato per il Butterfly e in seguito venne portato su molte altre macchine parallele."}
{"id": "331175", "revid": "729019", "url": "https://it.wikipedia.org/wiki?curid=331175", "title": "Anton Oliver", "text": "Biografia.\nNato a Invercargill, nella regione di Southland, comp\u00ec gli studi superiori a Blenheim (Marlborough), provincia per la quale esord\u00ec nel 1993 nel campionato nazionale provinciale neozelandese; l'anno seguente si trasfer\u00ec a Dunedin e fu ingaggiato dalla provincia di Otago.\nNel 1995 la disciplina divenne professionistica e fu istituito il campionato SANZAR del Super Rugby; Oliver entr\u00f2 nella neonata \"franchise\" degli Otago Highlanders, in seguito solamente Highlanders.\nEsord\u00ec negli \"All Blacks\" nel 1997 in un \"test match\" contro e prese parte alla dove la Nuova Zelanda si classific\u00f2 quarta; una serie di infortuni tra il 2002 e il 2005 lo tennero lontano dalla Nazionale e lo costrinsero a saltare la convocazione per la ; fu tuttavia convocato nel 2007 per quella che fu l'ultima sua serie di apparizioni internazionali; gi\u00e0 pochi mesi prima, infatti, Oliver aveva deciso di smettere con il rugby domestico per emigrare in Europa, e firmato un contratto biennale con il Tolone.\nLa squadra, in seconda divisione, si avvaleva del contributo di diversi ex internazionali come Andrew Mehrtens e Dan Luger, e nel 2008 fu promossa in Top 14; tuttavia Oliver, che nel frattempo era stato ammesso all'Universit\u00e0 di Oxford per un master in conservazione e gestione delle biodiversit\u00e0, decise di abbandonare definitivamente il rugby giocato; tuttavia, a Oxford, fu chiamato nella locale squadra di rugby per disputare l'annuale Varsity Match contro Cambridge a Twickenham, che Oxford vinse 33-29, il punteggio complessivo pi\u00f9 alto nella storia ultracentennale del match.\nL'ultimo incontro in assoluto fu il 31 gennaio 2009 a Llanelli nelle file dei Barbarians in occasione dell'inaugurazione del nuovo stadio degli avversari di giornata, gli Scarlets; in precedenza Oliver aveva gi\u00e0 risposto ad altri inviti del club inglese nel 2003 e 2004, quando era stato escluso dalla nazionale neozelandese.\nDopo il ritiro, Oliver ha continuato gli studi, e vive a Londra; attento alle tematiche ambientali, \u00e8 dirigente in una compagnia britannica di energie rinnovabili."}
{"id": "331223", "revid": "11266", "url": "https://it.wikipedia.org/wiki?curid=331223", "title": "Enzo Costa", "text": "Biografia.\nHa scritto su \"Tango\", \"Cuore\", \"Linus\", \"Smemoranda\", \"Micromega\" e \"Il Salvagente\". Dal 1997 al 2000 i suoi pezzi brillanti sono usciti nella pagina dei commenti di \"Repubblica\". Negli anni successivi ha tenuto la rubrica \"D'altro canto\" nell'inserto \"Musica\". Per molti anni ha firmato ogni luned\u00ec, per le pagine sportive di \"Repubblica\", delle rime sul calcio pubblicate nelle rubriche \"Inversioni\" e \"Di prima\".\nHa collaborato con \"l'Unit\u00e0\" (fino alla sua chiusura), scrivendo poesie satiriche, commenti e la rubrica settimanale \"Chiari di luned\u00ec\", con la Repubblica, nella cui edizione ligure dal marted\u00ec alla domenica firmava in prima pagina il corsivo satirico \"Il Lanternino\", e con Articolo21. Nel 2003 si inaugurava su Internet il suo sito ufficiale \"Il Lanterino\". Nel 2008 varava il blog (come il sito, curato e illustrato con le sue vignette da Aglaja, la \"socia\" con cui ha lavorato dal 2003 sino alla fine). Da giugno 2010 \u00e8 partito il suo \"blogautore\" sulle pagine di Repubblica.it, diviso in due sezioni: \nDal 2012 ha pubblicato sull'Unit\u00e0 online il blogautore \"Malumorismi\" anch'esso curato e illustrato da Aglaja.\nDal 2014 ha collaborato con \"Left \"con due rubriche: \"Graffiorismi\" (un aforisma alla settimana), e \"Lemmi Lemmi\" (dizionario semiserio). Ha pubblicato per Comix \"Sessanta sette, il primo manuale di esoterismo virtuale\" (1996), e per Frilli \"Lanternini per tutti\" (2003) e \"A farla breve\" (2009), la raccolta dei \"Lanternini\" dal 2003 al 2008, con prefazione di Michele Serra. Insieme ad altri autori e vignettisti, \u00e8 presente con alcune massime e un racconto nella raccolta \"Carognate di Natale\" (Gremese, 2008), curata da Massimo Bucchi. Molti suoi aforismi sono contenuti nei vari volumi delle \"Formiche\" e delle \"Cicale\", a cura di Gino e Michele.\nNel dicembre 2010 ha pubblicato, per Editori Riuniti, \u201c\"Rime Bacate (e aforismi da banco)\"\u201d, una raccolta di poesie e massime umoristiche partorite dal 1988 ai nostri giorni e come recita il sottotitolo, \u201cprima, durante e nonostante Berlusconi\u201d. Gino e Michele, che firmano la prefazione, considerano l'opera \u201c\"un libro di storia, o forse di filosofia\"\u201d. L'autore la considerava un modo serio per giocare con la realt\u00e0 e con le parole, oppure un modo divertente per provare a dire cose non troppo stupide. A ottobre 2011 ha pubblicato per Editori Internazionali Riuniti \"Col senno di prima\", una raccolta di corsivi satirici usciti su \"l'Unit\u00e0\" dal 2009 al 2011. La maggior parte, nelle quindici righe della rubrica settimanale Chiari di luned\u00ec; alcuni pi\u00f9 lunghi in altri spazi dello stesso quotidiano.\nScrisse Costa: \"Il libro \u00e8 un piccolo diario, divertito e agghiacciato, che ci offre un punto di vista a dir poco unico: quello dell'Autore. Come recita il sottotitolo, si tratta di \u201caffreschi in tempo reale di un paese surreale\u201d, debitamente decorati dalle vignette di Aglaja. Una galleria di tipi, tipetti e tipacci italici, spesso colti sul misfatto. Nello scorrerla, si provano molte vertigini, vedendo come siamo precipitati. Ma anche qualche piccola speranza, scorgendo come si potrebbe risalire. L'operina si chiude con una serie di epitaffi in rima, tanto per tirarci su il morale. Se \u00e8 esagerato dire che leggendo questo libro si capisce lo stato di salute dell'Italia, non lo \u00e8 sostenere che s'intuisce lo stato psichico dell'autore, sottoposto a tre anni di politica italiana\".\nNel dicembre 2012 usciva per Red@zione \"Cercati col Lanternino\", la raccolta 2009-2012 dei lanternini, i corsivi con i quali - dal marted\u00ec alla domenica, nella prima pagina di Repubblica Genova\u00a0\u2013 l'autore \"...ragiona e sragiona su fatti, persone e personaggi genovesi, liguri, nazionali, planetari. Una rubrica che tenta di strappare un sorriso e, in qualche caso, una riflessione, nei limiti tassativi delle otto righe del pc\". La prefazione \u00e8 di Margherita Rubino, la copertina e le illustrazioni di Aglaja. Nell'aprile 2011 andava in scena allo Stabile di Genova Quanto Costa!, \"spettacolo con licenza di far ridere che riflette e (s)ragiona su fatti e misfatti italici e mondiali, senza fare sconti a nessuno (o quasi). Nel corso della serata si alternano letture, declamazioni, interpretazioni pi\u00f9 o meno azzardate di pensieri, parole, sogni e incubi di un umorista umorale. Il tutto per la rappresentazione di un universo satirico che va dalla politica alla morte, dai fanatismi religiosi a quelli profani, dai sentimenti ai risentimenti, dall'ecologia agli egocentrismi, e via sbeffeggiando per tutti i gusti e i disgusti.\nCi\u00f2 per mezzo di aforismi, invettive, rime recitate , monologhi, deliri, descrizioni surreali e racconti realistici, fiabe per adulti e filosofie infantili, articoli editi, inediti e lanternini, la rubrica quotidiana firmata ogni giorno da Costa sulla prima pagina di la Repubblica-Il Lavoro\". Hanno interpretato e cantato i testi di Enzo Costa, Enrico Campanati (che ha curato anche la regia), Carla Peirolero, Roberta e Gian Piero Alloisio. Dal 2011 ha iniziato a collaborare per il teatro con Ugo Dighero, in occasione del Festival Mondomare di Lavagna organizzato dal Teatro dell'Archivolto, e firmando alcuni testi del suo spettacolo \u201cRimbocchiamoci le natiche\u201d. Dall'ottobre del 2012 va in scena lo spettacolo \u201cBerlinguer. I pensieri lunghi\u201d, prodotto dall'Archivolto con lo Stabile di Genova per la regia di Giorgio Gallione e l'interpretazione di Eugenio Allegri, spettacolo (andato in scena oltre che nei pi\u00f9 importanti teatri italiani, anche al festival del teatro civile \u201cCassinoOFF\u201d) per il quale Enzo ha scritto il monologo conclusivo.\nNel 2009 e nel 2012 ha partecipato con un suo reading al Festival Internazionale di Poesia di Genova (dove era atteso anche nel 2015). In occasione di Euroflora 2011, ha partecipato con il minireading (illustrato dalle immagini di Aglaja) \"Fiori Diversi\" a un evento poetico organizzato nel Palazzo Ducale di Genova da Art Commission. Nel 2012 un suo reading poetico-politico-satirico ha inaugurato la Festa Democratica di Genova. A gennaio 2014 parte la prima mostra per testi e immagini dei due soci, Enzo&amp;Aglaja, \"Figuriamoci\" ospitata per un mese al Teatro del Sipario Strappato di Arenzano. Il 29 novembre 2014 vi \u00e8 l'inaugurazione al Museo Teatro della Commenda di Pr\u00e9, della mostra \"Tra il dire e il disegnare c'\u00e8 di mezzo il mare\", oltre 180 tra disegni e scritti dei due soci. Enzo Costa muore per un'improvvisa crisi respiratoria il 15 dicembre 2014 all'et\u00e0 di 50 anni."}
{"id": "331229", "revid": "729019", "url": "https://it.wikipedia.org/wiki?curid=331229", "title": "M16 (fucile d'assalto)", "text": "M16 (nome completo U.S. Colt Model 16) \u00e8 una famiglia di fucili d'assalto fabbricata dalla Colt's Manufacturing Company e derivata dalla linea AR (e in particolare dall'AR-15) prodotta dall'Armalite.\nAdottati in modo ufficiale dall'esercito statunitense nel 1967, rimpiazzarono completamente gli M14 nel 1969 ma vennero gradualmente sostituiti a loro volta dall'M4 a partire dal 1994.\nStoria.\nLa nascita e l'impiego nella guerra del Vietnam.\nL'arma venne concepita per consentire l'utilizzo di una munizione intermedia, che intanto port\u00f2 gli USA nel corso del secondo dopoguerra tra gli anni '50 e '60 dapprima a creare il .308 Winchester e del derivato 7,62 \u00d7 51 mm NATO, e successivamente alla creazione del calibro .223 Remington. Quello statunitense fu uno dei primi eserciti ad adottare questo calibro, gi\u00e0 adoperato dall'AR-15 - un fucile nato da un progetto di Eugene Stoner - camerato per il 7,62\u00a0mm NATO in modo da poter usare le nuove munizioni.\nFu prodotto dall Colt's Manufacturing Company e derivato a sua volta da una modifica dell'AR-15, in base ad un accordo di produzione su licenza esclusiva ottenuto dalla Armalite per fare fronte alle esigenze produttive richieste dalla fornitura in grandi numeri prevista per le forze armate statunitensi, venendo utilizzato per la prima volta nel 1964. Inizialmente usati dagli uomini della polizia militare in servizio presso le basi aeree della USAF, l'esercito statunitense ne ordin\u00f2 un lotto iniziale, come misura temporanea, di circa 90.000 pezzi, richiedendo nel contempo alcune modifiche alla versione adottata dall'USAF, come l'aggiunta del dispositivo di chiusura forzata dell'otturatore (\"Forward Assist\"), che porter\u00e0 alla realizzazione del modello XM16E1.\nNel frattempo il primo lotto di M16 allo scoppio della guerra del Vietnam, venne distribuito ad alcune unit\u00e0 operanti nel paese asiatico, come la 173\u00aa Brigata Aviotrasportata, la 101\u00aa Divisione Aviotrasportata e 1\u00aa Divisione di Cavalleria, nonch\u00e9 anche a reparti delle United States Army Special Forces ed alle truppe governative dell'esercito della Repubblica del Vietnam.\nI problemi tecnici e l'adozione da parte dello \"US Army\".\nProprio durante la guerra del Vietnam, quando l'arma venne utilizzata in modo massiccio, si manifestarono alcuni problemi di funzionamento, insieme alle molle dell'elevatore del serbatoio da 20 cartucce, che si dimostr\u00f2 piuttosto inaffidabile tanto da costringere gli operatori ad inserire solo 17-18 cartucce. Questi problemi tecnici ebbero conseguenze letali quando si manifestarono nell'ambito di scontri ravvicinati con le unit\u00e0 dell'esercito popolare vietnamita e coi vietcong; tuttavia, nonostante questo, l'XM16E1 divenne nel 1967 il fucile d'ordinanza dello United States Army con la denominazione ufficiale \"Rifle, Caliber 5.56 mm, M16\".\nLe evoluzioni successive.\nNel 1967 la Colt inizi\u00f2 a produrre l'M16A1, che risolse i problemi del primo modello, caratterizzata da canna e camera di cartuccia cromata, nuovo spegnifiamma chiuso (\"birdcage\") e con \"forward assist\", presentando un pistoncino sul lato destro del castello subito sopra l'impugnatura a pistola che ha la funzione di forzare l'otturatore in chiusura se l'arma era sporca o di attuare la chiusura silenziosa, visto che i soldati americani non portavano l'arma in \"condition one\".\nNel 1982, dopo una serie di test entr\u00f2 in servizio l'M16A2, versione migliorata ed aggiornata dell'A1, con una canna dal passo in 1:7, copricanna di sezione circolare, calcio pi\u00f9 lungo di 1,25 pollici, organi di mira posteriori regolabili in deriva ed elevazione, modalit\u00e0 di fuoco a raffica controllata di tre colpi, deflettore sul castello. L'M16A2 venne sottoposto, nel 1986, ad una serie di test comparativi, presso la NATO, venendo confrontato col Enfield SA-80, l'AK-47 e l'AKM. I test diedero uno esito positivo per l'M16, classificando l'arma statunitense come la pi\u00f9 precisa.\nLa Fabrique Nationale de Herstal belga si aggiudic\u00f2 la maggior parte delle commesse per la produzione dell'M16A2, che comunque viene prodotto dalla succursale americana della FN in territorio statunitense. Ulteriori sviluppi si concretizzarono nel 1996 nell'M16A3 e dell'M16A4 entrambi con il maniglione amovibile ma con differenti opzioni di fuoco: il primo a raffica libera, il secondo a raffica controllata di tre colpi.\nLa sostituzione con l'M4.\nNel 1994 la Colt present\u00f2 l'M4, successore dell'M16, caratterizzato da canna accorciata da 20\u00a0pollici a 14,5\u00a0pollici, calcio telescopico, castello tipo M16A2.\nL'arma venne subito apprezzata per la sua compattezza, che tutti i reparti di punta della fanteria statunitense vennero equipaggiati di carabine M4 o M4A1 variamente configurate, mentre il corpo dei marines, ne dot\u00f2 soltanto le proprie unit\u00e0 esploranti, preferendo, anche per motivi di budget e di contrasti con le politiche di commercializzazione adottate da Colt (che produce gli M4 in esclusiva), preferendo equipaggiare il grosso dei loro uomini con le versioni successive dell'M16 con canna da 20 pollici. Risult\u00f2 gradita anche dalle forze speciali statunitensi soprattutto nella versione SOPMOD, altamente modulare grazie all'aggiunta di un upper receiver A3 e di una astina \"Knights Armaments RAS/M4\" che permette il montaggio di ogni dispositivo optoelettronico necessario per la specifica missione. Nello stesso 1994, venne adottato come fucile d'ordinanza per le forze armate statunitensi, sostituendo gradualmente l'M16A4.\nDescrizione.\nCaratteristiche generali.\n\u00c8 un fucile d'assalto che usa munizioni standard 5,56 \u00d7 45 mm NATO nonch\u00e9 quello con la maggior produzione tra quelli dello stesso calibro. Tecnicamente si presenta leggero a sottrazione di gas e raffreddato ad aria; \u00e8 stato inizialmente costruito con acciaio, alluminio, plastica e successivamente (nelle versioni A3 ed A4) in polimeri.\nIl fucile non usa un pistone per riarmare, ma il sistema di sottrazione di gas, dove i fumi arrivano direttamente nel castello spingendo e sbloccando il porta-otturatore.\nSistema di riarmo.\nIl sistema di recupero gas dell'M16 \u00e8 diverso da quello delle armi a presa indiretta di gas: normalmente i gas prodotti dall'esplosione del colpo vengono incanalati in un cilindro ed agiscono su un pistone collegato ad un'asta, che agisce sul complesso dell'otturatore in varie maniere operandone lo svincolo dalla culatta; nell'M16 i gas vengono spinti all'interno del portaotturatore per mezzo di un tubetto in acciaio inox: i gas, una volta introdotti in una camera presente nel portaotturatore si espandono spingendolo indietro, operando cos\u00ec su una camma che fa ruotare la testa dell'otturatore e sbloccandolo dalla posizione di chiusura.\nL'energia cinetica accumulata all'atto dello sparo dal complesso otturatore-portaotturatore opera il riarmo, sistema \u00e8 detto a presa diretta di gas. La mancanza del pistone permette una riduzione del peso complessivo dell'arma, un sensibile abbattimento dei costi di produzione, ma soprattutto la diminuzione delle parti in movimento dell'arma, il che ne mantiene pressoch\u00e9 invariato baricentro aumentandone la stabilit\u00e0, consentendo una certa stabilit\u00e0 anche durante il fuoco automatico.\nIl principale svantaggio di questo sistema \u00e8 l'accumularsi di particelle e polveri all'interno del gruppo di scatto e dell'otturatore, dovuta allo sfogo interno dei gas di combustione, che comporta una pi\u00f9 frequente probabilit\u00e0 di inceppamenti durante sessioni di fuoco prolungato o presenza consistente di polveri nell'ambiente dove il fucile viene utilizzato. Questo rende l'M16 un fucile relativamente delicato e non molto affidabile, l'unico rimedio \u00e8 provvedere ad una pesante lubrificazione e da un adeguato addestramento degli utilizzatori al mantenimento dell'arma.\nModalit\u00e0 di fuoco.\nL'M16A1 offre fuoco automatico a raffica libera: l'arma spara fino a che non si rilascia il grilletto. Il che significa che in circa 2 secondi svuota completamente il caricatore da 20 colpi che originariamente era dotazione dell'arma. La piccola massa del proiettile, ed il conseguente minor rinculo rispetto ad una munizione come il 7,62 NATO, consente il controllo dell'arma anche mentre si spara a raffica, rendendo questa modalit\u00e0 d'uso efficace.\nL'M16A2, invece, ha solo la raffica controllata da tre colpi senza \"reset\" il che significa che quando si tiene premuto il grilletto spara tre colpi e poi si ferma, fino alla prossima pressione. Se invece il grilletto viene lasciato prima della fine della raffica l'arma smette di sparare, ma alla prossima pressione del grilletto, verranno esplosi soltanto i colpi (uno o due) necessari a completare il ciclo del meccanismo, dopodich\u00e9 l'arma sar\u00e0 pronta a sparare un'altra raffica da tre colpi. Lo scopo non \u00e8 di incrementare il volume di fuoco ma di incrementare la probabilit\u00e0 di colpire il bersaglio, in quanto generalmente almeno due dei colpi lasciano la canna prima che l'arma abbia modo di fare qualsiasi movimento apprezzabile rispetto al punto mirato. Un aiuto all'accuratezza del tiro nella raffica limitata \u00e8 fornito dallo spegnifiamma \"A2 type\", aperto solo superiormente, che funziona sia da spegnifiamma che da compensatore, utilizzando i gas che fuoriescono anche verso l'alto per ridurre il rilevamento dell'arma.\nRuassumendo, le modalit\u00e0 nei diversi modelli possono essere cos\u00ec esemplificate:\nLe versioni.\nXM16E1.\nIl modello XM16E1 del 1964 soffriva essenzialmente di due gravi difetti:\nM16.\nLa versione principale dell'arma, utilizzata poco dopo l'intervento USA nella guerra del Vietnam.\nM16A1.\nVersione con dispositivo di chiusura dell'otturatore e, pi\u00f9 tardi, rompifiamma differente efficace come compensatore. Pu\u00f2 essere accessoriato con silenziatore, mirino laser, lanciagranate e seconda canna inferiore.\nM16A2.\nPresenta una canna pesante con diverso passo di rigatura ottimizzata per la nuova cartuccia NATO, nuovo maniglione con diottra regolabile anche in deriva, gruppo di fuoco con raffica a 3 colpi al posto dell'automatico, calcio un pollice pi\u00f9 lungo.\nM16A3.\nIdentico all'M16A2 ma con pacchetto di scatto che prevede il tiro automatico. Spesso confuso con una versione dell'M16A2 con maniglione amovibile, fatto causato dalla denominazione commerciale dei modelli Colt per il mercato civile, che nulla ha a che vedere con la denominazione dell'US Army.\nM16A4.\nUltima versione della serie ad esser prodotta, con astina MIL STD 1913 della Knight's Armament Company, che consente l'utilizzo di vari accessori, come puntatori laser o dispositivi per la visione a luce stellare, e come sistema primario di mira il sistema optronico a punto rosso Aimpoint M2, mentre le mire metalliche sono di riserva ed il maniglione \u00e8 amovibile. Il gruppo di fuoco \u00e8 nuovamente a raffica di 3 colpi.\nM16 LSW.\nUna versione dell'M16A2 in versione LSW talvolta con bipode e maniglia anteriore.\nM653.\nCarabina derivata dall'originale M16 in dotazione alle forze speciali statunitensi che pu\u00f2 essere dotata di baionetta.\nAccessori.\nLanciagranate M203.\nAlla piattaforma dell'M16 pu\u00f2 essere installato un lanciagranate a colpo singolo M203, prodotto in epoche differenti dalla Colt e dalla Knight's Armament Company che garantisce un pesante fuoco di supporto fino ad una distanza di circa 300 m. Il raggio letale dell'esplosione \u00e8 di 10 m.\n\u00c8 possibile installarlo sotto la canna, nelle prime versioni abbinato a un paracanna superiore dedicato, con grandi fori di ventilazione e supporto per diottra a foglia per il tiro con le granate \"Low Velocity\" da 40 \u00d7 46mm. Nelle ultime versioni il lanciagranate pu\u00f2 essere dotato di attacchi per slitte MIL-STD-1913 per poter essere fissato all'astina di nuova generazione anzich\u00e9 alla canna, lasciando la canna libera di flottare come vuole il progetto originale.\nModelli derivati.\nColt Canada C7.\nIl Colt Canada C7 \u00e8 una versione canadese dell'M16; prodotto a partire dal 1982 dalla Diemaco e successivamente dalla \"Colt Canada\" (una succursale della Colt's Manufacturing Company in Canada) poi, \u00e8 divenuto il fucile d'ordinanza delle Canadian Armed Forces nel 1984.\nTipo CQ.\nIl Type CQ (conosciuto anche come \"CQ Mod. 311\" o semplicemente \"CQ\") \u00e8 prodotto dalla Norinco a partire dal 1985, sulla base dell'M16A1. Impiega le soluzioni tecniche del modello A1, incluso il dispositivo per la raffica libera ad una cadenza di tiro ciclica di 750 colpi al minuto, e mantiene il calibro 5,56 \u00d7 45\u00a0mm; la munizione utilizzata \u00e8 prodotta in Cina e denominata \"Type CJ\", e si tratta di una copia della cartuccia M193 impiegata negli M16 durante la guerra del Vietnam; questa munizione non \u00e8 conforme alle specifiche NATO, dato anche il passo di rigatura della canna del Norinco CQ, simile a quella degli M16 \"pre-A2\" (1:12) che non permette l'utilizzo delle munizioni standard NATO SS-109; i caricatori utilizzati sono copie di caricatori M16 prodotte in Cina, ma l'arma accetta qualsiasi caricatore STANAG.\nSi distingue dalle versioni statunitensi principalmente per la diversa linea estetica delle parti plastiche (guardamani, impugnatura, calcio, tacca di mira anteriore), ma la pi\u00f9 importante differenza sta nella costruzione dei \"Receiver\" in una lega d'alluminio, la \"6060-T4\", differente da quella utilizzata per la produzione degli M16 americani (\"7074\"): questo perch\u00e9 negli USA i fucili M16 sono prodotti tramite forgiatura, tecnica lenta e costosa che richiede attrezzature difficilmente reperibili e molto dispendiose, mentre in Cina i Norinco CQ sono prodotti tramite microfusione, che permette di accelerare la produzione e tenere bassi i costi. L'arma cos\u00ec realizzata non risulta drammaticamente meno affidabile o di qualit\u00e0 molto inferiore rispetto agli originali, ma la realizzazione per microfusione \u00e8 causa di una pronunciata tendenza all'esfoliazione della finitura esterna, peraltro evitabile con una puntuale cura dell'arma. L'origine della denominazione \"CQ\" \u00e8 oggetto di discussione, che sia una translitterazione dei caratteri cinesi che indicano la cifra \"16\" \u00e8 comunque da escludersi.\nIl fucile Norinco CQ non \u00e8 stato prodotto per le forze armate cinesi ma per l'esportazione: \u00e8 attualmente molto diffuso nel sud-est asiatico, soprattutto tra gli esponenti di gruppi combattenti irregolari, e si parla di consistenti esportazioni, peraltro mai confermate ufficialmente, a paesi quali Cuba e la Corea del Nord. Il fucile Norinco CQ fu venduto anche in quantit\u00e0 poco consistenti ai mujaheddin afghani durante l'Invasione sovietica dell'Afghanistan, in seno alla politica cinese di contrasto all'influenza russa in Asia: essendo i gruppi di guerriglia afghani supportati all'epoca anche dagli Stati Uniti d'America, la Cina pens\u00f2 che si sarebbe potuta fornire loro un'arma a buon mercato per cui gli USA avrebbero procurato consistenti quantitativi di munizioni. Questa strategia non vide comunque mai pienamente la luce in quanto i guerriglieri afghani preferirono sempre utilizzare fucili d'assalto Kalashnikov AK-47 e AK-74 catturati al nemico, e per l'inizio dell'Operazione Enduring Freedom nel 2001 gli CQ erano ormai del tutto assenti dagli inventari dei gruppi combattenti afghani.\nCQ 556 Type A.\nIl CQ 556 Type A \u00e8 una carabina copia dell'M4 A1 immessa sul mercato dalla Norinco nel 2006 he utilizza lo \"chassis\" del Norinco CQ con un calciolo telescopico, una maniglia di trasporto rimovibile montata su una slitta tipo Weaver e una canna da 14 pollici e mezzo con astina corta e intaglio di tipo \"Step-Cut\" per il montaggio rapido di tubi lanciagranate.\nHa un passo di rigatura di 1:9 e come tale pu\u00f2 stabilizzare sia le munizioni 5,56 \u00d7 45\u00a0mm fuori Standard NATO (M-193) che quelle a norma NATO (SS-109). \u00c8 offerta sul mercato internazionale ed \u00e8 l'unica variante del sistema d'armi cinese basato sull'M16 ad aver trovato ufficialmente uno sbocco commerciale, essendo stata adottata nel 2008 dall'esercito del Paraguay per le forze speciali (DECEI, \"Destacamento Conjunto de Empleo Inmediato\").\nNorinco Modello 311-1.\nIl Norinco Modello 311-1 \u00e8 un fucile d'assalto semi automatico prodotta dalla Norinco a partire dal 1986. \u00c8 variante del Modello CQ ideata per il mercato civile, identica al modello militare ma costruito senza la funzionalit\u00e0 di tiro a raffica, ed importato negli USA in soli 500 esemplari.\nLe cause ipotizzate per il blocco dell'importazione negli Stati Uniti sono state numerose: si parla di una causa civile intentata da Colt, che comunque all'epoca aveva gi\u00e0 perduto l'esclusivit\u00e0 dei brevetti per i fucili di tipo AR-15, e di un conseguente accordo tra le due ditte per cui la Norinco ottenne macchinari per la produzione di pistole di tipo Colt 1911 in cambio del blocco all'importazione negli USA di un prodotto che creava a Colt problemi di concorrenza a basso prezzo. Nessuna di queste ipotesi \u00e8 comunque ufficialmente confermabile, fatto restando che nel 1987, in seguito all'uccisione di cinque bambini in una scuola a Stockton (California), fu emanata una legge tuttora in vigore che proibisce la \"importazione dall'estero\" negli USA di alcune tipologie di armi da fuoco tra le quali ricade appunto la categoria degli AR-15 quali il Norinco CQ.\nAl 2014 risultava esportato e venduto sui mercati civili di numerosi paesi, tra cui l'Italia, dove \u00e8 commercializzato dalla \"Nuova Jager\" e fornito di un caricatore in plastica trasparente della capacit\u00e0 di 10 colpi pur rimanendo compatibile con caricatori STANAG. Nei modelli pi\u00f9 recenti, la tacca di mira anteriore di fattura peculiare \u00e8 stata sostituita con un modello pi\u00f9 simile a quella dell'M16 statunitense.\nS556.\nIl fucile S556 \u00e8 una variante del Norinco CQ prodotto su licenza dal 2003 in Iran, dove le fabbriche di Stato (\"Defence Industries Organization\") prodotta a sua volta in due versioni, l'A1 che utilizza una canna da 19,9 pollici con passo di rigatura da 1:12, ottimizzata per l'utilizzo di cartucce 5,56 \u00d7 45\u00a0mm non a norma NATO; e l'A3 utilizza invece una canna da 20 pollici con passo di rigatura da 1:7, ottimizzata per l'uso di cartucce a norma NATO; quest'operazione, probabilmente mirata all'esportazione in vari paesi, \u00e8 stata compiuta ignorando il fatto che una canna con passo di rigatura da 1:9 pu\u00f2 stabilizzare propriamente tutte le munizioni 5,56 \u00d7 45\u00a0mm che rispondano o non rispondano ai canoni NATO.\nTerab.\nIl Terab \u00e8 un fucile d'assalto immesso sul mercato nel 2007 dalle fabbriche d'armamenti di Stato del Sudan (\"Military Industry Corporation\"). Molto simile visivamente al Norinco CQ; la differenza \u00e8 che il Terab sembra essere non un AR-15 (calibro 5,56 \u00d7 45\u00a0mm), bens\u00ec un AR-10 (7,62 \u00d7 51 mm).\nArmada.\nL'Armada \u00e8 una copia del Norinco CQ immessa sul mercato nel 2009 dalla fabbrica d'armi \"S.A.M. - Shooter's Arms Guns and Ammo Corporation\" di Metro Cebu (Filippine) rispondente ai canoni NATO per quanto riguarda il passo di rigatura della canna per la stabilizzazione del munizionamento 5,56 \u00d7 45\u00a0mm."}
{"id": "331232", "revid": "486946", "url": "https://it.wikipedia.org/wiki?curid=331232", "title": "Elaborazione a parallelismo massivo", "text": ""}
{"id": "331233", "revid": "486946", "url": "https://it.wikipedia.org/wiki?curid=331233", "title": "Parallelismo massivo", "text": ""}
{"id": "331235", "revid": "486946", "url": "https://it.wikipedia.org/wiki?curid=331235", "title": "Massively Parallel Processing", "text": ""}
{"id": "331236", "revid": "92723", "url": "https://it.wikipedia.org/wiki?curid=331236", "title": "Valerij Lobanovs'kyj", "text": "Ritenuto tra le \u00ableggende del calcio mondiale\u00bb, fu soprannominato \"Il colonnello\", perch\u00e9 era un colonnello dell'Armata Rossa e per i suoi modi duri e rigidi. Figura simbolo del calcio sovietico, di cui \u00e8 considerato l'allenatore pi\u00f9 importante della storia, durante il suo periodo d'allenatore i ragazzi tesserati nelle societ\u00e0 di calcio dell'Unione Sovietica salgono da 6 a 30 milioni. Da tecnico ha vinto trentatr\u00e9 trofei risultando il terzo pi\u00f9 vincente della storia dietro a Alex Ferguson (49) e Jock Stein (35).\nDopo una breve carriera da giocatore con la maglia di Dinamo Kiev (dove vince il campionato 1961 e la coppa nazionale nel 1964), \u010cornomorec Odessa e \u0160achtar Donec'k, vestendo in un paio di occasioni anche la maglia della Nazionale sovietica (1960-1961), diviene presto un allenatore. Considerato tra i tecnici pi\u00f9 preparati d'Europa, inizia dal , quindi passa alla , che allena a pi\u00f9 riprese tra il 1973 e il 2002, vincendo 21 titoli nazionali e 5 internazionali con il club: 7 campionati sovietici (1974, 1975, 1977, 1980, 1985 e 1986), 5 ucraini (1997, 1998, 1999, 2000 e 2001), 6 coppe dell'URSS (1974, 1978, 1982, 1985, 1987 e 1990), 3 ucraine (1998, 1999 e 2000), 2 Coppe delle Coppe UEFA (1975 e 1986), 1 Supercoppa UEFA (1975) e 2 Coppe delle CSI (1997 e 1998). Nel 1986 e nel 1999 \u00e8 votato come secondo miglior allenatore d'Europa rispettivamente dietro a Guy Thys, allenatore della Nazionale belga, e a Sir Alex Ferguson, allenatore del Manchester United.\nOltre alla Dinamo guida la Nazionale olimpica dell'Unione Sovietica con cui arriva terzo alle Olimpiadi 1976 e la Nazionale sovietica, di cui \u00e8 CT in tre diversi periodi, venendo licenziato dal ruolo in due occasioni (1976 e 1983). Guida l'URSS al Mondiale 1986, essendo richiamato a poche settimane dall'inizio della rassegna, a Euro 1988, dove riesce a portare l'URSS fino alla finale persa contro i di Rinus Michels, e al Mondiale di Italia 1990. In seguito diviene il CT di Emirati Arabi Uniti e Kuwait, prima di tornare a Kiev e allenare anche la Nazionale ucraina tra il 2000 e 2001.\nOltre che per i numerosi successi, Lobanovs'kyj rimane celebre per essere stato un tecnico rivoluzionario: fu il primo allenatore a usare un computer per analizzare (insieme a un gruppo di statistici tra cui Anatolij Zelencov) partite e allenamenti alla ricerca di un metodo scientifico per la suddivisione delle zone da coprire da ogni giocatore e le zone dove passare il pallone ancora prima di riceverlo, nella \"creazione\" di giocatori universali senza ruoli ben definiti ma solo con le inclinazioni basilari di ciascuno, migliorando cos\u00ec le prestazioni dei singoli e del collettivo. A questo abbinava una preparazione atletica straordinaria, aiutato anche dal professor Petrovskij che allenava i velocisti sovietici.\nIl valore effettivo delle formazioni da lui allenate era superiore rispetto a quello dei singoli giocatori: molti resero al massimo sotto la sua gestione per poi avere esperienze meno fortunate all'estero, dopo essere usciti dal \"sistema\" calcistico di Lobanovs'kyj: tra questi Aleksej Michajli\u010denko, Oleksandr Zavarov, Sergej Aleinikov, Oleg Blokhin (vincitore del Pallone d'oro 1975), Igor Belanov (vincitore del Pallone d'oro 1986) e Serhij Rebrov. Negli ultimi anni della sua gestione, lancia anche K'akhaber K'aladze e Andrij \u0160ev\u010denko, vincitore del Pallone d'oro 2004.\nBiografia.\nNato a Kiev nel 1939, figlio di Vasil' (1905-1960), operaio, e di Oleksandra Boj\u010denko (1907-1990), casalinga, era nipote dello scrittore ucraino Oleksandr Boj\u010denko. Aveva un fratello, Evhen (1927-1994). Sposatosi con Ada, aveva una figlia, Svetlana. Ha studiato in una scuola di Kiev, oggi intitolata a lui in quello che \u00e8 stato rinominato viale Valeri Lobanovski 146. Nel 1956 entra al Politecnico di Kiev, lasciando l'universit\u00e0 nel 1964, quando si trasferisce a Odessa: s'iscrive al Politecnico di Odessa, dove si laurea in ingegneria meccanica (secondo altre fonti la laurea sarebbe in idraulica).\nMentre gioca a calcio, Lobanovs'kyj \u00e8 arruolato nell'esercito sovietico, dove raggiunge il grado di colonnello dell'Armata Rossa e aveva lavorato come ingegnere meccanico e come ingegnere termotecnico.\nDefinito dalla stampa specializzata come un personaggio enigmatico, distaccato, \u00abintroverso\u00bb, rigido nei modi, autoritario e geniale. Descritto anche come un tiranno, era temuto da molti giocatori ma al tempo stesso rispettato da tutti.\nNel 1989 \u00e8 autore di un libro, \"\u0411\u0435\u0441\u043a\u043e\u043d\u0435\u0447\u043d\u044b\u0439 \u043c\u0430\u0442\u0447\" (\"La partita infinita...\").\nCaratteristiche tecniche.\nGiocatore.\nEra una veloce ala sinistra, che poteva giocare anche a destra. Definito semplicemente come centrocampista o attaccante, era un giocatore di classe, fantasioso, dotato tecnicamente, forte fisicamente, in possesso di un ottimo tiro, ma incostante e polemico.\nDivenne famoso in patria per il suo modo di tirare i calci d'angolo e per i suoi passaggi precisi.\nAllenatore.\nLo stile di gioco di Lobanovs'kyj si basava su una fiducia totale che i suoi giocatori riponevano in lui e che lui riponeva nei propri giocatori e nel proprio progetto, creando un grande affiatamento tra i componenti delle proprie formazioni e di conseguenza una grande affidabilit\u00e0. Per il tecnico non esistevano titolari, pretendeva che tutti i suoi giocatori fossero pronti a scendere in campo in qualsiasi momento. \"Il colonnello\" metteva sempre il collettivo davanti all'individualit\u00e0 e alla fantasia dei singoli, frutto di una disciplina tattica ferrea. Prediligeva calciatori versatili che potevano ricoprire pi\u00f9 posizioni in campo, per essere in grado di \u00abcreare situazioni non prevedibili [da parte degli avversari]\u00bb e di cambiare la partita a proprio favore anche in corso d'opera. Per fare entrare quelli che poi sarebbero diventati i nuovi interpreti del suo gioco, Lobanovs'kyj li faceva \u00abentrare per gradi\u00bb, tenendoli tra le giovanili e la seconda squadra anche per molti anni. Studiava meticolosamente i propri avversari fino ai minimi dettagli, tanto da possedere una vasta collezione di videocassette sugli avversari europei verso la fine degli anni ottanta, organizzandosi in maniera scientifica, per non lasciare nulla al caso.\nIl tecnico adattava il gioco usato nella Dinamo Kiev, paragonato al calcio totale degli anni settanta di Rinus Michels, anche alla Nazionale sovietica, improntando il suo stile di gioco su una grande preparazione atletica, ritmo di gioco molto elevato per tutti i novanta minuti, pressing martellante, pallone spesso giocato rasoterra e in modo veloce e preciso, fatta eccezione per i lanci lunghi verso gli esterni molto rapidi, cercando di sfruttare al massimo le ripartenze con esterni d'attacco molto veloci, marcatura a zona, ottimi schemi tattici fatti studiare in modo metodico dai propri \u00abinterpreti\u00bb fino a farglieli imparare a memoria, che producevano un gioco rapido sia efficace sia spumeggiante, dando con il \u00abcalcio scientifico\u00bb una propria visione di calcio all'epoca considerata rivoluzionaria, tanto che la stampa specializzata ridefin\u00ec il suo metodo con i nomi \"calcio del Duemila\", \"calcio laboratorio\" e \"laboratorio Lobanovski\".\nPer aumentare il ritmo del gioco utilizzava la tattica della sovrapposizione, creando superiorit\u00e0 numerica e producendo un calcio pi\u00f9 veloce. Durante le partite della Dinamo e della Nazionale sovietica tra il 1974 e il 1976 i suoi giocatori attaccavano e si difendevano in otto, lasciando due soli difensori fissi, che raramente superavano la met\u00e0 campo: Mychajlo Fomenko e Stefan Re\u0161ko (in alternativa Leonid Burjak quando uno dei due giocatori era indisponibile). Schierava poi una seconda linea di difesa formata dai terzini, una linea formata da tre centrocampisti, quindi i due attaccanti della formazione, con il compito di creare varchi al centro della difesa avversaria per l'inserimento di un incursore, ruolo svolto spesso da Viktor Kolotov. Allenava i propri giocatori anche due o tre volte al giorno, dalla mattina alla sera, con sessioni tra i quaranta minuti e le due ore spesso a elevata intensit\u00e0. Dalla met\u00e0 degli anni settanta, fu tra i primi sportivi sovietici e tra i primissimi allenatori di calcio al mondo a utilizzare un computer per studiare e migliorare la propria formazione, aiutato da un gruppo di statistici tra cui il matematico Anatolij Zelencov, applicando un approccio scientifico alle partite e agli allenamenti per la suddivisione delle zone da coprire da ogni giocatore e le zone dove passare la sfera ancora prima di riceverla, tentava di forgiare calciatori polivalenti senza un ruolo ben definito e che potessero giocare in pi\u00f9 posizioni, migliorando cos\u00ec le prestazioni dei singoli e dell'intera squadra. Sin dai primissimi anni da tecnico, a una grande preparazione atletica, aiutato dal professor Petrovski (preparatore dell'atletica leggera dei velocisti russi come Valerij Borzov vincitore dei 100 e 200 metri alle Olimpiadi di Monaco di Baviera 1972), Lobanovs'kyj abbinava lo studio delle reazioni sia mentali sia fisiche dei propri giocatori.\nRappresenta il migliore periodo nella storia del calcio sovietico, ma con la Nazionale non vinse alcun titolo a causa del suo stile di gioco, per il quale erano spese troppe energie, attirandosi diverse critiche anche in patria. Con l'uscita dal Mondiale messicano nella partita degli ottavi di finale persa contro il Belgio per 4-3, Lobanovs'kyj finisce sotto accusa a causa del crollo fisico accusato da diversi suoi giocatori - tra gli altri: Demianenko, Rats e Aleinikov - e per via dell'errore tattico di aver schierato un centrocampista come Andrij Bal' nel ruolo di terzino destro, consentendo agli avversari di attaccare facilmente da quella fascia e vincere l'incontro. Nell'Europeo 1988, perso in finale contro l'Olanda di Michels e Marco van Basten, \u00e8 nuovamente sulla graticola per aver schierato in finale un centrocampista centrale come Alejnika\u016d nel ruolo di stopper di van Basten, perdendo il match anche a causa di questo errore tattico.\nCarriera.\nGiocatore.\nClub.\nEsterno d'attacco, dopo aver iniziato la carriera nella Dinamo Kiev, vincendo il campionato nazionale nel 1961 e la coppa dell'URSS nel 1964, passa prima al \u010cernomorec poi ai rivali dello \u0160achtar Donec'k, dove gioca le sue ultime due stagioni da professionista (1967-1968) prima del ritiro a nemmeno 30 anni. Durante la sua carriera calcistica, giudicata \u00abmediocre\u00bb, totalizza 253 presenze e 71 gol nei campionati sovietici.\nProdotto dal vivaio della Dinamo, durante il suo periodo a Kiev, continua a studiare, ottenendo una laurea in ingegneria meccanica e raggiungendo anche il grado di colonnello nell'esercito sovietico.\nIl 29 maggio 1959 debutta con la maglia della Dinamo Kiev giocando un match di campionato contro la CSKA Mosca conclusosi 3-0 per gli avversari. Negli incontri successivi, Lobanovs'kyj diviene famoso per le punizioni e soprattutto per i suoi calci d'angolo battuti con un effetto a rientrare verso la porta, spesso riuscendo a segnare direttamente dal corner utilizzando l'effetto Magnus, dopo averlo studiato. Grazie a questa sua particolarit\u00e0, diviene famoso in tutto il Paese. Aveva un modo di leggere il gioco innovativo, giocando spesso il pallone con passaggi rapidi, un bagaglio tecnico e un repertorio di dribbling insoliti per un giocatore della sua altezza (187\u00a0cm), usando anche le finte di corpo. Il 30 agosto 1959, in un incontro di campionato valido per la quattordicesima giornata, Lobanovs'kyj realizza il suo primo gol in campionato con la maglia della Dinamo Kiev, siglando il parziale 2-0 contro la Dinamo Tbilisi (finir\u00e0 2-2). Termina l'annata 1959 con quattro marcature in campionato. Nel torneo del 1960 diviene titolare, il 2 maggio, Lobanovs'kyj va a segno su rigore segnando l'unica rete della Dinamo Kiev nella sconfitta casalinga patita per 1-2 contro la . Il 31 luglio seguente, Lobanovs'kyj sigla la sua prima doppietta, di cui un gol su rigore, nel 6-1 inflitto allo . La Dinamo Kiev \u00e8 inserita nel gruppo B: il 23 agosto, al primo match del raggruppamento, Lobanovs'kyj realizza una seconda doppietta contro la , in un match vinto per 5-2. Il 1960 \u00e8 il suo anno migliore dal punto di vista realizzativo: mette a segno 12 gol, piazzandosi al sesto posto tra i marcatori del campionato e divenendo il capocannoniere della Dinamo Kiev.\nDurante i primi anni sessanta \u00e8 uno dei giocatori pi\u00f9 talentuosi della squadra, protagonista dei due successi della Dinamo Kiev nel campionato e nella coppa sovietica. Forma un temibile trio offensivo assieme a Oleh Bazylevy\u010d e Viktor Kanevs'kyj. Nel 1961 vince il suo primo campionato sovietico, il primo anche nella storia della Dinamo Kiev, contribuendo al successo del club siglando 10 reti, tra cui due doppiette: il 26 aprile contro (6-1) e il 10 agosto contro il (5-1). Il 25 maggio 1962, una sua doppietta arrivata nel match del quinto turno di campionato contro la in trasferta, consente alla Dinamo Kiev di superare gli avversari all'ultimo minuto per 3-2. Nell'annata 1963 firma due doppiette: il 29 agosto contro la (1-5) e il 25 settembre seguente contro l' (1-3).\nNei suoi ultimi anni a Kiev, nasce una rivalit\u00e0 calcistica con il compagno di squadra Anatolij By\u0161ovec che si protrae anche negli anni seguenti, quando entrambi diventano allenatori. Dopo quattro anni da titolare, gioca pochi match (9 in campionato) nell'anno 1964, pur vincendo la coppa dell'URSS: le sue idee vanno in contrasto con quelle dell'allenatore Viktor Maslov, accusato da Lobanovs'kyj di soffocare la fantasia dei giocatori.\nNel 1965 si trasferisce al Chernomorets di Odessa: il 15 aprile, alla prima giornata di campionato, segna il suo primo gol con la nuova maglia contro la Dinamo Tbilisi, incontro perso 3-2. Il 2 maggio mette a referto due reti in due minuti, consentendo al club di ottenere i due punti contro lo (2-1). In seguito, decide il match di Mosca contro la CSKA per 0-1 e il derby di Odessa contro lo , segnando l'unica rete dell'incontro a tre minuti dalla fine. A fine stagione totalizza 10 gol, rientrando al nono posto della classifica cannonieri. Nel 1966, Bazylevy\u010d, con cui aveva gi\u00e0 giocato assieme nella Dinamo Kiev, lo raggiunge a Odessa: in quest'annata Lobanovs'kyj segna 5 reti in campionato, prima di trasferirsi a Donec'k per giocare nello \u0160achtar, portandosi dietro Bazylevy\u010d. Il 7 aprile 1967, Lobanovs'kyj segna il suo primo gol con lo \u0160acht\u00ebr nella sfida contro la per 1-4. Il 20 novembre, all'ultimo turno di campionato, firma una doppietta contro la CSKA Mosca (2-1). Termina l'anno a quota 9 reti, dodicesimo nella classifica capocannonieri. Al termine dell'annata 1968, durante la quale \u00e8 stato anche capitano dello \u0160acht\u00ebr, a 29 anni, si ritira dal calcio giocato e inizia la carriera d'allenatore.\nNazionale.\nEsordisce nella Nazionale sovietica il 4 dicembre 1960, convocato dal CT Gavriil Ka\u010dalin per giocare un'amichevole da titolare a Vienna contro l', sfida persa 3-1. Il 21 maggio 1961, a Varsavia, disputa il suo secondo e ultimo incontro da calciatore con la Nazionale dell'URSS: al 60' esce al posto di Gennadij Krasnickij contro la , match perso 1-0.\nAllenatore.\n1968-1982: i primi anni al Dnepr e i successi con la Dinamo Kiev.\nI primi anni al Dnepr.\nInizia presto la sua carriera d'allenatore, divenendo il tecnico della prima squadra del Dnepr nella seconda met\u00e0 del 1968, a 29 anni: \u00e8 il tecnico pi\u00f9 giovane dell'Unione Sovietica. In questo periodo si avvicina alle idee del suo ex allenatore Maslov, in passato criticato aspramente dallo stesso Lobanovs'kyj. A fine stagione conclude il campionato di seconda divisione in terza posizione nel secondo raggruppamento, dietro a Sudostroitel Nikolaev e Metalist. L'anno seguente, nella seconda serie sovietica, vince subito il proprio girone con 57 punti in 42 giornate di campionato, davanti a e , accedendo al girone finale comprendente le quattro vincitrici dei rispettivi raggruppamenti: il 31 ottobre, il Dnepr batte lo per 1-0, il successivo 3 novembre esce sconfitto contro lo col punteggio di 3-1 e tre giorni dopo pareggia 0-0 contro la , concludendo il girone finale in seconda posizione proprio dietro allo Spartak e non riuscendo ad approdare in massima divisione, pur riuscendo a ottenere l'accesso al successivo campionato di seconda divisione a girone unico.\nLa seconda stagione alla guida del club di Dnipropetrovs'k inizia bene: nelle prime tredici giornate di campionato, tra l'11 aprile e il 21 giugno 1970, la squadra resta imbattuta vincendo otto incontri e pareggiandone cinque. Alla quattordicesima giornata arriva la prima sconfitta, in casa contro il per 1-0. Segue un altro ko di fila, a L'vov contro il (1-0). Il club guidato da Lobanovs'kyj inanella altri tre successi casalinghi consecutivi, prima di cadere in trasferta nei tre turni seguenti rimediando altrettante sconfitte. Il primo agosto, il Dnepr batte il Karpaty L'vov in casa per 3-2, rientrando nella lotta per la vittoria del campionato, ma quattro giorni dopo il club perde 2-0 a Kishinev, nuovamente contro la Moldova (a fine torneo undicesima). Dal 20 agosto al 4 ottobre successivo, Lobanovs'kyj non perde pi\u00f9 alcun incontro dal ventiseiesimo turno fino all'ultimo, inanellando 13 successi e quattro pari: tuttavia, il Dnepr giunge terzo a quota 61 punti dietro alle promosse Karpaty L'vov (63) e Qairat (61), che passa in prima serie per la miglior differenza reti. Lobanovs'kyj conclude il torneo con il quarto miglior attacco, la seconda miglior difesa e il maggior numero di vittorie conquistate, 26 (ex aequo con il Karpaty).\nLa sua imbattibilit\u00e0 in campionato dura fino al 23 aprile 1971, quando alla quarta giornata il Metalist sconfigge il Dnepr a Char'kov per 1-0. Nelle successive sette trasferte porta a casa tre pareggi e quattro ko. Tra la quindicesima e la ventiseiesima giornata ottiene dieci vittorie e due pareggi che proiettano il club verso i vertici del torneo: il 26 agosto 1971, Lobanovs'kyj \u00e8 fermato a Mosca dalla Lokomotiv. Negli ultimi quindici incontri di campionato, il tecnico conquista undici successi, tre pareggi e una sola partita persa: vince il campionato di seconda divisione con 63 punti, uno in pi\u00f9 rispetto alla , arrivando al primo posto con il miglior attacco e la miglior difesa.\nQuello del 1972 \u00e8 il primo campionato sovietico di prima divisione disputato da Lobanovs'kyj in qualit\u00e0 di allenatore: alla guida del Dnepr, il tecnico costruisce un fortino inespugnabile in casa - l'unica sconfitta patita a Dnipropetrovs'k \u00e8 datata 21 ottobre, contro lo futuro vincitore del campionato per 1-2, al ventottesimo turno - riuscendo a battere (2-1), (1-0), (1-0) e strappando un pareggio alla Dinamo Kiev di Aleksandr Sevidov per 2-2.\nI successi e l'affermazione internazionale con la Dinamo Kiev.\nNell'ottobre 1973, Lobanovs'kyj \u00e8 chiamato sulla panchina della Dinamo Kiev, sostituendo proprio Sevidov: debutta il 20 ottobre a L'vov contro il Karpaty, pareggiando l'incontro 0-0 ai tempi regolamentari e vincendo per 4-5 ai tiri di rigore. Perde ai rigori la sfida successiva contro il Kairat, cogliendo i suoi primi due punti il primo novembre seguente, contro il (0-1). A Kiev, trovando un gruppo esperto formato da giocatori talentuosi, che possono giocare in pi\u00f9 ruoli e che hanno un'ottima intesa, \"il colonnello\" riesce ad applicare praticamente da subito il suo stile di gioco alla Dinamo. I suoi calciatori di maggior talento sono i centrocampisti Viktor Kolotov e Volodymyr Veremjejev. In un campionato riformato, che prevede 2 punti a vittoria e 0 per la sconfitta e non prevede il pareggio, costringendo le squadre ad andare ai rigori assegnando un punto solo ai vincenti dagli undici metri e zero ai perdenti, Lobanovs'kyj raggiunge la seconda posizione totalizzando 36 punti, tre lunghezze in meno rispetto all'Ararat vincitore: il tecnico riesce a mantenere inviolato lo stadio Centrale, ma perde sei incontri in trasferta (alla prima giornata contro l'Ararat, poi anche contro Spartak Mosca, CSKA Mosca, Zorja, Zenit e il suo ex Dnepr). Decisivi anche i punti persi dagli undici metri (4), met\u00e0 delle volte contro il retrocesso SKA Rostov, arrivato ultimo in classifica.\nAll'inizio del 1974, il \"colonnello\" chiama alla Dinamo Kiev Bazylevy\u010d, che aveva gi\u00e0 allenato nei due anni precedenti lo \u0160acht\u00ebr. Pur avendo entrambi praticamente lo stesso ruolo, Bazylevy\u010d si occupa specialmente della parte teorica, mentre Lobanovs'kyj di quella pratica con gli allenamenti. Nello stesso anno, rafforza ulteriormente il proprio staff tecnico con l'arrivo di Anatolij Puza\u010d in qualit\u00e0 di assistente.\nDurante il campionato del 1974, la Dinamo resta imbattuta a Kiev, ma cade pi\u00f9 volte in trasferta, perdendo 4 incontri: al quinto turno, la Dinamo perde 1-0 a Kishinev contro il Nistru. Tra la sesta e la diciannovesima giornata, trova tredici risultati utili di fila, fermata il 20 agosto 1974 dallo Spartak a Mosca per 2-0. Dopo altri nove turni senza perdere, il 10 novembre seguente, Lobanovs'kyj vince il suo primo titolo d'allenatore con due partite ancora da giocare pareggiando a Tashkent contro il (3-3) e raggiungendo quota 40 punti, sette in pi\u00f9 rispetto allo Spartak Mosca, che pur vincendo le ultime sue tre partite, non raggiunge pi\u00f9 la Dinamo Kiev concludendo il torneo a -1 dal club di Lobanovs'kyj, che si permette di perdere gli ultimi due match contro Kairat (2-1), che a fine campionato retrocede assieme al Nistru, e Zenit (2-0). Tra giugno e agosto, il club prende parte anche alla Coppa dell'URSS: \u00e8 l'unica squadra dell'intero torneo a partire dai quarti di finale. La Dinamo sconfigge il Dnepr 5-3 in un doppio confronto, supera in semifinale la Dinamo Tbilisi (1-0; 0-0) e in finale sconfigge lo Zorja ai tempi supplementari per 3-0, vincendo la competizione a otto anni di distanza dall'ultimo successo. Nel corso dell'annata, il club di Kiev \u00e8 criticato dalla stampa per il gioco ritenuto troppo difensivista, pur vincendo a fine stagione entrambe le competizioni nazionali conquistando il double. Il duo tecnico formato da Lobanovs'kyj e Bazylevy\u010d inizia a collaborare con Anatolij Zelencov, un ricercatore dell'Istituto di Educazione Fisica di Kiev, per dare ai propri giocatori dei precisi carichi di lavoro.\nAl termine del campionato 1974, Lobanovs'kyj prosegue il lavoro della squadra continuando ad allenarla anche durante il periodo invernale con lunghe trasferte nei paesi occidentali, inizialmente con molti allenamenti basati sulla tattica e sulla teoria e in seguito anche con allenamenti pratici, riuscendo a dare la propria impronta al gioco della squadra, molto vicina al \"calcio totale\" fatto vedere dagli olandesi durante i Mondiali 1974.\nVincendo la coppa nazionale ad agosto, il club si guadagna l'accesso alla Coppa delle Coppe 1974-1975. Il 18 settembre, Lobanovs'kyj fa il suo debutto europeo vincendo 1-0 contro la con un gol di Oleh Blochin; lo stesso Blochin risolve anche il match di ritorno, a Sofia, vinto per 1-0. I sovietici superano anche (3-5) e (0-3), arrivando alle semifinali della competizione: col raggiungimento delle semifinali della Coppa delle Coppe, verso la fine di marzo la federcalcio sovietica nomina Lobanovs'kyj nuovo CT dell'Unione Sovietica al posto di Konstantin Beskov, che \u00e8 esonerato. La federcalcio inoltre sposta la sede delle partite casalinghe dalla capitale Mosca a Kiev, che fino ad allora aveva ospitato solamente tre partite casalinghe nell'intera storia della Nazionale, per fare in modo che i propri calciatori - la maggior parte provenienti dalla Dinamo di Lobanovs'kyj - siano supportati dal proprio pubblico.\nIl 2 aprile 1975, \"il colonnello\" esordisce sulla panchina della Nazionale sovietica contro la a Kiev, in un incontro valido per la seconda giornata di qualificazioni all'Europeo 1976, schierando undici calciatori della Dinamo Kiev titolari (nella partita precedente i giocatori della Dinamo erano cinque): finisce 3-0 per l'URSS.\nNel frattempo, la Dinamo prosegue il proprio cammino europeo: contro il , la Dinamo Kiev vince 3-0 in casa e perde il suo unico incontro nel torneo a Eindhoven per 2-1, approdando in finale contro il . Gli ungheresi hanno eliminato e , quest'ultima a sua volta aveva estromesso il , ma nella finale sono privi del difensore L\u00e1szl\u00f3 B\u00e1lint (squalificato) e degli infortunati L\u00e1szl\u00f3 Branikovits e L\u00e1szl\u00f3 Pusztai: a Basilea, il 14 maggio 1975, la doppietta di Vladimir Oni\u0161\u010denko porta la Dinamo sul 2-0 durante il primo tempo e nella ripresa chiude il match Blochin siglando il 3-0 definitivo. Con questo successo europeo, il primo non solo per la Dinamo Kiev ma anche per una squadra dell'Unione Sovietica, Lobanovs'kyj raggiunge fama internazionale. In seguito alla vittoria della competizione europea, l'allenatore \u00e8 premiato con il titolo sportivo di \"Maestro Onorato dello Sport dell'URSS\".\nQuattro giorni dopo, la Nazionale sovietica, nuovamente composta da undici giocatori della Dinamo Kiev, vince il secondo match di qualificazione giocato a Kiev per 2-1 contro l' \u2013 che l'anno precedente, con Beskov in panchina, aveva battuto i sovietici per 3-0 \u2013 esprimendo un ottimo stile di gioco. Nel luglio seguente, esce ai quarti di finale di Coppa dell'URSS contro la Dinamo Tbilisi (2-1) e a settembre vince la Supercoppa UEFA battendo il 1-0 in casa (rete di Blochin) e 2-0 a Kiev (doppietta di Blochin) e conquistando un altro titolo europeo. Al termine dell'annata 1975, Lobanovs'kyj vince il suo secondo campionato sovietico consecutivo, davanti a \u0160acht\u00ebr e Dinamo Mosca. La Dinamo Kiev partecipa alla Coppa dei Campioni, superando i primi due turni e raggiungendo i quarti di finale, dove esce contro il : dopo aver vinto per 2-0 in casa, la squadra sovietica perde 3-0 in Francia ai tempi supplementari. Il 12 novembre 1975 vince anche contro la (4-1) a Kiev, garantendosi l'accesso alla fase finale dell'Europeo davanti a Irlanda e Turchia, pur perdendo l'ultima sfida di qualificazioni. Il 20 marzo 1976, l'Unione Sovietica per la prima volta perde un match internazionale a Kiev, seppur amichevole, contro l' (0-1). Il 24 aprile 1976, ai quarti di finale dell'Europeo, l'URSS perde 2-0 a Bratislava contro la e nella sfida di ritorno a Kiev, l'URSS pareggia 2-2 ed \u00e8 subito fuori dall'Europeo 1976 (poi vinto proprio dalla Cecoslovacchia).\nLa federcalcio sovietica mantiene Lobanovs'kyj in panchina anche per le Olimpiadi di Montreal 1976: il 19 luglio, l'Unione Sovietica batte i padroni di casa del Canada per 1-2 (doppietta di Oni\u0161enko), quattro giorni dopo supera anche la Corea del Nord (3-0), vincendo il proprio raggruppamento e accedendo ai quarti di finale: l'URSS sconfigge l'Iran (2-1), ma in semifinale \u00e8 eliminata dalla Germania dell'Est (1-2). Il 29 luglio, l'Unione Sovietica si gioca la finale per il terzo posto delle Olimpiadi contro il , vincendo il match per 3-0 e ottenendo la medaglia di bronzo olimpica.\nAl termine della competizione, Lobanovs'kyj \u00e8 licenziato da CT dell'Unione Sovietica a causa del fallimento sia nell'Europeo sia nella competizione olimpica. La Nazionale composta dai giocatori della Dinamo Kiev del \"colonnello\" \u00e8 smantellata: per diversi calciatori quella del 29 luglio 1976 \u00e8 l'ultima partita in Nazionale. Viktor Zvjahincev, Fomenko e Re\u0161ko non sono pi\u00f9 convocati. Kolotov \u00e8 reintegrato nell'URSS a pi\u00f9 di un anno di distanza, ritirandosi dalla Nazionale a ventotto anni.\nNel 1976 sono disputati due campionati sovietici, una in primavera uno nella stagione autunnale. Nel torneo primaverile, la Dinamo Kiev raggiunge l'ottava posizione in classifica, mentre in quello autunnale arriva al secondo posto, alle spalle della . Nella coppa sovietica, la squadra di Kiev esce ai quarti di finale contro il Dnepr (2-1). In Coppa Campioni, il club sovietico elimina Partizan Belgrado (5-0), PAOK Salonicco (6-0) e il Bayern Monaco ai quarti di finale (1-0 in trasferta, 2-0 a Kiev), raggiungendo le semifinali della competizione europea: la Dinamo Kiev supera 1-0 in casa il , ma al ritorno in terra tedesca \u00e8 sconfitta per 2-0 ed eliminata dal torneo. Dopo questa stagione, Bazylevy\u010d lascia la Dinamo Kiev.\nDopo sedici risultati utili di fila, il 17 agosto 1977 Lobanovs'kyj perde il suo unico match in campionato a Dnipropetrovs'k contro il Dnepr (0-1). Non perde pi\u00f9 nessuno dei suoi restanti tredici incontro, vincendo il campionato sovietico del 1977 con 14 vittorie, 15 pareggi e un solo ko, superando di quattro lunghezze la Dinamo Tbilisi. Nella coppa dell'URSS, la Dinamo Kiev si ferma nuovamente ai quarti di finale, contro la Dinamo Mosca (3-0).\nNel 1978 la Dinamo Kiev arriva al secondo posto in campionato e vince la coppa dell'URSS perdendo un solo incontro nel torneo a Odessa contro il \u010cernomorec (2-1) e battendo lo Zenit in semifinale (3-2) e lo \u0160acht\u00ebr in finale (2-1) ai tempi supplementari. In Coppa UEFA, la Dinamo \u00e8 subito estromessa dalla competizione contro l' (1-1), per la regola dei gol fuori casa.\nCol successo nella Coppa sovietica 1978 termina il primo ciclo di successi della Dinamo Kiev.\nNegli anni successivi, Lobanovs'kyj diviene uno dei maggiori fautori dell'apertura delle frontiere per i calciatori sovietici, sostenendo che avrebbe dato una migliore visione del calcio sovietico. Si rende protagonista nel passaggio dei calciatori sovietici dal dilettantismo al professionismo, intenzionato a chiedere che le squadre sovietiche non siano pi\u00f9 finanziate dall'esercito, dalla polizia o da associazioni di lavoratori, puntando sull'autogestione e sui proventi degli incassi delle partite: il passaggio al professionismo per i calciatori dell'URSS avviene solo alla fine degli anni ottanta, dopo la \"perestrojka\" di Michail Gorba\u010d\u00ebv che permette la riforma del calcio sovietico.\n1979-1990: il nuovo ciclo di vittorie e la sinergia tra Dinamo Kiev e URSS.\n1979-1985: il secondo ciclo di vittorie.\nNel campionato del 1979, per la prima volta dall'arrivo di Lobanovs'kyj, la Dinamo Kiev a fine stagione non ha n\u00e9 il miglior attacco n\u00e9 la miglior difesa: il torneo \u00e8 chiuso in terza posizione, a tre lunghezze dallo Spartak Mosca e a una dallo \u0160acht\u00ebr Donec'k. Nella coppa nazionale, la Dinamo \u00e8 fermata ai quarti di finale dal CSKA di Mosca (0-1) e in Coppa Campioni si ferma agli ottavi, battuto trasferta dal per 2-0 dopo lo 0-0 rimediato in casa.\nNel 1980 Lobanovs'kyj apre un nuovo ciclo di vittorie alla guida della Dinamo Kiev. Torna a vincere il campionato sovietico a due anni di distanza, il suo quarto personale, con il miglior attacco e la miglior difesa della competizione, trascinato dai gol di Blochin. Nella Kubok SSSR, la Dinamo Kiev \u00e8 estromessa in semifinale dalla Dinamo Tbilisi (2-1). In Coppa UEFA, i sovietici terminano il percorso europeo agli ottavi contro la a causa dei gol subiti fuori casa (ko per 1-0 a Sofia, vittoria per 2-1 a Kiev). Nello stesso anno, il club di Kiev si gioca la seconda edizione della Supercoppa sovietica contro i vincitori della coppa nazionale, lo \u0160acht\u00ebr: dopo l'1-1 dei tempi regolamentari e di quelli supplementari, si va ai rigori, che vedono il successo della Dinamo per 5-4.\nLobanovs'kyj vince con un netto distacco anche il campionato del 1981 (il suo quinto), restando imbattuto in casa e perdendo il primo incontro dopo ventisette partite a Mosca, contro la CSKA (2-0). Negli ultimi match di campionato, perde altri due incontri in trasferta, a Tbilisi (3-1) e nuovamente a Mosca, contro la Dinamo (2-1). In coppa \u00e8 eliminato ai quarti di finale dallo Spartak Mosca per 3-0. In Coppa UEFA, la squadra esce subito contro il (1-1), nuovamente per i gol in trasferta. Il 20 luglio 1982, la Dinamo Kiev perde in casa per 2-3 contro la Dinamo Minsk: non perdeva a Kiev da quasi tre anni, dal 28 settembre 1979 quando lo Spartak vinse per 0-2. Al termine dell'annata 1982, Lobanovs'kyj perde il campionato proprio ai danni della per un punto, ritrovando il successo nella coppa sovietica a distanza di 4 anni dall'ultima volta: a differenza delle passate stagioni, la Dinamo Kiev parte subito dai quarti di finale, vincendo due incontri e la finale contro la Torpedo a Mosca per 0-1. Inserita nella Coppa dei Campioni 1982-1983, la Dinamo Kiev fatica a passare i primi turni contro (2-1) e (2-1), uscendo ai quarti contro gli inglesi dell', vittoriosi in Inghilterra col punteggio di 2-0.\nNell'ottobre 1982, torna a essere CT della Nazionale sovietica per disputare le qualificazioni in vista di Euro 1984, sostituendo nuovamente Konstantin Beskov. Per accedere alla fase finale dell'Europeo, l'URSS deve necessariamente vincere il proprio girone composto da Finlandia, Polonia e Portogallo. Il 13 ottobre 1982, \"il colonnello\" torna sulla panchina della Nazionale vincendo per 2-0 il match di qualificazione contro la . Nella stagione 1983 lascia la Dinamo Kiev. Il 27 aprile 1983, Lobanovs'kyj batte nettamente il per 5-0, raggiungendo la nazionale lusitana al primo posto nel proprio raggruppamento con 6 punti. In seguito, l'URSS pareggia contro la Polonia (1-1), batte la Finlandia (0-1) e sconfigge anche la Polonia nella sfida di ritorno (2-0), arrivando all'ultimo turno di qualificazione con il primo posto nel girone a quota 9 punti, uno in pi\u00f9 rispetto al Portogallo che ha perso la sola partita contro l'Unione Sovietica ma vinto tutte le altre: l'incontro, giocato a Lisbona il 13 novembre 1983, vede la vittoria del Portogallo per 1-0 con un rigore trasformato da Rui Jord\u00e3o al 44', che supera l'URSS e si qualifica per la fase finale. A causa di questa sconfitta e della mancata qualificazione, Lobanovs'kyj \u00e8 esonerato dal ruolo di commissario tecnico.\nNel 1984 torna sulla panchina della Dinamo Kiev rilevando l'incarico da Morozov, gi\u00e0 suo assistente quando Lobanovs'kyj era CT dell'URSS nel biennio 1975-1976 e nel 1983 e che aveva avuto un'annata negativa. A causa di qualche defezione, la Dinamo non riesce a risollevarsi, chiudendo il campionato in decima posizione e uscendo dalla coppa sovietica agli ottavi di finale, sconfitta per 4-2 dal CSKA Mosca ai tempi supplementari. Dopo 14 anni, il club di Kiev non partecipa pi\u00f9 a una competizione europea, inoltre il decimo posto \u00e8 la peggior posizione in campionato della Dinamo dal campionato del 1950, 34 anni prima. Al termine di questa stagione la squadra si attira le critiche da parte di tifosi e Lobanovs'kyj rischia di essere esonerato. Alla fine, i giocatori danno la propria fiducia all'allenatore, che resta sulla panchina della Dinamo.\nNel 1985 vince per la sesta volta il campionato sovietico, con due punti di vantaggio sullo Spartak Mosca. Lobanovs'kyj riesce a conquistare anche il double, vincendo la coppa nazionale in finale contro lo \u0160acht\u00ebr Donec'k per 2-1. Il tecnico sconfigge nuovamente lo \u0160acht\u00ebr Donec'k nella Supercoppa sovietica ai rigori per 3-1 dopo aver pareggiato l'incontro 2-2 ai tempi supplementari.\n1986-1990: la sinergia tra Dinamo Kiev e nazionale sovietica.\nNel 1986 la Dinamo Kiev \u00e8 eliminata agli ottavi di finale di coppa nazionale contro lo Spartak Mosca ai tiri di rigore. Iscrittasi alla Coppa delle Coppe, la Dinamo Kiev elimina l'Utrecht (perde 2-1 in trasferta e vince 4-1 in casa) e Universitatea Craiova (2-5), Rapid Vienna (2-9) e Dukla Praga (4-1), accedendo alla finale della competizione europea. Il 2 maggio 1986, a Lione, la Dinamo Kiev gioca la finale della Coppa delle Coppe contro l', vincendo l'incontro per 3-0, mostrando un ottimo calcio e surclassando gli avversari. Nel maggio 1986, a 15 giorni dalla partenza dell'URSS per il Mondiale messicano, \u00e8 richiamato per la terza volta come CT della Nazionale sovietica al posto di \u0116duard Malafee\u016d. Lobanovs'kyj mette in disparte i giocatori selezionati dal precedente CT Malafee\u016d, e decide di chiamarne dodici che allena alla Dinamo Kiev, \u00abtrapiantandoli\u00bb nella Nazionale sovietica, come fece nel 1975: di questi, nove sono protagonisti nella vittoria contro l'Ungheria.\nIl suo primo impegno con la Nazionale sovietica coincide con la prima partita del campionato mondiale di calcio 1986 svoltosi in Messico: a Irapuato, senza due dei suoi giocatori di maggior talento, Oleh Blochin e Oleh Protasov, esclusi per scelta tecnica da Lobanovs'kyj (scarsa forma fisica), l'URSS travolge l'Ungheria per 6-0, record come vittoria pi\u00f9 larga dell'intero torneo. L'Ungheria era considerata una nazionale tra le migliori della stagione, anche dopo aver battuto il per 3-0 pochi mesi prima del Mondiale. Durante l'incontro Lobanovs'kyj riesce a far praticare ai suoi giocatori un altissimo ritmo di gioco, dettato dal pressing e dagli schemi eseguiti a memoria e in maniera pressoch\u00e9 perfetta, trasformando le ambizioni della Nazionale da semplice concorrente a favorita per la vittoria del Mondiale.\nNei giorni successivi, \"il colonnello\" aumenta l'intensit\u00e0 e il numero di allenamenti giornalieri fino a tre al giorno: a poche ore (quattro) dopo la vittoria contro l'Ungheria, i giocatori sono gi\u00e0 tornati ad allenarsi. Nel match seguente pareggia 1-1 contro la e nell'ultima sfida del girone contro il , schiera 9 riserve su 11, vincendo con un agevole 2-0. Due giorni dopo, durante una seduta di allenamento, sviene in campo. Il 15 giugno, nella sfida valida per gli ottavi di finale del Mondiale, dopo essere passata due volte in vantaggio con i gol di Belanov, l'URSS perde 4-3 contro il : alla fine del match la nazionale sovietica \u00e8 accusata di essere calata fisicamente, dopo essere partita \"troppo forte\" contro l'Ungheria.\nAl termine della stagione 1986 vince il suo settimo campionato sovietico con un punto di vantaggio sulla Dinamo Mosca. In Coppa dei Campioni, la Dinamo Kiev elimina Beroe (1-3), (2-4) e (0-7), raggiungendo la semifinale dove \u00e8 estromessa dal (4-2), futuro vincitore della competizione. Nei mesi seguenti del 1987, termina il campionato in sesta posizione e vince la coppa nazionale, trovando la vittoria ai rigori sia in semifinale, contro la Dinamo Mosca, sia nella finale contro la Dinamo Minsk, rimontando fino al 3-3 dei tempi regolamentari dopo esser stato in svantaggio per tutto l'incontro. Nella Coppa dei Campioni 1987-1988, il club sovietico esce al primo turno per mano dei (1-2).\nNel marzo 1988 soffre di un attacco di cuore ed \u00e8 costretto a restare in Unione Sovietica alla vigilia di un match amichevole contro l' vinto per 4-2. Resta lontano dalla guida della Nazionale per diversi mesi, venendo sostituito tra marzo e maggio prima da Nikita Simonjan, poi da Jurij Morozov. Ritorna a guidare la Nazionale sovietica a giugno. Dei 22 giocatori convocati per Euro 1988, 13 sono della Dinamo Kiev guidata da Lobanovs'kyj.\nDurante le qualificazioni per l'Europeo 1988, l'Unione Sovietica incontra nel proprio girone Francia e , vincendo il terzo raggruppamento da imbattuta. Lobanovs'kyj debutta all'Europeo vincendo il 12 giugno contro i Paesi Bassi per 1-0 con il gol di Rats. Nei giorni successivi pareggia con l' (1-1) e batte 3-1 l'. In semifinale, la nazionale sovietica sconfigge l'Italia segnando due gol in rapida successione durante il secondo tempo (Lytovchenko-Protasov) e approdando in finale, contro i Paesi Bassi gi\u00e0 affrontati e battuti nella fase a gironi precedente: il 25 giugno 1988, l'URSS perde 2-0 contro l'Olanda, dopo il vantaggio di Ruud Gullit arrivato al 32', il match \u00e8 segnato dal gol di Marco van Basten, che al 54' da posizione defilata supera il portiere sovietico Rinat Dasaev con un pallonetto a scendere sul secondo palo. Durante Euro 1988, Lobanovs'kyj mostra un ottimo calcio, tuttavia secondo la stampa specializzata, la sua URSS finisce dopo questo match. Nella seconda met\u00e0 degli anni ottanta, un giornalista delL'\u00c9quipe definisce il gioco eseguito dalle formazioni di Lobanovs'kyj come \u00abil calcio del ventunesimo secolo\u00bb.\nTermina il campionato 1988 in seconda posizione, superato dal Dnepr, mentre in coppa dell'URSS \u00e8 eliminato agli ottavi dal (3-5). Nel 1989 la Dinamo Kiev arriva in terza posizione nel campionato sovietico, piazzandosi dietro a Spartak Mosca e Dnepr. Nella coppa sovietica finisce la propria avventura in semifinale, fermata dalla Torpedo Mosca sul 2-0. In Coppa UEFA, i sovietici superano nettamente (6-1) e (4-1), ma escono dalla competizione europea agli ottavi di finale, esclusi col risultato di 1-0 dalla .\nNel dicembre 1989 Lobanovs'kyj prende la decisione di non guidare pi\u00f9 la Nazionale sovietica dopo il Mondiale 1990.\nIl 5 maggio 1990 la Dinamo Kiev vince per 6-1 la finale di coppa dell'URSS contro la Lokomotiv Mosca: \u00e8 la sesta vittoria nella coppa sovietica per Lobanovs'kyj, che eguaglia cos\u00ec il suo allenatore Maslov in questo primato. Segna anche l'ultimo titolo sovietico vinto da Lobanovs'kyj e la conseguente fine del suo secondo ciclo di vittorie.\nIl \"colonnello\" guida la nazionale sovietica anche nelle qualificazioni per il Mondiale di Italia 1990, vincendo il proprio girone di qualificazione, comprendente anche Germania Est e . Inserita nel gruppo B con Argentina, e , il 9 giugno l'Unione Sovietica perde a sorpresa contro la Romania per 2-0 - doppietta di Lacatus - anche a causa del portiere Dasaev che a fine partita Lobanovs'kyj decide di lasciare in panchina per il resto del Mondiale, schierando al suo posto Uvarov. Il ko subito contro la Nazionale romena \u00e8 criticato anche in patria. Quattro giorni dopo, l'URSS perde ancora 2-0 contro l'Argentina di Maradona. Il 18 giugno arriva l'unica vittoria, ormai inutile per il passaggio del turno, contro il Camerun: la nazionale sovietica guidata da Lobanovs'kyj, con 2 punti e ultima nel proprio girone, \u00e8 eliminata dalla rassegna mondiale, in quello che \u00e8 considerato un fallimento del CT. Il tecnico lascia la panchina della Nazionale sovietica.\nDopo il 1990 diminuisce notevolmente la propria attivit\u00e0 di allenatore a causa di continui problemi cardiaci e nel mese di settembre, a campionato in corso, lascia la panchina della Dinamo Kiev a Anatolij Puza\u010d, suo assistente per quindici anni, che a fine stagione vince il titolo.\n1990-2002: le esperienze all'estero e il secondo ritorno alla Dinamo Kiev.\n1990-1996: l'avventura in Medio Oriente.\nNell'estate 1990 diviene il commissario tecnico degli , firmando un biennale e portandosi con s\u00e9 l'assistente e suo ex giocatore Volodymyr Veremjejev. Durante questo periodo ottiene uno stipendio pari a 40 milioni di lire al mese. Gli Emirati Arabi Uniti prendono parte alle qualificazioni per la Coppa d'Asia 1992: il 27 maggio la Nazionale guidata da Lobanovs'kyj batte il Kuwait 3-2 e tre giorni dopo supera anche il per 3-1, accedendo alla fase finale: l'EAU pareggia a reti bianche contro e , vincendo in rimonta negli ultimi minuti l'ultimo match della fase a giorni contro la per 2-1, approdando alle semifinali. Il 6 novembre successivo, gli Emirati perdono 2-0 contro l'Arabia Saudita e il giorno dopo perdono anche la finale per il terzo posto contro la ai rigori per 4-3, dopo l'1-1 dei tempi regolamentari. Nei giorni seguente, la Nazionale disputa anche la Coppa delle Nazioni del Golfo. Gli EAU perdono il primo incontro con il Kuwait (2-0), poi battono Arabia Saudita (1-0) e Bahrein (2-0), cadendo contro il 1-0. Il 9 dicembre, l'ultimo match del torneo, \u00e8 vinto 1-0 contro l': Lobanovs'kyj termina la competizione in quarta posizione con sei punti (due per vittoria) assieme a Bahrein e Arabia Saudita dietro il Qatar vincitore.\nNel 1993 \u00e8 licenziato da CT degli Emirati Arabi Uniti. Nello stesso anno \u00e8 chiamato ad allenare la Nazionale del . Partecipa alle qualificazioni per il Mondiale 1994 negli Stati Uniti: il Kuwait resta imbattuto nelle prime cinque partite, rifilando passivi pesanti al Macao (1-10 all'andata e 8-0 al ritorno), battendo in casa la (2-0) e ritrovandosi a giocare la qualificazione fino all'ultima partita contro l'Arabia Saudita, entrambi a quota 8 punti: il 18 maggio 1993, Lobanovs'kyj esce sconfitto per 2-0 a Riyadh e l'Arabia Saudita passa al secondo turno delle qualificazioni. Nel mese di ottobre, il Kuwait prende parte ai Giochi asiatici 1994: nella fase a gironi, pareggia con l'Oman (2-2), vincendo poi contro (8-0) e (0-1) vincendo il proprio girone. Ai quarti di finale, Lobanovs'kyj sconfigge gli Emirati Arabi Uniti 2-1 ai supplementari e raggiunge la semifinale del torneo, dove cade contro la Cina per 2-0. Il Kuwait si gioca il terzo posto nella finalina contro la Corea del Sud, vincendo in rimonta per 2-1 e conquistando la medaglia di bronzo. Tra il novembre e il dicembre 1994, il Kuwait partecipa alla Coppa delle Nazioni del Golfo, rimediando una sola vittoria contro il Qatar per 1-0, un pareggio e tre sconfitte. Nel 1996 si dimette e torna a Kiev, per allenare la Dinamo.\nIl secondo ritorno a Kiev e le ultime vittorie.\nTornato alla Dinamo Kiev nel gennaio 1997, vince subito sette partite di campionato consecutive, perdendo il suo unico incontro stagionale su quindici match il 22 aprile a Ternopil' contro il Nyva. Nella giornata seguente batte i rivali dello \u0160achtar Donec'k per 3-1 e resta imbattuto fino al termine del torneo, che la Dinamo vince con quattro giornate d'anticipo e con undici lunghezze di vantaggio sul club di Donetsk. In termine di partite giocate/vinte, quella del 1996-1997 \u00e8 la migliore per Lobanovs'kyj che centra l'80% di vittorie. Nella sua seconda stagione, il \"colonnello\" centra la doppietta, vincendo il campionato nuovamente davanti allo \u0160achtar grazie ai gol di Rebrov e la coppa battendo in finale il per 2-1 con una doppietta di \u0160ev\u010denko. In Champions League, la Dinamo Kiev supera (6-0) e (3-4), accedendo alla fase a gironi. Gli ucraini sono inseriti nel gruppo C assieme a , e : alla prima giornata sconfiggono il PSV (3-1), poi pareggiano contro il club inglese per 2-2 e battono nettamente il Barcellona con un 3-0 a Kiev e un 4-0 al Camp Nou. Con il primo posto nel girone, la Dinamo pareggia il match di ritorno con il PSV (1-1) e perde contro il Newcastle 2-0, raggiungendo i quarti di finale dov'\u00e8 eliminato dalla Juventus con un complessivo 5-2.\nNel 1999 Lobanovs'kyj conquista il suo secondo double di fila, vincendo il campionato con 9 punti di vantaggio sullo \u0160achtar Donec'k e vincendo la coppa nazionale contro il in finale (3-0): il protagonista di questa stagione \u00e8 \u0160ev\u010denko, che oltre a una doppietta nella finale di Coppa d'Ucraina, vince anche il titolo di miglior marcatore del campionato e della Champions League. In Champions, la Dinamo Kiev elimina facilmente il Barry Town, questa volta per 10-1, e supera anche lo ai rigori dopo l'1-1 tra andata e ritorno. Inserito nel gruppo E assieme a , e , il club ucraino ottiene due punti nelle prime tre partite, scivolando in ultima posizione. La Dinamo Kiev vince i tre match restanti e passa il turno con il primo posto nel proprio raggruppamento, approdando ai quarti, dove estromette dalla competizione il , pareggiando al Bernab\u00e9u 1-1 e vincendo a Kiev per 2-0 con una doppietta di \u0160ev\u010denko arrivata nella ripresa. In semifinale, la Dinamo Kiev affronta il , ritrovandosi in vantaggio per 2-0 con due reti di \u0160ev\u010denko, ma facendosi rimontare nel finale dai tedeschi che escono dall'Olimpico di Kiev con un 3-3. Al ritorno, il Bayern supera gli ucraini per 1-0, eliminandoli dalla competizione europea.\nA fine stagione \u0160ev\u010denko si trasferisce al : al suo posto subentra Maksim \u0160ackich, prelevato dalla seconda serie russa, che alla sua prima stagione segna 20 gol in campionato trascinando la Dinamo Kiev di Lobanovs'kyj al terzo titolo ucraino consecutivo, vinto con 27 successi e 3 pareggi su 30 incontri e con 18 punti di distacco sullo \u0160achtar. In Champions League, la Dinamo Kiev passa i turni preliminari e raggiunge la fase a gironi, dove affronta , e nel gruppo A: gli ucraini trovano un punto a Leverkusen nelle prime tre giornate, finendo all'ultimo posto nel proprio girone. Nell'ottobre 1999 \u00e8 ricoverato in ospedale per problemi cardiaci. Come nella stagione precedente, la squadra guidata da Lobanovs'kyj si rialza nelle partite rimanenti cogliendo due successi contro il Bayer Leverkusen (4-2) e a Maribor (1-2), perdendo contro la Lazio in casa per 0-1 l'ultimo match. Gli ucraini finiscono a 7 punti, gli stessi del Bayer Leverkusen, che chiude dietro alla Dinamo a causa degli scontri diretti sfavorevoli. Per il terzo anno di fila, Lobanovs'kyj supera la fase a gironi, arrivando a una seconda fase a gironi: incontra , Bayern Monaco e Real Madrid. Pur fermando il Real a Madrid sul 2-2 e battendo il Bayern in casa per 2-0, nonostante i 10 punti conquistati, gli stessi del Real Madrid, la Dinamo \u00e8 estromessa dal torneo a causa degli scontri diretti sfavorevoli col Real Madrid, che aveva vinto la prima partita a Kiev 2-1.\nNel marzo del 2000 Lobanovs'kyj diviene il CT della Nazionale ucraina. Al termine della stagione, la Dinamo vince anche la coppa nazionale sul (1-0), ottenendo il terzo double di fila in tre stagioni.\nIl campionato della Dinamo Kiev 2000-2001 inizia male: dopo quattro giornate, arriva il primo ko a Leopoli contro il Karpaty (2-0). I rivali dello \u0160achtar riescono ad andare in testa alla sesta giornata e la Dinamo \u00e8 costretta a inseguire fino alla tredicesima giornata, quando il club di Kiev raggiunge lo \u0160achtar a quota 30 punti. Il 2 aprile 2001, al sedicesimo turno di campionato, per la prima volta in stagione, la Dinamo Kiev torna in vetta al torneo, per poi perdere il primo posto cinque giorni dopo, nello scontro diretto contro lo \u0160achtar Donec'k vinto dagli avversari per 2-1 a Kiev. A cinque turni dal termine del campionato, Lobanovs'kyj torna in prima posizione, ma \u00e8 nuovamente scavalcato dallo \u0160achtar a tre giornate dalla fine. In una delle edizioni del campionato ucraino pi\u00f9 combattute della storia, alla penultima giornata Lobanovs'kyj vince sul Tavrija in trasferta per 2-1 mentre lo \u0160achtar \u00e8 fermato sullo 0-0 dall'altra squadra di Kiev, il CSKA. All'ultima giornata la Dinamo Kiev vince contro il Dnepr e il \"colonnello\" vince il suo quarto campionato nazionale consecutivo. Nella coppa ucraina, il club \u00e8 eliminato al primo turno e in Champions League la squadra ucraina non riesce a passare la fase a gironi, inserita in un gruppo con , PSV e .\nNel giugno del 2001 \u00e8 ricoverato in ospedale per problemi cardiaci.\nIn Champions, la Dinamo Kiev arriva ultima nel proprio girone comprendente , e . Dal settembre 2000 all'ottobre 2001, il \"colonnello\" guida l'Ucraina nelle partite valide per le qualificazioni al Mondiale 2002, perdendo un solo match, il primo, contro la : dopo dieci incontri, l'Ucraina totalizza 17 punti, chiudendo il proprio raggruppamento in seconda posizione dietro la Polonia e finendo ai play-off. Nel novembre successivo, l'Ucraina affronta la Nazionale tedesca ai play-off e dopo l'1-1 ottenuto a Kiev, perde 4-1 a Dortmund, non riuscendo ad arrivare alla fase finale del Mondiale. Lobanovs'kyj inizia a soffrire seriamente di problemi cardiaci alla fine del 2001: nel dicembre dello stesso anno, a 63 anni, dopo la sconfitta contro la , da le proprie dimissioni da commissario tecnico dell'Ucraina, lasciando la nazionale ucraina a Leonid Burjak, considerato il suo erede.\nPorta la Dinamo Kiev fino alla finale di Coppa d'Ucraina, poi persa dal suo successore Mychajly\u010denko contro lo \u0160achtar e in campionato resta imbattuto fino alla propria morte, vincendo 17 incontri e pareggiando 4 dei 21 in campionato e portando la Dinamo in prima posizione con tre lunghezze di vantaggio sullo \u0160achtar Donec'k: dopo la sua dipartita, Mychajly\u010denko si fa rimontare dal club di Donetsk che, vincendo lo scontro diretto alla penultima giornata, supera la Dinamo Kiev e vince il campionato.\nLa morte e i riconoscimenti postumi.\nIl 7 maggio 2002 \u00e8 stato sottoposto a un intervento chirurgico d'urgenza dopo aver avuto un'emorragia cerebrale mentre era in panchina nel match di campionato tra e Dinamo Kiev, vinto dalla sua squadra per 3-1. Pochi giorni prima, il 4 maggio, era stato operato in un ospedale di Kiev sempre a causa dell'emorragia cerebrale. Non riprende pi\u00f9 conoscenza, perendo nella citt\u00e0 di Zapori\u017e\u017eja sei giorni dopo, il 13 maggio e destando grande cordoglio. Nella finale di Champions League 2002, disputatasi pochi giorni dopo, venne osservato un minuto di silenzio in suo onore. \u00c8 sepolto nel cimitero di Bajkove a Kiev: il 16 maggio, alla processione per il suo funerale si stima siano arrivate tra le sessanta e le centocinquantamila persone (secondo altre fonti 200.000).\nNel maggio del 2002, lo stadio della Dinamo Kiev \u00e8 stato nominato Stadio Dynamo Lobanovs'kyj in suo onore. Nel giugno seguente, \u00e8 votato allenatore ucraino dell'anno postumo. Nello stesso anno, Lobanovski fu insignito del titolo di Eroe d'Ucraina, la pi\u00f9 alta onorificenza della nazione. Nel 2003 \u0160ev\u010denko, dopo aver vinto la UEFA Champions League con il Milan, vol\u00f2 a Kiev per omaggiare il suo maestro Lobanovski deponendo sulla sua tomba la propria medaglia e portandogli la coppa appena vinta.\nLo Stadio Dynamo Lobanovs'kyj di Kiev porta oggi il suo nome oltre che una statua situata all'esterno inaugurata nel 2003. Alcune strade nelle citt\u00e0 di Kiev e Zapori\u017e\u017eja hanno preso il suo nome. \u00c8 stato insignito dell'Ordine al Merito di secondo grado e dell'Ordine al Merito in rubino dall'UEFA per il suo contributo al calcio. Nel 2003 \u00e8 inoltre insignito dell'Ordine al Merito dalla FIFA per il suo significativo contributo allo sviluppo del calcio mondiale.\nNel 2005 \u00e8 fondato un torneo in suo onore il \"Valerij Lobanovs'kyj Memorial Tournament\".\nStatistiche.\nTra club e Nazionale maggiore, Lobanovs'kyj ha giocato pi\u00f9 di 255 partite segnando 78 reti, alla media di 0,31 gol a partita."}
{"id": "331239", "revid": "228587", "url": "https://it.wikipedia.org/wiki?curid=331239", "title": "Mpp", "text": ""}
{"id": "331240", "revid": "1543377", "url": "https://it.wikipedia.org/wiki?curid=331240", "title": "Fort Worth", "text": "Fort Worth \u00e8 un comune (\"city\") degli Stati Uniti d'America che si trova tra le contee di Denton, Parker, Tarrant (della quale \u00e8 capoluogo), e Wise, nello Stato del Texas. La popolazione era di 874.168 persone secondo i dati del 2017, il che la rende la quinta citt\u00e0 pi\u00f9 popolosa dello stato e la tredicesima citt\u00e0 pi\u00f9 popolosa della nazione. Si tratta della seconda citt\u00e0 pi\u00f9 grande della Dallas-Fort Worth Metroplex.\nGeografia fisica.\nSecondo lo United States Census Bureau, ha un'area totale di 774 km\u00b2, costituiti da 757,7 km\u00b2 di terra ferma e da 16,4 km\u00b2 (2,12%) di acqua. Fa parte della regione di Cross Timbers.\nClima.\nFort Worth si trova nel nord del Texas e ha un clima subtropicale umido. Il mese pi\u00f9 caldo dell'anno \u00e8 luglio, quando la temperatura massima media \u00e8 di 35,0 \u00b0C, quella minima media \u00e8 di 22,2 \u00b0C, e quella media di 28,9 \u00b0C. Il mese pi\u00f9 freddo \u00e8 invece gennaio, quando la temperatura massima media \u00e8 di 12,8 \u00b0C, mentre quella minima media di -0,6 \u00b0C. La temperatura media di gennaio \u00e8 di 6 \u00b0C. La temperatura pi\u00f9 alta mai registrata \u00e8 stata di 45,0 \u00b0C, il 26 e 27 giugno 1980.\nStoria.\nNel gennaio 1849, il generale William Jenkins Worth, veterano della guerra messicano-statunitense, aveva proposto la costruzione di dieci forti lungo il confine occidentale del Texas. Dopo la morte di Worth nel maggio 1849, il generale William Selby Harney (1800\u20131889) assunse il comando del Dipartimento del Texas e ordin\u00f2 al maggiore Ripley A. Arnold (1817\u20131853) di trovare un posto per costruire un nuovo forte vicino al braccio occidentale del fiume Trinity. Il 6 giugno 1849, Arnold cre\u00f2 un accampamento sulle rive del fiume Trinity chiamandolo Camp Worth in onore del generale Worth. Il Dipartimento della Guerra degli Stati Uniti, il 14 novembre 1849, aveva ufficialmente nominato il forte come Fort Worth.\nAnni dopo la citt\u00e0 sarebbe diventata un importante centro della industria del bestiame, guadagnandosi il soprannome di \"Cowtown\". Nel 1876 l'arrivo della ferrovia a Fort Worth ha portato un boom nel settore industriale e del commercio all'ingrosso segnando una importante crescita della citt\u00e0. Lo sviluppo del settore \u00e8 stato promosso nel 1920, grazie alla scoperta del petrolio nelle vicinanze.\nSociet\u00e0.\nEvoluzione demografica.\nSecondo il censimento del 2017, c'erano 874,168 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 61,1% di bianchi, il 18,91% di afroamericani, lo 0,64% di nativi americani, il 3,73% di asiatici, lo 0,1% di oceaniani, il 12,43% di altre etnie, e il 3,1% di due o pi\u00f9 etnie. Ispanici o latinos di qualunque razza erano il 34,06% della popolazione.\nCultura.\nIstruzione.\nBiblioteche.\nLa Fort Worth Library gestisce il sistema bibliotecario della citt\u00e0.\nMedia.\nLa rivista della citt\u00e0 \u00e8 \"Fort Worth, Texas Magazine\", che pubblica informazioni sugli eventi della zona, attivit\u00e0 sociali, moda, ristorazione e cultura. Il settimanale \"Fort Worth Weekly\", che serve l'agglomerato urbano di Dallas-Fort Worth Metroplex, ha una tiratura di 47.000 copie (dati 2015).\nMusica.\nA Fort Worth ogni quattro anni si tiene uno dei pi\u00f9 importanti concorsi pianistici a livello mondiale, il Concorso pianistico internazionale Van Cliburn.\nEconomia.\nNel 2013 la zona di Fort Worth-Arlington \u00e8 stata inserita al quindicesimo posto nella lista \"Best Places for Business and Careers\", di Forbes.\nInfrastrutture e trasporti.\nLa citt\u00e0 \u00e8 dotata una linea ferroviaria suburbana denominata TEXRail ed \u00e8 collegata alla vicina Dallas dal servizio ferroviario suburbano Trinity Railway Express. Uno studio del 2011 di Walk Score ha inserito Fort Worth al 47\u00ba posto nella classifica delle 50 citt\u00e0 americane pi\u00f9 grandi per la pedonabilit\u00e0. Nel 2010 Fort Worth ha vinto una sovvenzione federale di circolazione urbana da 25 milioni di dollari per la costruzione di un sistema tramviario. Nel dicembre 2010 tuttavia, il consiglio comunale ha rifiutato la sovvenzione.\nAeroporti.\nLa citt\u00e0 \u00e8 servita dall'Aeroporto Internazionale di Dallas-Fort Worth e dall'Aeroporto di Dallas-Love.\nAmministrazione.\nIl Texas Department of Transportation gestisce il \"Fort Worth District Office\". "}
{"id": "331243", "revid": "125576186", "url": "https://it.wikipedia.org/wiki?curid=331243", "title": "Storia della Norvegia", "text": "La storia della Norvegia inizia con l'ultima glaciazione, tra il 12 000 e il 10 000 a.C.\nPreistoria.\nRecenti ritrovamenti archeologici (2005) hanno stabilito che nei mesi estivi i cacciatori del sud - probabilmente appartenenti alla cultura di Amburgo - furono in grado di muoversi verso nord lungo la costa norvegese fin dall'inizio dell'olocene, 12.000 anni fa, quando gli altipiani erano ancora ricoperti di ghiacci e il livello marino era pi\u00f9 basso di circa 50\u00a0m rispetto a quello attuale.\nInsediamenti temporanei e tracce di tende fatte con pellami sono state ritrovate fino nella regione di Alta. I ritrovamenti pi\u00f9 recenti sono nella grotta di Bremsnes, nei pressi di Kristiansund e a Fosna, a nord di Trondheim.\nIn Scandinavia vi furono insediamenti stabili fin dalla fine dell'ultima glaciazione, sono stati ritrovati reperti dell'et\u00e0 della pietra e dell'et\u00e0 del bronzo come incisioni rupestri. Dall'epoca dell'Impero romano fino all'800 d.C. la Scandinavia \u00e8 nota per la sua cultura dell'et\u00e0 del ferro. Vi sono numerose incisioni rupestri. La regione fu nota nel Medioevo per la popolazione di navigatori e guerrieri dei Vichinghi, che tra l'800 e il 1100 scoprirono e si insediarono in Islanda e Groenlandia e conquistarono parti della Francia, della Gran Bretagna e dell'Irlanda, navigarono fino a Costantinopoli, in Grecia, Africa del Nord e Terranova.\nLe informazioni sui primi sovrani giungono principalmente dalle opere di Snorri Sturluson (intorno al 1200) e in particolare dall'Heimskringla nel quale tuttavia si mescolano storia e leggenda, soprattutto per quanto riguarda le epoche iniziali, l'attendibilit\u00e0 di quanto scritto \u00e8 quindi discussa dagli studiosi.\nEt\u00e0 del bronzo nordica (1800-500 a.C.).\nL'et\u00e0 del bronzo in Norvegia ebbe inizio nel 1800 a.C. e port\u00f2 innovazioni nell'agricoltura, come l'aratro insediamenti stabili, specialmente nelle aree pi\u00f9 fertili nel fiordo di Oslo, nel Trondheimsfjord, sul lago Mj\u00f8sa e nel distretto di J\u00e6ren, nel Rogaland. All'inizio dell'era il clima era piuttosto caldo, paragonabile all'odierna fascia centrale dell'Europa, e ci\u00f2 permetteva una crescita costante della popolazione e l'estensione dell'agricoltura. \nAttorno al 1000 a.C. arrivarono da nord popolazioni di lingua uralica e si assimilarono alla popolazione indigena, gli antenati del popolo Sami. Secondo Ante Aikio, tuttavia, la migrazione avvenne non prima del 500 d.C.\nAttorno al 500 a.C. il clima divenne pi\u00f9 freddo. Ci\u00f2 comport\u00f2 una mutazione nella vegetazione. Le foreste si popolarono di pini, betulle e abeti. Il cambiamento climatico costrinse la popolazione a ridimensionare i propri insediamenti.\nEt\u00e0 del ferro scandinava (500 a.C. - 800 d.C.).\nL'et\u00e0 del ferro in Norvegia comincia nel 500 a.C., con la fase celtica o pre-romana, e termina attorno tra i secoli VIII e IX d.C con la cosiddetta Era di Vendel, chiamata anche Et\u00e0 Merovingia. Per questo periodo abbiamo soltanto testimonianze archeologiche, mentre dobbiamo a scrittori esterni al mondo scandinavo la descrizione della regione.\nGiordane, nei \"Getica\", cita i Raumaricii, gli Aeragnaricii, i Grannii, gli Augandzi, i Taetel, i Rugi o Aetelrugi, gli Arochi e i Ranii. Tutti questi nomi sono stati identificati con le varie regioni della Norvegia, ma su altre trib\u00f9 rimangono ancora dubbi; in certi casi, potrebbero trattarsi di doppi nomi o appellativi riferiti alle stesse popolazioni. \nEpoca vichinga.\n\u00c8 il periodo compreso tra l'VIII e l'XI secolo. Tale periodo \u00e8 quello in cui avvenne la prima formazione del regno Norvegese. Il termine deriva dalla parola \"vichingo\". Convenzionalmente si fa iniziare quest'epoca nel 793, quando il monastero anglosassone di Lindisfarne sub\u00ec un saccheggio da parte di gente \"vichinga\".\nSpesso usato in modo erroneo, il termine \"vichingo\" non indica una popolazione a s\u00e9 stante. \"Vichingo\" infatti potrebbe essere tradotto come \"pirata\". Originariamente, quindi, vichingo era colui che viaggiava per mare dedicandosi ad attivit\u00e0 piratesche. Tali attivit\u00e0, che svolgevano una parte importante nell'economia e nello sviluppo dell'intero territorio scandinavo, erano perlopi\u00f9 promosse da capi influenti, talvolta chiamati re (\"konungar\"), altre volte \"jarl\". Attraverso queste spedizioni piratesche e l'accumulo di ingenti ricchezze e manovalanza schiavile, la societ\u00e0 scandinava e nello specifico quella norvegese gettarono le premesse per la nascita di nuovi regni.\nAnche il cristianesimo svolse un importantissimo ruolo nella formazioni del regno.\nRegni minori.\nSecondo le tarde fonti scandinave si sa che in Norvegia esistevano circa 29 piccoli regni nella maggior parte dei quali il capo aveva il titolo di re. Nel H\u00e5logaland il titolo era quello di jarl. Erano:\nHarald Bellachioma.\nSecondo la tradizione, nel 872 Harald H\u00e5rfagre (Bellachioma), figlio del re Halfdan il Nero, conquist\u00f2 e unific\u00f2 la Norvegia sud-occidentale. I suoi successori regnarono con brevi interruzioni fino al 1319. Le influenze continentali da Inghilterra e Irlanda portarono all'introduzione del Cristianesimo, una figura di rilievo in questo processo fu il re Olav Haraldsson che perse la vita nella battaglia di Stiklestad il 29 luglio 1030. Divenne il santo patrono del paese e la sua tomba presso la cattedrale di Nidaros a Trondheim divenne luogo di pellegrinaggio.\nL'arcidiocesi di Nidaros fu fondata nel 1153. Tra il 1130 e il 1217 vi furono una serie di guerre civili (Guerre civili norvegesi). Intorno al 1200, il regno norvegese comprendeva l'area tra l'isola di Man nel Mare d'Irlanda fino alla penisola di Kola a oriente. L'Islanda e la Groenlandia furono acquisite come dipendenze nel 1262.\nL'Unione di Kalmar e l'unione con la Danimarca.\nDal 1396 fino al 1814 la Norvegia fu relegata allo \"status\" di provincia. Questo periodo fu chiamato dal drammaturgo norvegese Henrik Ibsen \"la notte lunga 400 anni\".\nIn questo periodo si possono distinguere due diverse fasi:\nL'unione con la Danimarca (1536 - 1814).\nLa Norvegia e i suoi territori divennero una provincia del regno di Danimarca-Norvegia. Il rappresentante della corona danese era un governatore chiamato \"Statholder\". Nel periodo danese si possono individuare diverse epoche:\nL'unione con la Svezia e l'indipendenza.\nNel 1807 la Danimarca-Norvegia entr\u00f2 nelle Guerre Napoleoniche al fianco della Francia. Ci\u00f2 ebbe un effetto devastante nella gi\u00e0 fragile economia norvegese. L'anno successivo, la Svezia invase il paese e nel 1809 venne firmato il trattato di J\u00f6nk\u00f6ping che lasciava intatti i confini. Tuttavia questo conflitto pose le basi per l'esito delle Guerre Napoleoniche in Scandinavia. Dopo la battaglia di Lipsia nel 1813, la Danimarca-Norvegia fu sconfitta e il sovrano Cristiano VIII fu costretto a cedere la Norvegia alla Svezia tramite il trattato di Kiel (14 gennaio 1814). A causa di una dimenticanza nel testo del trattato le dipendenze norvegesi (Islanda, Groenlandia e Isole Faroe) rimasero per\u00f2 alla Danimarca.\nVi fu un tentativo di riconquistare la sovranit\u00e0 sul paese da parte del vicer\u00e9 e principe ereditario del regno di Danimarca-Norvegia che incoraggi\u00f2 membri rappresentativi di diverse classi sociali a radunarsi a Eidsvoll per dichiarare l'indipendenza, adottare una costituzione e eleggere re il principe Christian Frederik. A tutt'oggi il 17 maggio \u00e8 festeggiato come giorno della costituzione democratica della Norvegia indipendente. La Svezia reag\u00ec dichiarando guerra nello stesso anno. Nelle trattative di pace (Convenzione di Moss) Christian Frederik accett\u00f2 di rinunciare alle sue rivendicazioni sul trono norvegese e a tornare in Danimarca se la Svezia avesse riconosciuto la costituzione democratica e avesse accettato un'unione non \"stretta\".\nIl 4 novembre 1814 il parlamento norvegese (\"Stortinget\") elesse quindi il sovrano svedese come sovrano di Norvegia, la corona svedese era rappresentata da un governatore detto \"Statolder\", spesso di origini nobili e in pi\u00f9 occasioni la carica fu ricoperta dal principe ereditario.\nL'unione si disciolse pacificamente nel 1905 quando, dopo diversi anni di disordini politici, la Svezia riconobbe l'indipendenza della Norvegia. La popolazione si espresse a favore della fine dell'unione con un referendum tenutosi il 13 agosto 1905. Il parlamento offr\u00ec il trono al principe Carlo di Danimarca che accett\u00f2 dopo che un referendum aveva stabilito che la forma di governo sarebbe stata quella monarchica. Il 18 novembre ascese al trono con il nome Haakon VII.\nLe guerre mondiali.\nLa Norvegia nella prima guerra mondiale.\nDurante la prima guerra mondiale la Norvegia rimase neutrale.\nA dispetto della neutralit\u00e0, nel corso della guerra, la flotta mercantile norvegese forn\u00ec supporti logistici alla Gran Bretagna trasportando viveri e altri beni essenziali. In cambio ricevette forniture di carbone. Questo tipo di approccio fece nascere la definizione di \"alleato neutrale\" usata talvolta in Gran Bretagna.\nLa Norvegia nella seconda guerra mondiale.\nAllo scoppio della seconda guerra mondiale la Norvegia insistette con il tentativo di rimanere neutrale a dispetto degli avvertimenti giunti da alcune fazioni politiche che ritenevano che la posizione geografica del paese ne avrebbe fatto un obiettivo strategico per la Germania nazista e che avrebbero voluto allestire delle difese sufficienti per resistere ad un attacco fino all'arrivo dei rinforzi da Francia o Gran Bretagna.\nIn un attacco a sorpresa all'alba del 9 aprile 1940 la Germania lanci\u00f2 l'operazione Weser\u00fcbung. Le truppe tedesche attaccarono Oslo e i principali porti norvegesi, (Bergen, Trondheim, Kristiansand e Narvik) e si impossessarono rapidamente delle citt\u00e0 e dei territori circostanti.\nLo stesso giorno dell'attacco le truppe norvegesi, presso la fortezza di Oscarborg nel fiordo di Oslo, affondarono l'incrociatore pesante Bl\u00fccher rallentando l'invasione per il tempo necessario al sovrano, al governo e al parlamento per abbandonare la citt\u00e0.\nUna forza di sbarco anglo-francese giunse a Namsos il 16 aprile, ma fu costretta a evacuare le truppe il 2 maggio.\nNonostante la superiorit\u00e0 teorica degli invasori l'esercito norvegese, prosegu\u00ec la resistenza per circa due mesi. Il 17 giugno le truppe del paese dovettero arrendersi, il sovrano e il governo il 7 giugno lasciarono la citt\u00e0 di Troms\u00f8 per formare un governo in esilio a Londra. Molti militari e civili lasciarono il paese e si unirono al governo in Inghilterra dove furono di grande aiuto all'esercito britannico e ai suoi servizi segreti (Special Operations Executive - SOE).\nIl capogruppo del partito nazionalsocialista norvegese, Vidkun Quisling, tent\u00f2 un colpo di Stato ma incontr\u00f2 tale resistenza da parte della popolazione che le truppe tedesche lo deposero dopo una sola settimana e instaurarono un'amministrazione tedesca presieduta dal governatore (\"Reichskommissar\") Josef Terboven che form\u00f2 un governo nel quale la maggioranza dei ministri giungevano dal partito di Quisling. Nel 1942 quest'amministrazione fu sostituita da un governo fantoccio guidato da Quisling, fino al termine della guerra."}
{"id": "331249", "revid": "1543377", "url": "https://it.wikipedia.org/wiki?curid=331249", "title": "Distributed Array Processor", "text": "Il Distributed Array Processor prodotto dalla International Computers Ltd \u00e8 stato il primo computer commerciale a parallelismo massivo. Il primo articolo su questa tipologia di computer venne presentato nel 1972 e il prototipo venne realizzato nel 1974. La prima macchina venne costruita per il Queen Mary College nel 1979."}
{"id": "331250", "revid": "15756", "url": "https://it.wikipedia.org/wiki?curid=331250", "title": "Litanie lauretane", "text": "Le litanie lauretane (dette anche litanie della beata Vergine Maria) sono una supplica in forma di litania che nella Chiesa cattolica latina vengono rivolte a Dio e alla Vergine Maria. Sono cos\u00ec chiamate perch\u00e9 diventate famose per l'uso che se ne fa nella Santa Casa di Loreto a partire dalla prima met\u00e0 del secolo XVI.\nSi usano recitare o cantare alla fine del rosario, e come atto di culto mariano a s\u00e9 stante. In questo secondo caso, per esempio, possono costituire l\u2019elemento portante di una celebrazione di preghiera alla Vergine, essere un canto processionale, o far parte di una celebrazione della Parola di Dio.\nL'appellativo \"lauretane\" non indica il luogo di origine di queste litanie mariane, ma il luogo che le rese celebri: Loreto. Le litanie alla Madonna sono pi\u00f9 antiche e fu la fama del santuario di Loreto a diffonderle tra i fedeli. Oggi sono una delle preghiere pi\u00f9 popolari alla Madre di Ges\u00f9.\nStoria.\nLe origini.\nI primi formulari di litanie mariane sono documentati a partire dalla seconda met\u00e0 del secolo XII e derivano dallo sviluppo del nucleo mariano delle \"litanie dei santi\", nate agli inizi del III secolo. Il pi\u00f9 antico formulario da cui derivano le litanie che prenderanno il nome di \"lauretane\" dal santuario della Santa Casa di Loreto, in cui si cantavano agli inizi del XVI secolo, \u00e8 un codice manoscritto della Biblioteca Nazionale di Parigiche contiene 73 invocazioni, tra cui \"Flos virginitatis\" (= Fiore di verginit\u00e0), \"Forma sanctitatis\" (= Modello di santit\u00e0), \"Hymnus c\u00e6lorum\" (= Inno dei cieli), \"Luctus infernorum\" (= Lutto dell'inferno), oltre alle invocazioni attualmente in uso.\nLe 66 invocazioni mariane riportate nel citato scritto parigino hanno gi\u00e0 la struttura delle litanie lauretane e sono disposte in modo simile a quelle del formulario di Loreto. La struttura \u00e8 la seguente: si inizia con tre invocazioni riprese dalle litanie dei santi (\"Sancta Maria\", \"Sancta Dei Genitrix\", \"Sancta Virgo Virginum\"), seguono un gruppo di undici invocazioni in cui Maria \u00e8 considerata come \"madre\" (\"Mater\"), quindi quattro invocazioni come \"maestra\" (\"Magistra\"), gruppo sparito nelle attuali litanie lauretane, otto invocazioni in cui la Madonna viene considerata come \"vergine\" (\"Virgo\"), ventisei titoli simbolici di origine fondamentalmente bibiica, e infine tredici invocazioni a Maria Regina (\"Regina\"). I vari titoli con cui la Vergine veniva invocata derivano da testi liturgici, da autori coevi, dalle omelie del periodo di Carlo Magno, con collegamenti a testi pi\u00f9 antichi: Giovanni Geometra (X secolo), Venanzio Fortunato (530 circa-660), l'inno \"Akathistos\", Efrem il Siro (306 circa-372).\nLe litanie usate nella Santa Casa di Loreto e la loro diffusione.\nNella prima met\u00e0 del secolo XVI nel Santuario di Loreto, ogni sabato e in tutte le vigilie e feste della beata Vergine, si usava recitare o cantare una litania mariana, e specialmente quella cosiddetta \"scritturale\", perch\u00e9 composta di titoli e frasi presi dalla Sacra Scrittura. Avvenne poi, che nella seconda met\u00e0 di quello stesso secolo, su tutti gli altri testi, lo scritturale compreso, ebbe il sopravvento, quello che venne in seguito riconosciuto dalla Chiesa e chiamato con il nome di \"litanie lauretane\". Le litanie lauretane furono aggiunte alla recita del rosario da papa Pio V dopo la vittoria della Lega Santa a Lepanto. Per lungo tempo si era ritenuto che la prima stampa delle litanie lauretane fosse del 1576, un libretto scritto ad uso dei pellegrini alla santa Casa di Loreto; successivamente venne ritrovato un libro di preghiere dal titolo \"Litania loretana\", pubblicato a Dillingen (Baviera) nel 1558. Il formulario venne approvato dal papa Sisto V con la bolla \"Reddituri\" dell\u201911 luglio 1587, che, su istanza dell'Ordine dei carmelitani scalzi, concesse 200 giorni d'indulgenza ai fedeli che le avrebbero recitate; l'indulgenza fu confermata da Benedetto XIII con un decreto della Sacra Congregazione delle indulgenze (12 gennaio 1728) e da Clemente XIII.\nPer porre fine alla pluralit\u00e0 dei formulari litanici, talora discutibili e contenenti affermazioni erronee, i quali venivano usati pubblicamente (ne sono stati contati sessanta), il 6 settembre 1601 con il decreto del Sant'Ufficio \"Quoniam multi\" papa Clemente VIII proib\u00ec la recita pubblica di tutte le litanie, tranne quelle \"lauretane\", e quelle dei \"santi\"; Inoltre, dispose che per il futuro la competenza per qualsiasi modifica \u00e8 demandata alla Sacra Congregazione dei Riti, prescrizione tuttora in vigore. L'applicazione del decreto fu abbastanza rapida, ma non mancarono difficolt\u00e0, tant'\u00e8 che nel 1606 il vescovo di Loreto e Recanati Rutilio Benzoni rinnov\u00f2 il divieto di usare al santuario qualsiasi altra litania ad di fuori di quelle a lui approvate, richiamandosi alla disposizione romana, e con decreto del 1631 e la bolla \"in Supremo\" di papa Alessandro VII del 28 maggio 1664 era severamente vietato apportare aggiunte alle litanie della beata Vergine Maria, e ancora nel 1740 Benedetto XIV pose all'Indice qualunque litania ad eccezione delle litanie lauretane e di quelle dei santi.\nDagli inizi del secolo XVII ai nostri giorni, con l'espressione \"litanie della Vergine\" s'intendono \"le litanie lauretane\". Intanto, a Roma il canto delle litanie di Loreto nei sabati e nelle feste della Madonna fu introdotto nel 1597 nella Basilica di Santa Maria Maggiore per disposizione testamentaria del cardinale Francisco de Toledo Herrera (morto nel 1596 e sepolto nella basilica). Nel 1615 con la bolla \"Immensae bonitatis\" papa Paolo V ordin\u00f2 che fossero cantate il sabato e nelle vigilie e feste della Madonna dopo compieta, \"le littanie della Madonna con la Salve Regina ... a doi chori con canto figurato\" nella cappella Borghese, da lui fatta edificare all'interno della basilica liberiana. Come risultato di questo esempio, le litanie lauretane cominciarono ad essere usate in tutte le chiese di Roma, uso che continua oggigiorno. Per i Servi di Maria un decreto del generale F. Ferrari del 22 agosto 1604 prescrisse la recita quotidiana delle litanie, che al sabato, giorno dedicato alla Vergine, dovevano essere cantate. Nel 1615, a Bologna, il capitolo generale dei Domenicani stabil\u00ec che al sabato le litanie siano cantate; lo stesso uso si ritrova presso le \u00abcongregazioni mariane\u00bb ed analoghe disposizioni vennero adottate dai Carmelitani. In questo modo l'uso divenne universale con l'eccezione di Venezia, dove nella Basilica Ducale di San Marco si continuarono ad usare le litanie cosiddette \"veneziane\" fino al 1820, e del Per\u00f9, dove nel 1592 venne introdotto per disposizione del vescovo san Turibio Alfonso de Mongrovejo un formulario proprio, che, con la bolla \"De salute Dominici gregis\" del 3 dicembre 1605, fu indulgenziato da papa Paolo V.\nUn momento importante nella storia delle litanie lauretane \u00e8 stato il loro inserimento nell\"Appendice\" della nuova edizione del \"Rituale Romanum\" del 29 marzo 1874. Il motivo dell'inserimento fu di ordine pratico: riunire in un unico volume i testi di uso pi\u00f9 frequente nel ministero sacerdotale. Cos\u00ec il testo delle litanie lauretane, favorito dalla fama del santuario di Loreto e dagli interventi dei pontefici, \u00e8 diventato una delle preghiere pi\u00f9 popolari alla Vergine.\nLe invocazioni aggiunte alle litanie.\nI decreti della Sacra Congregazione dei Riti (1631, 1821, 1839) vietano di apportare qualsiasi aggiunta alle litanie lauretane, senza l\u2019esplicita autorizzazione della Sede Apostolica.\nNel corso dei secoli il formulario delle litanie lauretane si arricchisce progressivamente: dalle 44 invocazioni mariane del primo testo pubblicato a Firenze dopo il 1572 nella \"Nuova dichiarazione\" \"della Santa Casa\", oggi le invocazioni sono diventate 54, per le aggiunte che dogmi ed occasioni particolari hanno determinato, non considerando il titolo \"Mater immaculata\" concesso solo per la Spagna e i suoi possedimenti e le concessioni per singole diocesi o od ordini religiosi per cui possono aggiungere nelle loro chiese od oratori delle invocazioni particolari come per i francescani: \"Regina Ordinis Minorum\" e per i carmelitani \"Mater et decor Carmeli\":\nStruttura.\nLa struttura delle litanie lauretane \u00e8 analoga a quella delle pi\u00f9 antiche litanie dei santi. In generale, nelle litanie l'inizio \u00e8 costituito da invocazioni a Cristo, Signore, seguite da quelle alla Santissima Trinit\u00e0; il corpo centrale \u00e8 costituito dalle invocazioni caratterizzanti la litania (titoli delle Divine Persone, della beata Vergine Maria o dei santi), cui fa seguito una conclusione specifica.\nNelle litanie lauretane l'inizio \u00e8 composto di 3 invocazioni al Cristo Signore (\"Kyrie\"), a cui fanno seguito 6 invocazioni alle Persone Divine che nel nuovo \"Benedizionale\" sono omesse, mentre figurano ancora nel sito della Santa Sede. Il corpo centrale \u00e8 costituito dalle invocazioni mariane, attualmente 54. Segue la triplice invocazione all\"'Agnus Dei\" (= Agnello di Dio). Il \"Benedizionale\" non prevede nulla dopo le invocazioni all\"Agnus Dei\", mentre il sito del Vaticano riporta un'orazione preceduta da un versetto, prima della riforma liturgica nel \"Rituale Romanum\" vi erano quattro versetti e orazioni da usare secondo i diversi tempi liturgici. Secondo la tradizione, prima dell'orazione vi pu\u00f2 essere un'antifona mariana. Nei vari libri di devozione si riscontrano diverse modalit\u00e0 di conclusione, talvolta ripresi in internet da privati.\nNella redazione attuale figurano 54 invocazioni alla Vergine Maria: essa viene invocata con titoli che traggono origine sia da formule devozionali sia da figure bibliche tradizionalmente associate a Maria: \"Mater\", \"Virgo\", \"Vas\" e \"Regina\" sono i titoli maggiormente presenti. Si possono distinguere sei gruppi:\nQuesti sei gruppi si trovano nei formulari medievali, i quali presentano in pi\u00f9 un gruppo di invocazioni radunate intorno al termine \"Magistra\" (= Maestra): \"Magistra humilitatis\", \"Magistra sanctitatis\", \"Magistra oboedientiae\", \"Magistra poenitentiae.\"\nIndulgenze.\nFino alla riforma delle indulgenze adottata da papa Paolo VI nel 1967 per le litanie lauretane valevano le seguenti concessioni:\n(Giuseppe Riva, \"op. cit\"., p. 482)\".\"\n(Robert Lesage e Salvatore Marsili, \"op. cit.\" p. 234).\nAttualmente \u00e8 concessa soltanto l'indulgenza parziale.\nDa notare che come per tutte le indulgenze, anche quella per la recita delle litanie la concessione \u00e8 data per i testi approvati dalla Santa Sede, quindi per i testi in lingua volgare \u00e8 necessario che siano approvati dalle Conferenze episcopali e successivamente confermati della Congregazione per il Culto Divino e la Disciplina dei Sacramenti, prassi in atto nell'attuale periodo postconciliare. Pertanto le traduzioni che circolavano nei manuali di devozione prima dell'attuale prassi erano da intendersi come versioni conoscitive, eventualmente per la recita privata, ma per ottenere l'indulgenza le litanie dovevano essere recitate in latino. Sempre ai fini dell'acquisto dell'indulgenza le litanie vanno recitate integralmente:\n(Robert Lesage e Salvatore Marsili, \"op. cit.\" p. 234).\nPer disposizione di Pio XII del 4 ottobre 1949, l'uso di un versetto e di un'orazione conclusiva diversa da quanto previsto per i vari tempi liturgici pu\u00f2 essere fatto senza pregiudizio per il conseguimento dell'indulgenza.\nCome per tutte le Indulgenze, per ottenere il dono dell'indulgenza parziale per la recita delle litanie \u00e8 necessario essere in stato di grazia; l'indulgenza \u00e8 applicabile a s\u00e9 stessi o alle anime dei defunti, ma non \u00e8 applicabile ad altre persone viventi sulla terra.\nCelebrazione.\nLe litanie sono recitate o cantate in forma alternata tra la guida e l'assemblea. Esse hanno una natura ripetitiva: la guida enuncia l'invocazione a cui risponde l'assemblea: nelle formule rivolte a Cristo all'inizio delle litanie si ripete la stessa invocazione enunciata, in quelle rivolte alla Santissima Trinit\u00e0 si risponde \"miserere nobis\" / abbi piet\u00e0 di noi, alle invocazioni mariane si risponde \"ora pro nobis\" / \"prega per noi\", tradizionalmente, ma non obbligatoriamente, se le litanie sono celebrate a suffragio di uno o pi\u00f9 defunti, invece di dire \"ora pro nobis\", a seconda del caso, si dice \"ora pro eis\" / \"prega per loro\", \"ora pro eo\" / \"prega per lui\" \"ora pro ea\" / \"prega per lei\". Alle invocazioni all\"Agnello di Dio\", si risponde alla prima \"parce nobis, Domine\" / perdonaci, o Signore, alla seconda \"exaudi nos, Domine / ascoltaci, o Signore\", alla terza \"miserere nobis / abbi piet\u00e0 di noi\"; nelle celebrazioni per uno o pi\u00f9 defunti invece di queste risposte si usavano le stesse risposte che si dicevano all\"Agnus Dei\" della Messa da morto prima della riforma liturgica, senza modificarle nel caso di un solo defunto: alle prime due invocazioni \"dona eis requiem\" (= dono a loro il riposo), alla terza \"dona eis requiem sempiternam\" (= dona a loro il riposo eterno). Quest'uso non \u00e8 pi\u00f9 previsto.\nIl Benedizionale propone due melodie per il canto delle litanie in latino e altre due per il canto in italiano.\nTesti in uso.\nQui di seguito si riportano il testo ufficiale delle \"litaniae lauretanae\" in latino in uso attualmente con l'aggiunta delle invocazioni inserite successivamente alla pubblicazione del \"Benedizionale\", delle antifone mariane e delle orazioni conclusive e successivamente la corrispondente versione italiana delle litanie, come risulta nel sito della Santa Sede con l'aggiunta delle antifone mariane e di alcune orazioni conclusive alternative, corrispondenti al testo latino. Il \"Benedizionale\" non riporta alcune invocazioni, le antifone mariane e le orazioni conclusive, il sito della Santa Sede riporta una sola orazione conclusiva senza le antifone, ma gli stessi pontefici, quando le litanie seguono il rosario, usano l'orazione specifica tradizionale. Non ci sono disposizioni obbligatorie rispetto all'uso di antifone e orazioni per cui valgono le consuetudini e le disposizioni delle Autorit\u00e0 ecclesiastiche. Per questo motivo si riportano le varie preghiere in uso.\nPer quanto riguarda la versione italiana dei titoli mariani, in alcuni casi non si tratta di traduzioni letterali, ma dell'uso di espressioni che rendono meglio il senso del titolo latino per i fedeli di oggi. Cos\u00ec, a \"Mater inviolata\" corrisponde \"Madre sempre vergine\", a \"Mater intemerata\" \"Madre immacolata\", a \"Mater amabilis\" \"Madre degna d'amore\", a \"Virgo veneranda\" \"Vergine degna di lode\", a \"Speculum iustitiae\" \"Specchio di perfezione\", a \"Causa nostrae laetitiae\" \"Fonte della nostra gioia\", a \"Vas spirituale\" \"Tempio dello Spirito Santo\", a \"Vas honorabile\" \"Tabernacolo dell'eterna gloria\", a \"Vas insigne devotionis\" \"Dimora consacrata a Dio\", a \"Turris Davidica\" \"Torre della santa citt\u00e0 di Davide\", a \"Turris eburnea\" \"Fortezza inespugnabile\", a \"Domus aurea\" \"Santuario della divina presenza\"; per \"Virgo prudentissima\" l'espressione \"Vergine prudente\" \u00e8 stata giudicata sufficiente per indicare la virt\u00f9 della prudenza praticata da Maria; per \"Regina Confessorum\" l'espressione \"Regina dei confessori della fede\" indica che si tratta dei santi che hanno subito persecuzioni confessando la fede e non i sacerdoti confessori; per \"Regina sine labe originali concepta\" l'espressione \"Regina concepita senza peccato\" \u00e8 stata giudicata esauriente perch\u00e9 sottintende che si tratta del peccato originale.\nI. Invocazioni a Cristo, Signore.\n\"Le prime tre invocazioni sono in lingua greca e costituiscono il Kyrie. Se la celebrazione \u00e8 in lingua italiana per queste prime tre invocazioni si pu\u00f2 scegliere la versione italiana oppure l'originale greco.\"\n\"Le due ultime invocazioni e quelle seguenti rivolte alla Santissima Trinit\u00e0, in uso da secoli, sono state omesse nel \u00abBenedizionale\u00bb,\" \"ma sono rimaste tuttavia in uso, tant'\u00e8 che compaiono ancora nel sito della Santa Sede.\"\nIII. Invocazioni alla Madonna.\n\"Alle invocazioni si risponde:\" ora pro nobis / prega per noi. \"Se le litanie concludono un rosario recitato a suffragio di uno o pi\u00f9 defunti, in luogo della risposta\" ora pro nobis\", secondo le circostanze, l'uso tradizionale prevede di dire\" ora pro eis / prega per loro\",\" ora pro eo / prega per lui\",\" ora pro ea / prega per lei\". Tale uso non \u00e8 pi\u00f9 riportato nel nuovo \u00abBenedizionale\u00bb.\"\nIV. Invocazioni a Cristo, Agnello di Dio.\n\"Fin qui il testo ufficiale pubblicato nel \u00abBenedizionale\u00bb.\" \"Secondo gli usi locali seguono la recita o il canto di una delle due seguenti antifone mariane e la conclusione da parte della guida.\"\nV. Antifona mariana.\n\"L'uso tradizionale prevede una delle le due seguenti antifone mariane:\"\nVI. Conclusione.\n\"Si usa concludere con una delle orazioni seguenti, precedute dal versetto indicato:\"\n\"Oppure, quando le litanie concludono il Rosario:\"\n\"Conclusione tradizionale alternativa per tutto l'anno:\"\n\"Conclusioni tradizionali per i vari periodi dell'anno in luogo della prima conclusione qui sopra riportata e lasciata per il periodo dalla Purificazione della beata Vergine Maria (2 febbraio) fino a tutta la Quaresima e poi per il periodo dopo Pasqua fino all'Avvento escluso.\"\n\"Per i vari periodi dell'anno, tradizionalmente sono previste le seguenti conclusioni in luogo della prima conclusione qui sopra riportata e lasciata per il periodo dalla Purificazione fino a tutta la Quaresima e poi per il periodo dopo Pasqua fino all'Avvento escluso.\"\n\"Per il Tempo di Avvento:\"\n\"Da Natale fino al 1\u00ba febbraio, vale a dire fino alla festa della Purificazione della beata Vergine Maria esclusa:\"\n\"Per il Tempo di Pasqua:\"\nLe litanie lauretane nell'arte.\nLe litanie lauretane o singole invocazioni mariane nei secoli e in ogni parte del mondo hanno trovato espressione nell'architettura di chiese, altari, statue e particolari architettonici di edifici di culto.\nNella seconda met\u00e0 del XVIII secolo sono state magistralmente raffigurate dagli incisori tedeschi Sebastian e Johann Baptist Klauber che realizzarono 51 tavole, ognuna delle quali fa riferimento ad un'invocazione mariana. Rarissimo \u00e8 trovare la serie integra in quanto le preziose tavole rilegate vengono tuttora spesso smembrate e vendute singolarmente per puri fini di lucro essendo queste molto ricercate per la loro qualit\u00e0 incisoria ed inventiva. Questo autentico capolavoro era all'epoca piuttosto raro e non molto conosciuto. Con l'obiettivo di diffondere questo magnifico monumento dell'arte dell'incisione in onore della Vergine Maria verso la fine degli anni '40 dell'Ottocento, a Parigi, si decise di intraprendere la riproduzione di questa serie, arricchita da tutti i perfezionamenti tecnici nel frattempo sopraggiunti. Molte tavole furono realizzate dall'incisore Pierre-Adolphe Varin (1821-1897), allievo di Rouargue il Vecchio e discendente di una famiglia di abili incisori di paesaggi e di architetture.\nAltre litanie mariane.\nLe litanie lauretane non sono le uniche litanie alla Vergine:\ntra le altre litanie mariane ricordiamo:\nalcuni testi sono proposti dall\u2019Ordine dei Servi di Maria:\nAltri progetti.\n (in latino)"}
{"id": "331252", "revid": "1543377", "url": "https://it.wikipedia.org/wiki?curid=331252", "title": "Jack Cade", "text": "Nel 1450 capeggi\u00f2 una insurrezione popolare, scoppiata nella contea del Kent in Inghilterra, sotto il regno di Enrico VI.\nLa situazione in Inghilterra prima della ribellione.\nTra il 1435 e il 1450, l'anno della ribellione di Cade, l'Inghilterra, impegnata nelle fasi finali della guerra dei cent'anni, stava subendo pesanti sconfitte, perdendo quasi tutte le province francesi. Il corso negativo della guerra, l'incoronazione di Carlo VII nel 1429 in Notre-Dame di Reims e il disconoscimento della sovranit\u00e0 inglese sulla Francia, precedentemente sancita dal Trattato di Troyes, concretizzavano la prospettiva di una rinuncia definitiva alle aspirazioni inglesi in terra francese.\nNel 1446 scoppi\u00f2, inoltre, uno scandalo per la restituzione alla Francia di alcuni territori, un atto di cui il parlamento era stato tenuto all'oscuro. \nI territori del Maine e dell'Anjou venivano segretamente ceduti dalla corona inglese, su richiesta di Carlo VII, per acconsentire al matrimonio di Enrico con sua figlia Margherita di Anjou.\nLa debole condotta del re, schiacciato fra la corruzione e le tensioni montanti con la casata York, che sarebbero sfociate nella Guerra delle due rose, paralizzava la politica interna. L'impopolarit\u00e0 di Enrico VI, conseguentemente, era all'apice.\nSuccessione degli eventi.\nNella primavera del 1450, i contadini del Kent protestarono contro l'incapacit\u00e0 del governo reale, la tasse elevate, la corruzione e gli effetti negativi della perdita della Francia.\nIl 4 giugno, Jack Cade, leader dei ribelli, pubblic\u00f2 \"The Complaint of the Poor Commons of Kent\" (\"La protesta dei poveri popolani del Kent\"), una lista di rimostranze contro il parlamento e l'aristocrazia della corte reale, accusati di manipolare le decisioni del debole sovrano.\nNell'intestazione, infatti, si legge:\nAi primi di giugno, ventimila ribelli si concentrarono presso la citt\u00e0 di Blackheath (ora Lewisham, sobborgo parte dell'area metropolitana londinese), a sud-est della capitale.\nAi rivoltosi, in gran parte contadini, si un\u00ec una parte della cittadinanza e, soprattutto, un buon numero di soldati e marinai inglesi di ritorno dalla Francia, raddoppiandone il numero.\nMentre il re trovava rifugio nella contea shire di Warwickshire, i quarantamila uomini, guidati da Jack Cade, raggiunsero Southwark (che all'epoca non faceva ancora parte del nucleo cittadino), stabilirono il quartier generale nella locanda \"The White Hart\", e il 3 luglio attraversarono il London Bridge. Il Lord Tesoriere (una delle pi\u00f9 alte cariche dello stato) e diversi membri della corte reale vennero arrestati e decapitati e la citt\u00e0, nonostante le promesse contrarie di Cade, venne messa al sacco dai ribelli, fino al sopraggiungere della notte, quando i rivoltosi fecero ritorno a Southwark.\nLa notte del giorno seguente i ribelli subirono ingenti perdite in uno scontro con l'esercito regolare, organizzatosi presso il \"London Bridge\".\nConclusa la battaglia, il Lord Cancelliere, l'arcivescovo John Kemp, convinse Cade a porre fine alla rivolta in cambio del perdono e la promessa che il governo avrebbe ottemperato alle richieste del manifesto.\nLa ribellione si concluse, i contadini si dispersero, ma la settimana successiva Cade venne condannato come traditore e venne posta una taglia sulla sua testa. Catturato e ucciso, il corpo di Jack Cade venne trasportato a Londra e squartato per essere esposto come monito in diverse citt\u00e0. La sua testa, assieme a quelle degli altri capi della rivolta, venne esposta sul London Bridge. \nDopo la sua morte i ribelli vennero perdonati, tranne 34 che furono giustiziati.\nJack Cade e la rivolta da lui guidata figurano nel dramma teatrale \"Enrico VI, parte II\" di William Shakespeare.\nUn seguace di Cade, in una discussione con il capopopolo, pronuncia la celebre frase:"}
{"id": "331253", "revid": "1543377", "url": "https://it.wikipedia.org/wiki?curid=331253", "title": "Stone Soupercomputer", "text": "Lo Stone Soupercomputer \u00e8 un cluster Beowulf costruito nel laboratorio Statunitense Oak Ridge National Laboratory nel 1997. Il laboratorio inizialmente aveva fatto richiesta di fondi per la costruzione di un grande cluster ma dopo il rifiuto dei fondi decise di costruire comunque un cluster di computer \"riciclando\" i personal computer dismessi perch\u00e9 giudicati troppo lenti per i normali compiti. Il nome deriva da un racconto dove un viandante riusc\u00ec a realizzare una zuppa utilizzando una pietra (stone in inglese) e la collaborazione di alcuni abitanti di un villaggio. Il racconto esalta l'ingegnosit\u00e0 e la collaborazione.\nIl cluster divenne famoso per via di un articolo pubblicato su Scientific American nel 2001. Molte applicazioni vennero sviluppate per questo cluster e lo stesso cluster fu utilizzato come esempio per realizzare sistemi pi\u00f9 veloci. Il cluster non \u00e8 pi\u00f9 operativo da molto tempo dato che \u00e8 stato sostituito da cluster pi\u00f9 veloci."}
{"id": "331261", "revid": "7967", "url": "https://it.wikipedia.org/wiki?curid=331261", "title": "Paolo Vasta", "text": ""}
{"id": "331264", "revid": "37401", "url": "https://it.wikipedia.org/wiki?curid=331264", "title": "Uso della candela nelle religioni", "text": "Le candele vengono spesso utilizzate all'interno di cerimonie religiose.\nCristianit\u00e0.\nIn ambito cristiano, le candele rappresentano in genere la \u00abluce di Dio\u00bb, o pi\u00f9 precisamente la \u00abluce di Cristo\u00bb, e sono spesso collocate sull'altare.\nDurante la Veglia di Pasqua viene acceso ritualmente il cero pasquale, che rappresenta appunto Ges\u00f9, considerato \u00abLuce del Mondo\u00bb. Il cero pasquale, posto solitamente nei pressi dell'altare, \u00e8 presente anche durante tutto il Tempo Pasquale e viene spento a Pentecoste.\nLe candele votive possono essere accese durante la preghiera. Le candele vengono accese dai fedeli di fronte alle icone nelle chiese ortodosse.\nLa Candelora segna la fine della stagione dell'Epifania.\nIn Svezia (e altre nazioni scandinave), Il giorno di Santa Lucia \u00e8 festeggiato il 13 dicembre con l'incoronazione di una ragazzina con una corona di candele.\nNei giorni anteriori al Natale si usa bruciare un ammontare prefissato di candela ogni giorno. Le candele, cos\u00ec utilizzate, prendono il nome di \"candele d'Avvento\".\nEbraismo.\nNella religione ebraica, vengono tradizionalmente accese della candele il venerd\u00ec sera, all'inizio della celebrazione settimanale dello Shabbat, e la sera del sabato durante il rituale \"Havdalah\", che segna la fine dello Shabbat. La festivit\u00e0 Ebraica di Hanukkah, conosciuta anche come Festa delle Luci, viene celebrata mediante l'accensione di una candela in uno speciale candelabro (menorah), ogni notte per tutti gli otto giorni della festivit\u00e0, per commemorare la dedica dell'altare nel Tempio di Gerusalemme. Le candele vengono usate, inoltre, per ricordare i defunti, specialmente nel loro Yahrzeit, l'anniversario di morte secondo il calendario Ebraico, in occasione del quale viene accesa una candela da 24 ore.\nKwanzaa.\nSi utilizzano candele anche nei festeggiamenti dello Kwanzaa, una festa afroamericana della durata di sette giorni, che si celebra tra il 26 dicembre e il 1\u00ba gennaio.\nI colori dello Kwanzaa sono tre: il nero, che simboleggia il colore della pelle dei popoli africani, il rosso, che rappresenta le loro lotte e le loro sofferenze, il verde, che significa speranza in un futuro migliore.\nAnche le candele sono colorate: una \u00e8 nera, tre sono rosse e tre verdi; in totale sette come i valori fondamentali della cultura africana che contribuiscono a diffondere e rafforzare il concetto di famiglia, comunit\u00e0 e cultura tra la popolazione afro-americana e tra le varie comunit\u00e0 di africani sparse per il mondo. Questi valori sono chiamati \"Nguzo Saba\" che in swahili significa \"i sette princ\u00ecpi\" e ogni candela ne rappresenta uno.\nQuella nera simboleggia il primo principio, l'unit\u00e0, le tre rosse i princ\u00ecpi dell'autodeterminazione, della cooperazione economica e della creativit\u00e0, infine le tre verdi rappresentano il lavoro collettivo e la responsabilit\u00e0, lo scopo finale, la fiducia.\nLe candele vengono messe in un candelabro secondo un ordine ben preciso: la nera in centro, le rosse a sinistra e le verdi a destra. La nera \u00e8 la prima ad essere accesa nel giorno d'inizio dei festeggiamenti, mentre le rimanenti verranno accese nei giorni successivi, una al giorno, partendo dalla prima a sinistra. La procedura vuole simboleggiare che prima viene la gente, poi la fatica e la lotta, ed infine la speranza nel futuro.\nUmanesimo.\nPer gli umanisti (nell'accezione che la parola ha negli Stati Uniti, ed in particolar modo per i cosiddetti umanisti secolari), gli scettici e gli atei, le candele sono diventate un simbolo della \u00abluce della ragione e della razionalit\u00e0\u00bb. Questa associazione fu ispirata da Carl Sagan, che scelse come sottotitolo per il suo libro del 1997 \"Il mondo infestato dai demoni\" la frase \"La scienza come una candela nel buio\". La festa umanista HumanLight spesso presenta una cerimonia di accensione di candele.\nWicca.\nNella Wicca, e forme collegate di Neopaganesimo, le candele sono spesso usate sull'altare a rappresentare la presenza del dio e della dea, e nei quattro angoli di un cerchio rituale a rappresentare la presenza dei quattro elementi. Quando vengono usate in questo modo, l'accensione e lo spegnimento delle candele segnano l'apertura e la chiusura del rituale. I \"wiccan\" e gli altri neopagani utilizzano candele per motivi magici e meditativi."}
{"id": "331267", "revid": "123246556", "url": "https://it.wikipedia.org/wiki?curid=331267", "title": "Message Passing Interface", "text": "Il Message Passing Interface (MPI) \u00e8 un protocollo di comunicazione per computer. \u00c8 di fatto lo standard per la comunicazione tra nodi appartenenti a un cluster di computer che eseguono un programma parallelo multi-nodo. MPI rispetto alle precedenti librerie utilizzate per il passaggio di parametri tra nodi, ha il vantaggio di essere molto portabile (MPI \u00e8 stata implementata per moltissime architetture parallele) e veloce (MPI viene ottimizzato per ogni architettura).\nLo standard, alla versione 3.1, definisce la sintassi delle chiamate MPI per i linguaggi C e Fortran.\nStoria.\nMPI \u00e8 uno standard nato a seguito del lavoro di numerose persone appartenenti a diversi gruppi di ricerca. La nascita di un gruppo di lavoro sul progetto avviene nel 1992 presso la conferenza accademica \"Workshop on Standards for Message Passing in a Distributed Memory Environment\". A seguito della creazione del \"MPI Forum\" nello stesso anno, il gruppo di lavoro ha prodotto il primo standard MPI 1.0 datato 5 maggio 1994. Successivamente si sono susseguite varie versioni, tra cui la 2.1 pubblicata a settembre 2008 e la 3.1 pubblicata a giugno 2015. Al 2020 la versione 3.1 \u00e8 ancora l'ultima versione disponibile e nel 2019 \u00e8 stata pubblicata la bozza della futura versione.\nImplementazioni.\nDiverse implementazioni software, sia Open Source che no, sono state create. Le principali sono:"}
{"id": "331268", "revid": "125075947", "url": "https://it.wikipedia.org/wiki?curid=331268", "title": "Sophie Marceau", "text": "Biografia.\nSophie nasce a Parigi, seconda figlia di Beno\u00eet e Simone Maupu. Il padre \u00e8 un veterano della guerra d'Algeria che lavora come camionista, mentre la madre \u00e8 impiegata in un centro commerciale. I suoi genitori divorziano quando lei ha 9 anni.\nCarriera.\nMarceau esordisce a soli 13 anni nel mondo del cinema, scelta dal regista Claude Pinoteau, in seguito a una lunga ricerca, per il ruolo di protagonista nel film \"Il tempo delle mele\" (1980), riscuotendo un grande successo. Il film, che descrive l'adolescenza e le vicende sentimentali della studentessa Vic, ebbe un sequel due anni dopo, \"Il tempo delle mele 2,\" e permise alla Marceau di vincere nel 1983 il Premio C\u00e9sar come \"Miglior attrice promettente\". Grazie a questi film la casa di produzione Gaumont le propone un contratto in esclusiva per un milione di franchi.\nNel corso degli anni ha dimostrato di saper spaziare dai ruoli romantici a quelli drammatici, con \"Police\" (1985), al fianco di G\u00e9rard Depardieu, \"Le mie notti sono pi\u00f9 belle dei vostri giorni\" (1989) del regista polacco Andrzej \u017bu\u0142awski, all'epoca suo compagno di vita. Negli anni novanta appare in numerosi film come \"Eloise, la figlia di D'Artagnan\" (1994) e \"Marquise\" (1997), con Lambert Wilson, ma ha modo di partecipare a diverse produzioni internazionali come \"Braveheart\" (1995), al fianco di Mel Gibson, \"Sogno di una notte di mezza estate\" (1999) con Rupert Everett, \"Anna Karenina\" (1997) e, soprattutto, nel capitolo di 007 \"Il mondo non basta\" (1999), in cui ha il ruolo di Elektra King, affascinante ma spietata avversaria di James Bond.\nDa regista, ha esordito dietro la macchina da presa con \"L'aube \u00e0 l'envers\", un cortometraggio di 9 minuti che ha inaugurato la rassegna del Festival di Cannes del 1995. Del 2002 \u00e8 invece il semiautobiografico \"Parlami d'amore\" con Judith Godr\u00e8che, del 2007 il thriller \"La disparue de Deauville\" (conosciuto anche col nome di \"Trivial\"), da lei scritto, diretto e interpretato.\nVita privata.\nHa due figli: Vincent, nato nel 1995 dal legame durato 16 anni (dal 1985 al 2001) con il regista polacco Andrzej \u017bu\u0142awski, e Juliette, nata nel 2002 dalla relazione durata 6 anni (dal 2001 al 2007) con il produttore Jim Lemley. Nel 2007 si lega all'attore Christopher Lambert, conosciuto sul set del film \"Trivial\"; la coppia si \u00e8 separata nel 2014. \u00c8 impegnata nel sociale, come madrina di \"Arc-en-ciel\", un'associazione di riconosciuta utilit\u00e0 pubblica che si dedica ai bambini malati.\nFilmografia.\nDoppiatrice.\nSophie Marceau ha inoltre prestato la voce al personaggio di \"Norma Jean\" nella versione francese di \"Happy Feet\", lungometraggio di animazione del 2006. La voce del personaggio nella versione originale \u00e8 dell'attrice Nicole Kidman, mentre in quella italiana \u00e8 di Gi\u00f2 Gi\u00f2 Rapattoni\nOnorificenze.\nNel 2016 rifiuta la Legion d'onore per protesta contro la concessione della medesima onorificenza al principe ereditario saudita Mu\u1e25ammad bin N\u0101yef \u0100l Sa\u02bf\u016bd.\nDoppiatrici italiane.\nNelle versioni in italiano dei suoi film, Sophie Marceau \u00e8 stata doppiata da:"}
{"id": "331269", "revid": "599013", "url": "https://it.wikipedia.org/wiki?curid=331269", "title": "Mpi", "text": ""}
{"id": "331271", "revid": "1566286", "url": "https://it.wikipedia.org/wiki?curid=331271", "title": "Meg Ryan", "text": "Celebre per essere la protagonista di molte commedie romantiche, \u00e8 stata candidata al Golden Globe per i film \"Harry, ti presento Sally...\", \"Insonnia d'amore\" e \"C'\u00e8 posta per te.\"\nBiografia.\nFiglia di Susan Jordan (nata Duggan), ex insegnante di inglese, attrice, e direttrice \"casting\", e Harry Hyra, insegnante di matematica, quando era piccola veniva chiamata \"Peggy\" (come la nonna). I suoi genitori divorziarono quando lei aveva 15 anni. Ha due sorelle, Dana e Annie, e un fratello, Andrew.\nMeg Ryan \u00e8 stata cresciuta con insegnamenti cattolici e ha frequentato la \"Saint Pius X Elementary School\" a Fairfield, dove insegnava anche sua madre. La madre della Ryan lavor\u00f2 in uno \"spot\" pubblicitario e in seguito lavor\u00f2 brevemente come direttrice del \"casting\" a New York. La donna incoraggi\u00f2 Meg a intraprendere la carriera di attrice e, grazie alle conoscenze della madre, all'et\u00e0 di 18 anni firm\u00f2 il suo primo contratto per lo \"spot\" pubblicitario di un deodorante.\nSi diplom\u00f2 al Bethel High School nel Connecticut nel 1979, dove venne eletta anche reginetta dell'anno. In seguito studi\u00f2 giornalismo all'universit\u00e0 del Connecticut per poi trasferirsi a quella di New York, dove contemporaneamente pot\u00e9 continuare a lavorare in alcuni \"spot\" televisivi. Il successo ottenuto con il lavoro le permise di abbandonare gli studi.\nCarriera.\nHa esordito al cinema nel 1981 con il film \"Ricche e famose\"; dopodich\u00e9, la Ryan interpret\u00f2 il ruolo di Betsy Stewart nella \"soap opera\" \"Cos\u00ec gira il mondo\" dal 1982 al 1984. In seguito a questa esperienza lavor\u00f2 in diversi film per la televisione, ed ebbe una parte nell'horror \"Amityville 3D\", fino a ottenere una parte nel film del 1986 \"Top Gun\", pellicola di grande successo. Ryan successivamente apparve in \"Terra promessa\", dove ottenne una \"nomination\" dalla Independent Spirit Awards. Quindi, Meg Ryan lavor\u00f2 in due film di media importanza \"D.O.A. - Cadavere in arrivo\" e \"Il presidio - Scena di un crimine\".\nIl successo definitivo per\u00f2 giunse nel 1989, quando le fu offerto il ruolo di Sally nella commedia brillante \"Harry, ti presento Sally...\", al fianco di Billy Crystal. Il film sbanc\u00f2 il botteghino, incassando solo negli Stati Uniti 90 milioni di dollari, e la sua interpretazione ottenne una \"nomination\" per il Golden Globe. La \"performance\" della Ryan nel film \u00e8 particolarmente ricordata per la scena in cui simula un rumoroso orgasmo in un ristorante. Dopo aver lavorato in \"The Doors\" e \"Doppia anima\", entrambi discreti successi al botteghino, Nora Ephron (la sceneggiatrice di \"Harry, ti presento Sally...\"), la volle nuovamente con s\u00e9 per il suo nuovo film: \"Insonnia d'amore\". Stavolta al suo fianco c'era Tom Hanks, con cui aveva gi\u00e0 lavorato nel non fortunatissimo \"Joe contro il vulcano\".\nIl film fu un successo planetario di critica e pubblico e riusc\u00ec a incassare 230 milioni di dollari in tutto il mondo e 125 milioni solo negli Stati Uniti. La \"performance\" diede alla Ryan la sua seconda candidatura al Golden Globe. Il grande successo ebbe per\u00f2 delle controindicazioni. In quegli anni infatti Meg Ryan venne soprannominata, con un malcelato disprezzo, \"La fidanzatina d'America\" dalla stampa specializzata, che evidentemente non la considerava in grado di andare oltre le commedie romantiche. Per cercare di togliersi di dosso l'etichetta di \"Fidanzatina d'America\" Meg Ryan lavor\u00f2 in \"Amarsi\", un film drammatico in cui interpretava il ruolo di un'alcolizzata. Il film venne accolto bene dalla critica e le valse la candidatura come miglior attrice protagonista allo Screen Actors Guild Awards, il prestigioso premio del sindacato degli attori.\nNegli anni successivi torn\u00f2 alla commedia con \"French Kiss\", che pur non ricevendo grandi consensi di critica ottenne buoni riscontri al botteghino e il meno fortunato \"Genio per amore\". Tra i ruoli drammatici si ricorda invece \"Il coraggio della verit\u00e0\", con Denzel Washington, che ottenne ottimi riscontri di critica e di pubblico. Meno fortunati invece \"Restoration\" e la commedia \"Innamorati cronici\" con Matthew Broderick. Nel 1997, l'attrice doppi\u00f2 la protagonista nel film di animazione \"Anastasia\". Nel 1998 recit\u00f2 a fianco di Nicolas Cage ne \"City of Angels - La citt\u00e0 degli angeli\". Il film divise la critica ma ottenne un grande successo al botteghino incassando 200 milioni di dollari in tutto il mondo e 80 solo negli Stati Uniti.\nSempre del 1998 \u00e8 \"C'\u00e8 posta per te\", la sua terza collaborazione con Tom Hanks e con la regia di Nora Ephron venne ricomposto il trio, che cinque anni prima aveva decretato il successo di \"Insonnia d'amore\". Il film fu promosso dalla critica ed ebbe un enorme successo al botteghino, con 250 milioni di dollari incassati in tutto il mondo e 115 milioni solo negli Stati Uniti. Per la sua \"performance\", particolarmente apprezzata, la Ryan ottenne la sua terza, e ad oggi ultima, candidatura al Golden Globe. Meno fortunato invece \"Bugie, baci, bambole e bastardi\" a fianco di Sean Penn e Kevin Spacey.\nDal 2000 le apparizioni dell'attrice si sono via via diradate. Nel 2000 collabor\u00f2 nuovamente con Nora Ephron nella commedia \"Avviso di chiamata\", dove recitava al fianco di Diane Keaton e Walter Matthau. Contrariamente alle precedenti collaborazioni tra Nora Ephron e Meg Ryan, stavolta il film fu stroncato dalla critica e si rivel\u00f2 un clamoroso fiasco al botteghino. Sempre nello stesso anno recit\u00f2 a fianco di Russell Crowe in \"Rapimento e riscatto\" di Taylor Hackford. Il film fece parlare pi\u00f9 per il \"flirt\" sul \"set\" tra i due protagonisti, secondo alcuni una delle cause della fine del matrimonio tra la Ryan e Dennis Quaid, che non per la \"performance\", decisamente deludente, al botteghino.\nRitorn\u00f2 alla commedia con \"Kate &amp; Leopold\" a fianco di Hugh Jackman che, con 75 milioni di dollari incassati nel mondo e 48 negli Stati Uniti, risult\u00f2 essere il maggior successo di Meg Ryan nel nuovo millennio. Negli anni successivi Meg Ryan tent\u00f2 ruoli pi\u00f9 adulti come nel \"thriller\" erotico \"In the Cut\", diretto da Jane Campion e in \"Against the Ropes\", in cui interpret\u00f2 la storica \"manager\" di boxe Jackie Kallen. Entrambe i film furono stroncati dalla critica e si rivelarono due clamorosi fiaschi al botteghino. Dopo una lunga pausa seguita al doppio fiasco di \"In the cut\" e \"Against the Ropes\", ritorn\u00f2 alla commedia nel 2007 con \"Il bacio che aspettavo\", a fianco di Adam Brody e Kristen Stewart.\nPochi mesi dopo fu tra le protagoniste di \"The Women\", \"remake\" di \"Donne\" di George Cukor, insieme a Eva Mendes e Annette Bening. Le due commedie ottennero un discreto successo al botteghino ma vennero stroncate dalla critica. Complessivamente il cambio di millennio non \u00e8 stato salutare per la carriera di Meg Ryan, che da dopo \"C'\u00e8 posta per te\" ha visto rapidamente scemare il consenso di critica e pubblico che l'avevano resa una delle icone di Hollywood negli anni novanta.\nVita privata.\nNel 1994 \u00e8 stata votata come una delle \"50 pi\u00f9 belle persone del mondo\" dalla rivista \"People\".\nSul set di \"Top Gun\" ha conosciuto l'attore Anthony Edwards con cui \u00e8 stata fidanzata per un anno fino a quando lei si fidanz\u00f2 con l'attore Dennis Quaid, conosciuto sul set di \"Salto nel buio\". Si sposarono il 14 febbraio del 1991; la Ryan accett\u00f2 di sposarlo solo se l'attore si fosse disintossicato da droga e alcol. La coppia ha avuto un figlio, Jack, nato il 24 aprile 1992, anche lui diventato attore. Divorziarono il 16 luglio 2001. Nel gennaio 2006 l'attrice ha adottato Daisy True, una bambina cinese di un anno. Nel gennaio 2011 ha iniziato una relazione con il cantante John Mellencamp, relazione che si \u00e8 conclusa nel 2014; i due si sono riavvicinati poi nel 2017.\nFilmografia.\nRegista.\nCinema\nDoppiatrici italiane.\nNelle versioni in italiano dei suoi film, Meg Ryan \u00e8 stata doppiata da:\nDa doppiatrice \u00e8 stata sostituita da:"}
{"id": "331276", "revid": "1463849", "url": "https://it.wikipedia.org/wiki?curid=331276", "title": "Andr\u00e9 Messager", "text": "Biografia.\nStudi\u00f2 alla scuola Niedermayer di Parigi sotto la guida di Eug\u00e8ne Gigout e Cl\u00e9ment Loret.\nNel 1874 ottenne il ruolo di organista nel coro (\"organiste du ch\u0153ur\") della chiesa di Saint-Sulpice, succedendo a Gabriel Faur\u00e9, dove rimase per sei anni.\nNel 1876 vinse la medaglia d'oro della Soci\u00e9t\u00e9 des Auteurs, Compositeurs et Editeurs de Musique con la sua Sinfonia in la maggiore. Il 20 gennaio 1878 ne diresse con successo la prima assoluta al Th\u00e9\u00e2tre du Ch\u00e2telet per i Concerts Colonne e il 4 settembre 1881 la Messe des p\u00eacheurs de Villerville scritta con Gabriel Faur\u00e9 a Villerville. Vinse ulteriori premi per le sue cantate \"Don Juan et Hayd\u00e9e\" e \"Prom\u00e9th\u00e9e encha\u00een\u00e9\", quest'ultima composta nel 1878 premiata nel 1881 con il secondo posto nel prestigioso \"Grand prix de la ville de Paris\". L'8 aprile 1882 suon\u00f2 il pianoforte nella prima assoluta di Trio per pianoforte, violino e violoncello in sol minore di Ernest Chausson alla Soci\u00e9t\u00e9 Nationale de Musique.\nNel 1883 completa l'opera comica \"Fran\u00e7ois les-bas-bleus\" di Firmin Bernicat che ebbe la prima l'8 novembre al Th\u00e9\u00e2tre des Folies-Dramatiques ed il successivo 15 dicembre suona al pianoforte nelle prima assolute di \"Trois valses romantiques\" per pianoforte a 4 mani di Emmanuel Chabrier con il compositore e di \"Trois valses romantiques\" per 2 pianoforti di Faur\u00e9 con il compositore nella Soci\u00e9t\u00e9 Nationale de Musique.\nIl 10 marzo 1884 va in scena la centotrentunesima recita di \"Fran\u00e7ois les-bas-bleus\" al Th\u00e9\u00e2tre des Folies-Dramatiques.\nNel 1885 cura la revisione dell'opera buffa \"Le petit Poucet\" di Laurent de Rill\u00e9 che diresse nella prima del 28 ottobre al Th\u00e9\u00e2tre de la Ga\u00eet\u00e9-Lyrique e che fino al 4 aprile 1886 arriva a 200 recite.\nScrisse soprattutto per il teatro, cimentandosi con successo nei generi del balletto (\"Les Deux Pigeons\" per il libretto di Henri de R\u00e9gnier, 18 ottobre 1886 con Louis M\u00e9rante al Palais Garnier di Parigi dove nel 1935 arriva alla centesima recita), dell'opera e dell'operetta.\nL'Op\u00e9ra-comique \"La fauvette du temple\" ha la prima assoluta il 17 novembre 1885 al Th\u00e9\u00e2tre des Folies-Dramatiques di Parigi arrivando a 150 recite. \nIl 1\u00ba gennaio l'operetta va in scena nella seconda versione diretta dal compositore.\nIn Italia \u00e8 conosciuta come \"La capinera del tempio\" ed il 14 maggio 1909 va in scena al Teatro Reinach di Parma la 275a rappresentazione italiana.\nIl 12 dicembre 1885 dirige la prima assoluta della sua opera comica \"La b\u00e9arnaise\" al Th\u00e9\u00e2tre des Bouffes-Parisiens che fino al 9 febbraio 1886 arriva a 66 recite.\nIl 6 aprile 1887 ebbe la prima l'opera comica \"Le bourgeois de Calais\" al Th\u00e9\u00e2tre des Folies-Dramatiques arrivando a 17 recite ed il 17 dicembre \"Fran\u00e7ois les-bas-bleus\" ebbe la prima al Th\u00e9\u00e2tre des Menus-Plaisirs.\nNel 1888 completa e revisiona l'opera comica \"Les premi\u00e8res armes de Louis XV\" di Bernicat che ebbe la prima assoluta il 16 febbraio al Th\u00e9\u00e2tre des Menus-Plaisirs ed il 26 dicembre ebbe la prima dell'operetta fiabesca \"Isoline\" per il libretto di Catulle Mend\u00e8s al Th\u00e9\u00e2tre de la Renaissance arrivando a 57 recite fino al 20 febbraio 1889.\nIl 18 dicembre 1889 ebbe la prima senza successo l'operetta \"Le mari de la reine\" diretta dal compositore al Th\u00e9\u00e2tre des Bouffes-Parisiens.\nDal 1898 al 1904 e dal 1919 al 1921 \u00e8 stato il direttore musicale del Th\u00e9\u00e2tre national de l'Op\u00e9ra-Comique dove nel 1900 diresse la prima assoluta di Louise (opera).\nIl 16 novembre 1897 \"Les p'tites Michu\" ha la prima assoluta al Th\u00e9\u00e2tre des Bouffes-Parisiens di Parigi arrivando a 150 recite ed il 29 aprile 1905 nel Regno Unito nella versione inglese \"The Little Michus\" va in scena con Willie Edouin, Lily Elsie ed Adeline Gen\u00e9e e nelle repliche con Henry Lytton al Daly's Theatre di Londra con 401 recite. Al Teatro Reinach di Parma va in scena il 20 marzo 1905.\nIl 10 dicembre 1898 \"V\u00e9ronique\" ha la prima assoluta con successo al Th\u00e9\u00e2tre des Bouffes-Parisiens, il 19 marzo 1900 come \"Brigitte\" al Theater an der Wien, il 5 maggio 1903 avviene la prima nel Regno Unito nel Coronet Theatre di Londra in francese, il 18 maggio 1904 all'Apollo Theatre di Londra in inglese con Hayden Coffin nelle repliche e raggiunge 495 recite ed il 5 febbraio 1906 al Her Majesty's Theatre di Dundee per la George Dance's Company. \n\"Veronica\" ha la prima al Teatro Reinach di Parma il 13 marzo 1905. All'Op\u00e9ra-Comique di Parigi ebbe la prima il 7 febbraio 1925 diretta da Albert Wolff.\nL'opera comica \"La Basoche\" ebbe la prima assoluta il 30 maggio 1890 con successo all'Op\u00e9ra-Comique arrivando a 50 recite fino al 20 dicembre, il 3 novembre 1891 (alla presenza del compositore) al 16 gennaio 1892 per Richard D'Oyly Carte al Palace Theatre di Londra, il 4 marzo 1893 al Teatro Regio di Torino nella traduzione di Ruggero Leoncavallo con Cesira Ferrani e va in scena al Teatro Reinach di Parma il 18 marzo 1905.\nIl 15 settembre 1891 avviene la prima assoluta delle musiche di scena \"H\u00e9l\u00e8ne\" al Th\u00e9\u00e2tre du Vaudeville, il 30 gennaio 1893 della commedia lirica \"Madame Chrysanth\u00e8me\" al Th\u00e9\u00e2tre de la Renaissance diretta dal compositore arrivando a 16 recite, il 22 dicembre successivo dell'operetta \"Miss Dollar\" al Nouveau-Th\u00e9\u00e2tre diretta dal compositore ed il 26 dicembre del balletto \"Amants \u00e9ternels\" al Th\u00e9\u00e2tre-Libre diretto dal compositore.\nIl 3 luglio 1894 ebbe la prima assoluta l'opera comica \"Mirette\" per la regia di D'Oyly Carte al Savoy Theatre di Londra.\nIl 6 ottobre va in scena la seconda versione con nuove liriche di Adrian Ross arrivando a 61 recite fino al 6 dicembre.\nCome direttore d'orchestra, nel 1902 diresse la prima esecuzione del \"Pell\u00e9as et M\u00e9lisande\" di Claude Debussy.\nDal 1908 al 1914 diresse il teatro dell'Op\u00e9ra National de Paris e dal 1908 al 1919 l'Orchestre de la Soci\u00e9t\u00e9 des Concerts du Conservatoire.\nNel 1923 venne nominato presidente della \"Soci\u00e9t\u00e9 des Auteurs et Compositeurs\".\n\"L'Amour Masqu\u00e9\" ha la prima assoluta al Th\u00e9\u00e2tre \u00c9douard VII di Parigi il 15 febbraio 1923 e nel Regno Unito ha avuto la premi\u00e8re nel 2005 al Festival Theatre di Edimburgo per l'Op\u00e9ra de Tours.\n\"Coups de roulis\" dopo la prima del 1928 a Parigi con Raimu va in scena nel 1953 al Grand Th\u00e9\u00e2tre di Ginevra.\nFu anche critico musicale.\n\"Isoline\" viene messa in scena al Th\u00e9\u00e2tre national de l'Op\u00e9ra-Comique nel 1958 diretta da Georges Pr\u00eatre per la regia di Jean-Pierre Ponnelle con Alain Vanzo. \n\"V\u00e9ronique\" \u00e8 andata in scena all'Op\u00e9ra national de Paris nel 1978 e nel 1980 diretta da Pierre Dervaux con Gino Quilico e nel 2008 al Th\u00e9\u00e2tre du Ch\u00e2telet di Parigi per la regia di Fanny Ardant."}
{"id": "331278", "revid": "7967", "url": "https://it.wikipedia.org/wiki?curid=331278", "title": "Vito d'Anna", "text": ""}
{"id": "331279", "revid": "78273", "url": "https://it.wikipedia.org/wiki?curid=331279", "title": "Gran Cavallo", "text": ""}
{"id": "331280", "revid": "174925", "url": "https://it.wikipedia.org/wiki?curid=331280", "title": "Teorema di Laplace", "text": "In matematica, in particolare in algebra lineare, il teorema di Laplace o sviluppo di Laplace, il cui nome \u00e8 dovuto a Pierre Simon Laplace, \u00e8 una formula che permette di calcolare il determinante di una matrice (quadrata) con un procedimento ricorsivo. Lo sviluppo pu\u00f2 essere eseguito per righe oppure per colonne. \nEnunciati.\nSi supponga di avere una matrice quadrata formula_1 di dimensione formula_2 e di elementi formula_3. Si definiscono:\nIl primo teorema di Laplace afferma che il determinante di una matrice quadrata formula_1 di ordine formula_2 \u00e8 pari alla somma dei prodotti degli elementi di una riga qualsiasi (o una colonna qualsiasi) per i rispettivi complementi algebrici. In formule:\nindicando con formula_7 la riga, con formula_8 la colonna e considerando formula_18.\nIl secondo teorema di Laplace afferma che \u00e8 sempre nulla la somma dei prodotti degli elementi di una riga (o colonna) per i complementi algebrici di un'altra riga (o colonna) della matrice stessa. In formule:\n(se formula_20 \u00e8 il primo teorema e il risultato \u00e8 diverso da zero).\nCon lo sviluppo di Laplace si pu\u00f2 verificare, per esempio, che il determinante di una matrice diagonale \u00e8 il prodotto dei valori sulla diagonale, che il determinante di una matrice triangolare \u00e8 ancora il prodotto dei valori sulla diagonale o che gli autovalori di una matrice triangolare sono gli elementi sulla diagonale.\nDimostrazione.\nPer provare che il determinante della matrice ottenuto operando con le righe e quello ottenuto operando con le colonne sono la stessa cosa basta ricordarsi formula_21. Fissato arbitrariamente formula_22 appartenente formula_23, la matrice ottenuta da formula_24 sostituendo alla sua formula_22-esima riga la formula_2-pla:\nformula_27\ndove l'elemento formula_28 compare nella formula_8-esima posizione. Da:\napplicando iterativamente le propriet\u00e0 4' e 4\" del determinante alla formula_22-esima riga di formula_24, si ottiene:\nDopo di che, non resta che provare che al variare di formula_8 in formula_35\nA tale scopo sia formula_36 la matrice ottenuta da formula_37 scambiando consecutivamente ogni riga, dalla riga formula_22 alla riga formula_39, con la sua successiva fino ad ottenere una matrice formula_40 con un formula_28 nel posto individuato dalla formula_22-esima riga e dalla formula_8-esima colonna, tutti gli altri elementi di tale riga siano formula_44 e tutti gli altri elementi della formula_8-esima colonna siano quelli di formula_24. in questo modo si \u00e8 isolato il minore formula_47.\nEssendo tale minore il minore formula_48 complementare di formula_49 in formula_24. Si osservi ora che se formula_51 indica il sottogruppo di formula_52 costituito dalla permutazione formula_53 appartenente a formula_52 tale che formula_55, l'applicazione che associa ad ogni formula_53 appartenente a formula_51 la sua restrizione a formula_58 definisce una biiezione tra formula_51 e formula_60 in cui corrispondenti permutazioni hanno lo stesso segno. Pertanto, posto formula_61, poich\u00e9 formula_62 e, per ogni s appartenente a formula_58, formula_64 si ottiene:\nPoich\u00e9 formula_36 \u00e8 ottenuta da formula_37 con formula_70 scambi di riga ed formula_71 scambi di colonna, dalla propriet\u00e0 2 del determinante si ha:\nformula_72\nCome volevasi dimostrare.\nEsempio di calcolo.\nSi voglia calcolare il determinante della seguente matrice quadrata del terzo ordine:"}
{"id": "331281", "revid": "287204", "url": "https://it.wikipedia.org/wiki?curid=331281", "title": "OpenMosix", "text": "In informatica openMosix era un gestore di cluster libero del tipo single-system image. Il gestore (il kernel Linux) \u00e8 in grado di gestire la migrazione dei processi (non dei Thread) da un nodo ad un altro in modo da bilanciare il carico di lavoro sui nodi del cluster (\"load balancing\").\nDescrizione.\nopenMosix funziona molto bene nel caso di programmi paralleli che effettuano intense operazioni di CPU. Il programma comprende una patch al kernel Linux per abilitare la migrazione dei processi e molte distribuzioni specializzate lo utilizzano. OpenMosix non ha un controllo centralizzato di tipo master/slave. Ogni nodo agisce come un sistema autonomo, le sue decisioni sono indipendenti e si basano su una conoscenza parziale degli altri nodi.\nA causa di numerosi problemi di sviluppo la versione stabile si \u00e8 arrestata al kernel linux 2.4.26. Il supporto per il kernel 2.6 non ha mai passato lo stadio sperimentale; questo impediva il corretto utilizzo con processori ad architettura a 64 bit quali l'AMD64. Era possibile installare openMosix su sistemi AMD64, ma solo grazie al fatto che questi ultimi sono al 100% compatibili con le CPU X86: per cui gli AMD64 sono visti come dei semplici X86: non si possono quindi sfruttare i registri a 64 bit e nemmeno le altre migliorie architetturali delle CPU AMD64.\nIl progetto venne iniziato da Moshe Bar il 10 febbraio 2002 per fornire una alternativa libera al gestore commerciale MOSIX (di cui \u00e8 un progetto fork).\nMoshe Bar il 15 luglio 2007 ha annunciato la fine del progetto openMosix a partire dal 1\u00ba marzo 2008. Si veda il sito ufficiale per maggiori dettagli (in lingua inglese).\nLiveCD.\nLiveCD GNU/Linux includenti openMosix:"}
{"id": "331285", "revid": "339392", "url": "https://it.wikipedia.org/wiki?curid=331285", "title": "Aya Sofya", "text": ""}
{"id": "331288", "revid": "712828", "url": "https://it.wikipedia.org/wiki?curid=331288", "title": "Bib Fortuna", "text": ""}
{"id": "331289", "revid": "287204", "url": "https://it.wikipedia.org/wiki?curid=331289", "title": "Komad Fortuna", "text": ""}
{"id": "331291", "revid": "32116", "url": "https://it.wikipedia.org/wiki?curid=331291", "title": "Jabba", "text": ""}
{"id": "331294", "revid": "2043648", "url": "https://it.wikipedia.org/wiki?curid=331294", "title": "La Pel\u00e9e", "text": "Il monte Pel\u00e9e, o La Pel\u00e9e, \u00e8 un vulcano della Martinica alto 1397\u00a0m, situato nella parte settentrionale dell'isola. \u00c8 famoso per la sua eruzione dell'8 maggio 1902 che distrusse la vicina citt\u00e0 di Saint-Pierre, causando 30.000 vittime.\nStoria.\nVenne descritto per la prima volta nel 1640 dagli inglesi come Bald Mountain, fu poi ribattezzato dai francesi col nome attuale, che significa \"la pelata\", a causa della sommit\u00e0 arida; secondo alcuni deriverebbe dal nome della dea hawaiana del fuoco \"Pele\".\nL'edificio vulcanico, situato nel capo nord-occidentale della Martinica, nella sua storia \u00e8 stato sottoposto a numerosi cicli di costruzione e distruzione e il cono attuale \u00e8 impostato in un'antica caldera occupata dal lago Etang des Palmistes, circondato da vari ulteriori pinnacoli craterici. Il pi\u00f9 importante era il cosiddetto Etang Sec (\"stagno secco\"), anch'esso occupato periodicamente da un lago, che diede origine alla celebre eruzione del 1902. Dalla ripida sommit\u00e0 si irradiano forre profonde che trasportano detriti alluvionali: la pi\u00f9 conosciuta era la Rivi\u00e8re Blanche che gioc\u00f2 un ruolo fondamentale nel 1902 e che era praticamente un canale diretto tra il cratere e il mare. La citt\u00e0 di Saint Pierre \u00e8 tutt'oggi situata circa un km pi\u00f9 a sud di questa.\nPrima del 1902 erano state segnalate solo due eruzioni, nel 1792 e nel 1851, che per\u00f2 furono deboli e produssero per lo pi\u00f9 ceneri. Una piccola fumarola venne osservata sul fondo dell'Etang Sec alcuni anni prima della fatale eruzione.\nEruzione del 1902.\nNonostante la relativa calma, il vulcano esplose con tutta la sua potenza nel 1902.\nDal mese di aprile erano cominciate emissioni quasi continue di ceneri, dapprima deboli poi sempre pi\u00f9 abbondanti, accompagnate da piccole scosse di terremoto; poi il 26 aprile fu la volta di esplosioni dal bacino dell'Etang Sec.\nDa allora l'eruzione fu in continuo crescendo con fitte piogge di ceneri e forte odore di zolfo, causando panico tra gli abitanti che cominciarono ad abbandonare la citt\u00e0, preoccupati dall'eventuale verificarsi di un terremoto. Ad essi si sostitu\u00ec una ingente massa di contadini provenienti dagli immediati dintorni, tanto da mantenere invariato il numero degli abitanti.\nA causa della fuga dei cittadini, ma soprattutto preoccupato per un eventuale depauperamento dell'elettorato per le elezioni del 10 maggio, il Governo fece pubblicare su un giornale locale un rassicurante articolo in cui si dichiarava: \"Il monte Pel\u00e9e non rappresenta pericolo per gli abitanti di Saint-Pierre, non pi\u00f9 di quanto lo sia il Vesuvio per i napoletani\". Per rassicurare la popolazione lo stesso Governatore con la moglie si rec\u00f2 a Saint Pierre la sera del 7 maggio ed entrambi rimasero vittime dell'eruzione. Alle 12 del 5 maggio, pochi giorni prima, una valanga incandescente lungo la Rivi\u00e8re Blanche aveva travolto e distrutto uno zuccherificio sulla spiaggia causando 30 morti ed un mini-tsunami che allag\u00f2, senza vittime, la parte bassa di Saint Pierre.\nIl mattino dell'8 maggio alle 7:50 una forte esplosione distrusse in parte la montagna sprigionando una nube ardente che, a causa dell'alta temperatura dei gas (circa 1000 gradi) e della viscosit\u00e0 della lava, precipit\u00f2 verso il mare alla velocit\u00e0 di un centinaio di chilometri orari. In due minuti la nube travolse Saint-Pierre, distruggendola completamente e lasciando in piedi solo pochi muri, perlopi\u00f9 paralleli alla direzione della raffica incandescente. La maggior parte dei 30.000 abitanti mor\u00ec per carbonizzazione istantanea, data la temperatura del flusso piroclastico.\nCi furono quattro soli sopravvissuti. Un prigioniero di colore di nome Auguste Ciparis si salv\u00f2 poich\u00e9 incarcerato in una cella sotterranea, fu ritrovato gravemente ustionato tre giorni dopo dai soccorritori che udirono le sue urla, fu curato e pass\u00f2 il resto della sua vita con il circo Barnum, diventando noto come \"Il prigioniero di Saint-Pierre\". Un calzolaio, Le\u00f2n Comp\u00e8re-Leandre anche lui gravemente ustionato, riusc\u00ec a correre fino alla vicina Fonds-Saint Denis. Una bambinaia e la sua bambina, passeggere di una nave attraccata nella baia, la cui padrona insieme ad altri due figli erano morte davanti ai loro occhi. Anche parte dell'equipaggio e dei passeggeri della medesima e di un'altra nave si salvarono.\nSi scopr\u00ec poi, studiando a fondo il fenomeno, che la causa della violenta eruzione era stata la cupola di ristagno che occludeva il cratere: infatti essendo troppo resistente alla pressione dei gas, questi ultimi si aprirono una via laterale sui fianchi della Pel\u00e9e causando la nube ardente.\nGiovanni Pascoli dedic\u00f2 all'eruzione l'ode \"\".\nLa Spina.\nDopo l'eruzione dell'8 maggio il monte Pel\u00e9e continu\u00f2 l'attivit\u00e0 fino agli inizi del 1904, quando nel cratere si form\u00f2 un duomo lavico. Questa struttura si era cominciata a formare gi\u00e0 nella primavera dell'anno precedente, ma a causa della scarsa solidit\u00e0 era stata pi\u00f9 volte distrutta dalle esplosioni. In un punto dove questo si era dimostrato pi\u00f9 resistente la lava assai viscosa, subendo la pressione del magma sottostante, cominci\u00f2 ad innalzarsi in verticale creando tra febbraio e giugno del 1903 un pinnacolo detto Torre o Spina di Pel\u00e9e, che in poco tempo crebbe fino a toccare i 330\u00a0m d'altezza. \u00c8 stato poi distrutto da esplosioni successive nel dicembre dello stesso anno.\nUlteriori attivit\u00e0 e stato odierno.\nDopo l'attivit\u00e0 del 1902 - 1903 il monte Pel\u00e9e ritorn\u00f2 in attivit\u00e0 nel 1929 - 1932. Saint-Pierre, che era stata ricostruita e contava circa 2000 abitanti, fu prontamente evacuata, evitando cos\u00ec perdite di vite umane. L'eruzione fu simile alla precedente, anche se con intensit\u00e0 minore. Furono prodotte numerose nubi ardenti che precipitarono in mare e verso la fine del 1931 cominci\u00f2 a formarsi il duomo lavico che in parte esiste tuttora.\nFrank Alvord Perret, noto vulcanologo statunitense, segu\u00ec costantemente l'eruzione e fu protagonista di un eroico quanto per lui fortunoso evento: rinchiuso in una baracca con una nube ardente in avanzamento e piuttosto che fuggire volle restare sul posto dopo aver serrato ogni fessura. Rimase in vita, anche se svenne a causa dell'elevatissima temperatura, e fu il primo a poter descrivere una nube ardente dal suo interno ponendo le preziose basi per le ricerche successive. Tra l'altro, constat\u00f2 che il monte Pel\u00e9e necessitava di un attento monitoraggio: fu cos\u00ec costruito l'Osservatorio della Martinica nel paese di Fonds-Saint Denis, attivissimo tuttora.\nIl monte Pel\u00e9e, sebbene sia attualmente in fase di semi-quiescenza, \u00e8 strettamente sorvegliato siccome un'eruzione come quella del 1902 \u00e8 possibile. Saint-Pierre \u00e8 oggi ridiventata una florida citt\u00e0 turistica con circa 6000 abitanti e vi si possono ancora trovare le rovine della citt\u00e0 distrutta. Inoltre un Museo locale raccoglie abbondante materiale sull'eruzione e l'attivit\u00e0 del monte Pel\u00e9e.\nDal monte il noto geologo Alfred Lacroix trasse il nome, classificando i tipi di eruzioni vulcaniche, del \"Tipo Peleano\", le cui caratteristiche sono quelle dell'eruzione del 1902."}
{"id": "331297", "revid": "287204", "url": "https://it.wikipedia.org/wiki?curid=331297", "title": "Gabriel Cichero", "text": "Biografia.\nIl padre Mauro (morto a inizio 2019) disput\u00f2 le Olimpiadi di Mosca con la nazionale venezuelana, mentre il fratello maggiore Alejandro ha vestito la maglia della nazionale insieme con Gabriel.\nPossiede il passaporto italiano.\nCaratteristiche tecniche.\nNasce come terzino sinistro, ma molto spesso viene utilizzato anche come terzino fluidificante, mancino di piede. Occasionalmente ha giocato anche come difensore centrale.\nCarriera.\nClub.\nDopo quattro stagioni disputate nella massima serie uruguaiana con i Montevideo Wanderers (per un totale di 34 presenze e 1 gol) \u00e8 stato prelevato in prestito dal Lecce a gennaio 2006, nella sessione invernale del calciomercato. Con la formazione italiana ha esordito in Serie A contro il Cagliari (primo calciatore di nazionalit\u00e0 venezuelana, se si esclude il caso particolare di Massimo Margiotta) e ha collezionato 4 presenze in campionato. Alla fine della stagione \u00e8 rientrato in Uruguay e nel 2007 si \u00e8 trasferito al Vihren Sandanski, nel campionato bulgaro. In seguito ha giocato con Deportivo Italia e New York Red Bulls. Nel 2008 ha militato nel Caracas in prestito, e nella stagione 2010-2011 ha giocato in prestito nel Newell's Old Boys.\nIl 1\u00ba agosto 2011 si trasferisce in Ligue 1, ai francesi del Lens. Dopo sole 8 presenze in Ligue 2, torna al club di Caracas il 25 gennaio 2012.\nNazionale.\nDopo avere giocato 4 gare con la selezione Under-20 (con cui ha disputato il campionato sudamericano di categoria nel 2003), ha esordito in Nazionale maggiore il 21 dicembre 2004 nell'amichevole persa 0-1 contro il Guatemala. Segna la sua prima rete con la \"Vinotinto\" in un'amichevole persa 5-2 il 30 aprile 2008 contro la Colombia.\nConvocato per la Copa Am\u00e9rica 2011, il 17 luglio con la maglia del Venezuela realizza la rete del 2-1 nella sfida contro il Cile che vale ai venezuelani la prima qualificazione della storia alle semifinali di Coppa America. In semifinale i venezuelani hanno perso ai rigori contro il Paraguay.\nSuccessivamente disputa pure la Copa Am\u00e9rica 2015."}
{"id": "331299", "revid": "113759200", "url": "https://it.wikipedia.org/wiki?curid=331299", "title": "Single-system image", "text": "In informatica Single-system image (in sigla SSI) \u00e8 una forma di calcolo distribuito che utilizza una interfaccia comune per la gestione delle risorse. SSI permette al programmatore di utilizzare il cluster come fosse un singolo sistema. Questa tipologia di programmazione pu\u00f2 essere utilizzata anche da database distribuiti, da file system distribuiti ecc. In questa forma di calcolo distribuito il sistema operativo \u00e8 distribuito sui vari nodi di calcolo. \nQuesti sono progetti che utilizzano il Single System image:"}
{"id": "331300", "revid": "76963", "url": "https://it.wikipedia.org/wiki?curid=331300", "title": "John Adams (compositore)", "text": "Biografia.\nLaureato a Harvard, dov'era gi\u00e0 attivo come clarinettista e direttore d'orchestra, si perfeziona successivamente in composizione con Leon Kirchner, David Del Tredici e Roger Sessions.\nFra il 1972 ed il 1983 ha insegnato al conservatorio di San Francisco.\nNel 2003 gli \u00e8 stato assegnato il Premio Pulitzer. John Adams \u00e8 anche membro dell'American Academy of Arts and Letters.\nAttualmente \u00e8 compositore \"in residence\" alla Carnegie Hall, ma mantiene anche un'intensa attivit\u00e0 come direttore d'orchestra con un repertorio che spazia da Claude Debussy, Igor' F\u00ebdorovi\u010d Stravinskij, B\u00e9la Bart\u00f3k e Maurice Ravel a Frank Zappa, Charles Ives, Steve Reich, Philip Glass, George Benjamin, Roberto Carnevale e Duke Ellington, oltre naturalmente alla propria musica.\nNel 2019 ha ricevuto il Premio Erasmo alla carriera."}
{"id": "331302", "revid": "4327", "url": "https://it.wikipedia.org/wiki?curid=331302", "title": "Marmo lunense", "text": ""}
{"id": "331304", "revid": "599013", "url": "https://it.wikipedia.org/wiki?curid=331304", "title": "Alessandro Camisa", "text": "Biografia.\n\u00c8 cugino dell'attaccante della nazionale italiana Graziano Pell\u00e8, suo compagno ai tempi delle giovanili nel Copertino e nel Lecce.\nCaratteristiche tecniche.\nRicopre il ruolo di difensore centrale.\nCarriera.\nClub.\nInizi al Lecce e prestito alla Sambenedettese.\nDopo aver mosso i primi passi nel Copertino, \u00e8 cresciuto nel Lecce, dove ha fatto tutta la trafila nel settore giovanile. Con i giallorossi, \u00e8 stato capitano della primavera guidata dall'ex giocatore del Lecce Roberto Rizzo. Vince il Campionato Primavera per due stagioni consecutive (sempre contro l'Inter, sconfitta a Siena e Fano) oltre ad una Coppa Italia ed una Supercoppa.\nHa esordito in Serie A nella stagione 2004-2005 il 24 aprile 2005, mandato in campo dall'allenatore Zeman in Livorno-Lecce 1-0. Nella stagione successiva, con l'arrivo sulla panchina della squadra salentina di Roberto Rizzo, l'allenatore che lo aveva valorizzato nella formazione Primavera della squadra, ha trovato discreto spazio come titolare, disputando altre 8 gare in Serie A. Nella stagione seguente i giallorossi sono in Serie B, in seguito alla retrocessione. Camisa raccoglie solo 2 presenze, di cui una in Coppa Italia.\nAlla fine della sua prima esperienza con il Lecce totalizza 11 presenze di cui 9 in massima serie.\nNel 2007 \u00e8 ceduto in prestito alla , con cui disputa 25 gare in Serie C1.\nVarese.\nNell'estate 2008 rescinde il suo contratto con il Lecce e il 13 agosto si accasa al , in Seconda Divisione Pro, in compropriet\u00e0 con l'AlbinoLeffe. Al termine della stagione, in cui disputa in totale 35 partite tra campionato e Coppa Italia risultando tra i migliori difensori della squadra biancorossa, la compartecipazione con i bergamaschi viene riscattata a costo zero.\nIn quattro stagioni con il club lombardo, totalizza 116 presenze.\nVicenza.\nIl 24 agosto 2012 firma un contratto biennale con il , dopo che la societ\u00e0 ha ottenuto la riammissione in Serie B al posto del Lecce.\nNella stagione 2013-2014 Camisa viene nominato vice capitano. Realizza il suo primo gol in maglia biancorossa il 6 ottobre 2013, al Menti, nell'1-1 contro la Virtus Entella. Il secondo e ultimo gol arriva invece il 3 novembre, nella gara casalinga contro il S\u00fcdtirol terminata 3-1 per i padroni di casa. Il Vicenza termina la stagione di Lega Pro al 5\u00ba posto, eliminato ai quarti di finale dei play-off dal , ai rigori. Il primo dei cinque tiri dal dischetto dei veneti \u00e8 trasformato in gol da Camisa. Il difensore conclude il campionato con 30 presenze (di cui 27 in totale) e 2 gol.\nIn seguito al ritiro di Tiribocchi, Camisa viene ufficialmente nominato nuovo capitano del Vicenza per la stagione di Serie B. Sceglie il 26 come numero di maglia. I biancorossi terminano la stagione al terzo posto, eliminati in seguito ai play-off. Conclude la sua ultima stagione al Vicenza con 26 partite.\nIn tre stagioni a Vicenza mette insieme 90 presenze e 2 gol.\nRitorno al Lecce.\nIl 31 agosto 2015 ritorna, dopo 8 anni, a titolo definitivo al Lecce, con cui aveva gi\u00e0 militato dal 2004 al 2007. Il difensore salentino firma con il club giallorosso un contratto biennale. Nel campionato di Lega Pro 2015-2016 ottiene 14 presenze. Con l'arrivo dell'allenatore Pasquale Padalino sulla panchina dei giallorossi, nell'estate 2016 finisce ai margini della squadra. Il 19 settembre rescinde consensualmente il proprio contratto con il club salentino.\nNard\u00f2 e ritiro.\nIl 20 settembre 2016 si accorda con il , di cui \u00e8 per una stagione difensore e tecnico delle giovanili.\nConclusa l'attivit\u00e0 agonistica, nel luglio 2017 diviene coordinatore tecnico della Scuola Calcio Asd Novoli.\nStatistiche.\nPresenze e reti nei club.\n\"Statistiche aggiornate al 1\u00ba settembre 2016.\""}
{"id": "331312", "revid": "125827939", "url": "https://it.wikipedia.org/wiki?curid=331312", "title": "Polisportiva Brescello", "text": "La Polisportiva Brescello Associazione Dilettantistica, meglio conosciuta come Brescello, \u00e8 una societ\u00e0 calcistica italiana con sede a Brescello, in provincia di Reggio nell'Emilia. Il sodalizio \u00e8 nato nel 2005, dopo il fallimento finanziario del precedente club cittadino fondato nel 1966, e della cui tradizione calcistica cittadina si fa portatore. La squadra ha raggiunto come massimo livello la Serie C1, terza divisione calcistica italiana, nella quale vi ha militato per sei stagioni, ottenendo come miglior risultato un secondo posto. I colori sociali sono il giallo e il blu. Disputa le partite di casa allo stadio Giovanni Morelli. Nella stagione 2019-2020 milita in Promozione.\nStoria.\nLa societ\u00e0 Unione Sportiva Brescello nasce nel 1966 con lo sponsor \"Mingori\" ove nel 1975 vince il campionato di Prima Categoria approdando in Promozione. Alla fine degli anni 1970 subentra lo sponsor \"Immergas\" che sar\u00e0 l'artefice dei momenti di gloria verso la met\u00e0 degli anni novanta centrando una doppia promozione dai Dilettanti alla Serie C1, tra il 1993 e 1995 restandoci per 6 stagioni, dal 1995 al 2001 (miglior risultato: 2\u00ba posto nel 1996-1997); sfiorando addirittura la Serie B nel 2000, ma perdendola all'ultimo minuto pareggiando per 1-1 nella storica finale dei play-off, giocata sul campo neutro di Verona (Stadio Bentegodi) contro il Cittadella.\nNello stesso periodo, precisamente a settembre 1997, la squadra gioc\u00f2 un doppio storico confronto contro la campione d'Italia nei sedicesimi di finale della Coppa Italia 1997-1998, pareggiando per 1-1 la gara in casa, giocata allo Stadio Giglio di Reggio Emilia per motivi di ordine pubblico, quando in panchina sedeva Giancarlo D'Astoli.\nDurante la permanenza in Serie C1 la squadra ha disputato per diverse stagioni le proprie partite casalinghe allo storico Stadio Mirabello di Reggio Emilia (10.000 posti). Hanno militato nella formazione giallobl\u00f9 giocatori del calibro di Simone Inzaghi, Riccardo Zampagna e Dario Morello.\nPer due stagioni, inoltre, i giallobl\u00f9 disputarono anche il derby contro la , guadagnandosi gli applausi e il rispetto dei \"cugini\" granata.\nSuccessivamente, il Brescello in cinque anni retrocesse dalla Serie C1 alla Serie C2 (rimanendovi dal 2001 al 2003, con un'altra finale play-off persa contro la nel 2002), fino al campionato di Eccellenza, il che segn\u00f2 la fine per la compagine rivierasca.\nDalla scomparsa alla rinascita.\nNel corso dell'estate del 2005, poi, la societ\u00e0 viene dichiarata fallita e al Brescello tocca ripartire dal campionato provinciale di Terza Categoria, assumendo denominazione di \"Polisportiva Brescello\" ove nella stagione 2005/2006 con lo sponsor \"Fracm\" il sodalizio s'iscrisse al campionato di calcio di Terza Categoria, terminando il campionato con la promozione in Seconda Categoria seguita il 25 marzo 2007, al termine di una stagione entusiasmante, una seconda promozione consecutiva in Prima Categoria.\nNella stagione 2009-2010 con lo sponsor \"Cagna &amp; Benelli\" viene ripescata in Promozione Emilia-Romagna, rimanendovi fino al termine della stagione 2014-2015 quando, grazie a un ripescaggio, viene ammessa in Eccellenza, rimanendovi per\u00f2 solo una stagione.\nDa allora la squadra milita nel campionato di promozione.\nStrutture.\nStadio.\nDisputa le sue partite interne presso lo stadio comunale di Brescello intitolato a Giovanni Morelli, la cui capienza \u00e8 di circa 4.000 posti."}
{"id": "331313", "revid": "2084373", "url": "https://it.wikipedia.org/wiki?curid=331313", "title": "Albi a striscia di Tex", "text": "Elenco delle pubblicazioni uscite settimanalmente nelle edicole dal 30 settembre 1948 al 5 giugno 1967 per un totale di 973 numeri in formato a strisce (16,5 X 8\u00a0cm con un numero di pagine variabile da 32 a 80 in bianco e nero) del fumetto Tex, ideato da Gian Luigi Bonelli ed edito prima dalle Edizioni Audace e poi dalle Edizioni Araldo entrambe denominazioni precedenti di quella che oggi \u00e8 nota come Sergio Bonelli Editore. Le storie date alle stampe nel formato a strisce sono state riproposte negli albi della cosiddetta \"2\u00aa serie gigante\" (dal n. 1 al n. 96).\nLe copertine sono state tutte realizzate da Aurelio Galleppini (Galep). Fin dalla seconda serie Galleppini viene coadiuvato da altri professionisti; che, col tempo, hanno cominciato a occuparsi anche della realizzazione degli sfondi e dei personaggi lasciando a Galep i \"primi piani\" e infine illustreranno interi episodi. Inizier\u00e0 in questo modo a formarsi lo staff degli \"storici\" disegnatori del ranger.\nLe sceneggiature e i soggetti sono tutti opera di Gian Luigi Bonelli.\nLe strisce vengono raggruppate per \"serie\" (complessivamente ne sono state pubblicate 36) e per episodi di cui le strisce fanno parte. Il numero di pagine per albo varia dalle iniziali 32 alle 80 degli albi a partire dalla serie Nebraska. Nella terza serie \u00e8 stata pubblicata, inoltre, con modalit\u00e0 insolite, la storia \"La banda del Campesino\". \nNel 2021 un'iniziativa tra la Bonelli e il Corriere della Sera e la Gazzetta dello Sport riporta in edicola le strisce fino alla 4\u00b0 serie in versione anastatica, prive degli interventi attuati negli anni che avevano modificato testi e disegni. A corredo viene pubblicata una nuova storia nello stesso formato, la prima dal 1967."}
{"id": "331315", "revid": "1718925", "url": "https://it.wikipedia.org/wiki?curid=331315", "title": "Camilo Jos\u00e9 Cela", "text": "Biografia.\nCela nacque a Padr\u00f3n, in Galizia, l'11 maggio 1916 da padre gallego, Camilo Crisanto Cela y Fern\u00e1ndez, e da madre spagnola di origini inglesi ed italiane, Camila Emanuela Trulock y Bertorini. Inizi\u00f2 gli studi di Medicina nell'Universit\u00e0 Complutense e contemporaneamente partecip\u00f2 ad alcune lezioni di Lettere e Filosofia all'Universit\u00e0 di Madrid. Combatt\u00e9 nella Guerra civile spagnola dalla parte nazionalista, fu ferito al fronte e ricoverato in ospedale. Una volta terminata la guerra si dedic\u00f2 al giornalismo e fece diversi lavori di carattere burocratico. Si spos\u00f2 nel 1944 con Mar\u00eda del Rosario Conde Picavea con la quale, due anni dopo, ebbe suo figlio Camilo Jos\u00e9.\nIn mezzo ad un panorama caratterizzato dall'abbondanza di romanzi di scarsa capacit\u00e0 rinnovatrice, nel 1942 esce un libro di Cela di singolare importanza letteraria: \"La famiglia di Pascual Duarte\" (\"La familia de Pascual Duarte\"). Nel 1943 esce \"Pabell\u00f3n de reposo\", insieme di monologhi di tubercolosi in un sanatorio, in cui approfondisce la linea esistenzialista, che ne \"La famiglia di Pascual Duarte\" si era manifestata nella caratterizzazione della vita come qualcosa di assurdo. Nel 1948 pubblica \"Viaje a la Alcarria\" in cui descriveva, bench\u00e9 senza eccessiva crudezza, un mondo rurale arretrato e marginale, somigliante a quello de \"La famiglia di Pascual Duarte\".\n\"L'alveare\" (\"la Colmena\"), l'opera pi\u00f9 importante di Cela, inaugura il realismo sociale degli anni cinquanta. Verr\u00e0 pubblicato nel 1951 a Buenos Aires, dato che la censura aveva proibito la sua pubblicazione in Spagna a causa di alcuni passaggi erotici. Sempre inquieto e desideroso di trovare nuovi sentieri narrativi, il suo successivo romanzo, \"Mrs. Caldwell habla con su hijo\" (1953), si allontana dal realismo per immergersi nella mente di una pazza che dialoga con suo figlio morto. Dopo una lunga parentesi, nel 1969 pubblica \"San Camilo 1936\", romanzo sperimentale che, mediante un unico monologo interiore, offre una descrizione surrealista e \"esperpentica\" del primo giorno della guerra civile in un bordello di Madrid.\nFu nominato senatore per designazione reale nelle Cortes del 1977. La sua esperienza come senatore si concluse nel 1979 con la convocazione di nuove elezioni generali. Nel 1989 gli viene conferito il Premio Nobel per la letteratura, riconoscimento per il quale era stato proposto sin dal 1982. Le motivazioni sono: \"per una prosa ricca ed intensa, che con la piet\u00e0 trattenuta forma una visione mutevole della vulnerabilit\u00e0 dell'uomo\".\nTra le sue ultime opere spiccano \"Mazurca para dos muertos\" (1983), romanzo ambientato in Galizia, e \"Cristo versus Arizona\" (1994), che continua la sua linea fortemente sperimentale. La sua ultima opera \u00e8 \"Madera de boj\" che racconta la vita dei pescatori della Costa de la Muerte. La \"Cruz de San Andr\u00e9s\" (1994) gli ha valso il Premio Planeta. Muore il 17 gennaio 2002 alla et\u00e0 di 86 anni.\nPoetica e stile.\nCela possiede una visione pessimista della vita e quindi un concetto negativo del mondo (riprende in questo P\u00edo Baroja). Nelle sue opere domina un tono crudele ed amaro. Le sue opere presentano una grande variet\u00e0: oltre ai romanzi, scrive una raccolta di poesie (\"Pisando la dudosa luz del dia\"), vari racconti, libri di viaggio e gli \"Apuntes carpetovet\u00f3nicos\", composizioni in prosa molto brevi, quasi dei \"fotogramma\" letterari.\nIn tutte le sue opere Cela presenta uno spaccato della realt\u00e0 per\u00f2 con deformazioni espressionistiche. Per questa caratteristica appare in stretta correlazione con le \"greguerias\" di Ram\u00f3n G\u00f3mez de la Serna e l\"'esperpento\" di Valle-Incl\u00e1n. Il suo stile \u00e8 incentrato sull'obiettivit\u00e0: il narratore infatti tende a sparire. Cela per\u00f2 non \u00e8 un realista estremo, fa una rappresentazione del reale deformata dall'espressionismo."}
{"id": "331316", "revid": "106908", "url": "https://it.wikipedia.org/wiki?curid=331316", "title": "Cela", "text": ""}
{"id": "331319", "revid": "718859", "url": "https://it.wikipedia.org/wiki?curid=331319", "title": "Marcia nel fango", "text": "La Marcia nel fango (\"Mud March\") fu un tentativo fallito di condurre un'offensiva invernale nel gennaio 1863 da parte del maggior generale Ambrose Burnside nel corso della Guerra civile americana.\nIn seguito alla sua disfatta nel corso della battaglia di Fredericksburg nel dicembre 1862, Burnside disperava di risollevare la sua reputazione e il morale della sua Armata del Potomac. Pianific\u00f2 cos\u00ec di attraversare a sorpresa il fiume Rappahannock a sud di Fredericksburg (Virginia) il 1\u00ba gennaio 1863, per piombare sul fianco di Robert E. Lee.\nAllo stesso tempo la cavalleria dell'esercito unionista avrebbe dovuto attraversare il Rappahannock al Kelly's Ford (il guado di Kelly), 20 miglia a nord, e colpire da meridione le retrovie di Lee, distruggendo le sue linee di rifornimento.\nIl Presidente degli Stati Uniti d'America Abraham Lincoln seppe del piano tramite alcuni sbadati ufficiali dello \"staff\" di Burnside e lo blocc\u00f2, sostenendo che esso era troppo rischioso Cos\u00ec Burnside rivide il suo piano, ma mut\u00f2 la sequenza originaria. Invece di attraversare il Rappahannock a sud di Fredericksburg, pianific\u00f2 di muovere a monte della citt\u00e0 e di attraversare il fiume al Kelly's Ford.\nIl movimento d'attacco cominci\u00f2 il 20 gennaio 1863, con un tempo mite fuori stagione. Quella sera cominci\u00f2 a piovere in modo insistente proseguendo per due giorni, inzuppando le strade non pavimentate e lasciandole in uno stato fangoso tale che ci si affondava fino a met\u00e0 ginocchio. Dopo essersi sforzato per due giorni di muovere le truppe, i carriaggi e i pezzi d'artiglieria, Burnside si arrese alle obiezioni dei suoi subordinati e con riluttanza ordin\u00f2 al suo esercito di riguadagnare la base nei pressi di Fredericksburg.\nLa Marcia nel fango costitu\u00ec l'azione finale di Burnside al comando dell'Armata del Potomac. Lincoln lo sostitu\u00ec con il maggior generale Joseph Hooker il 26 gennaio 1863."}
{"id": "331321", "revid": "125723643", "url": "https://it.wikipedia.org/wiki?curid=331321", "title": "Gruppo Sportivo Bagnolese", "text": "Il Gruppo Sportivo Bagnolese A.S.D., meglio conosciuta come Bagnolese, \u00e8 una societ\u00e0 calcistica di Bagnolo in Piano in Provincia di Reggio Emilia, venne fondata nel 1914. Disputa le sue gare interne presso lo Stadio Comunale\" Fratelli Campari\". Attualmente milita nel girone D della Serie D.\nStoria.\nLa Bagnolese vanta parecchie apparizioni in Serie D e nelle categorie interregionali e locali. Nella stagione 2009/10 termina al primo posto il campionato di Eccellenza a pari punti con la Virtus Pavullese, si rende necessaria la disputa di uno spareggio sul campo neutro di Crevalcore, che i rossoblu vincono con una rete del bomber Greco, ci\u00f2 le consente di disputare il campionato di Serie D. Nella Serie D 2010-2011 arriva al terzo posto in campionato, perdendo la semifinale play-off con la Virtus Castelfranco. Nella stagione 2012-2013 la Bagnolese, al termine di un campionato tribolato, retrocede nuovamente in Eccellenza"}
{"id": "331323", "revid": "1305772", "url": "https://it.wikipedia.org/wiki?curid=331323", "title": "Cyclops64", "text": "Cyclops64 (conosciuto ufficialmente come Blue Gene/C) \u00e8 un supercomputer basato su architettura cellulare sviluppato da IBM. Il progetto Cyclops64 punta a creare il primo \"supercomputer in un chip\".\nStoria.\nCyclops64 fa parte del progetto Blue Gene e fa parte della nuova generazione di supercomputer. Il progetto \u00e8 stato avviato come risposta all'annunciata costruzione dell'Earth Simulator da parte del Giappone.\nCyclops64 \u00e8 un progetto congiunto del Department of Defense Statunitense, delle societ\u00e0 (IBM in particolare) e delle Universit\u00e0.\nL'architettura ha vinto il Cray award, il premio \u00e8 stato ritirato da Monty Denneau il progettista capo.\nArchitettura.\nOgni chip Cyclops64 contiene 80 CPU custom a 64 bit. Ogni processore sar\u00e0 dotato di due unit\u00e0 indipendenti in grado di eseguire un thread, ogni unita per i thread avr\u00e0 due unit\u00e0 per i numeri interi e due unit\u00e0 in virgola mobile.\nIl processore sar\u00e0 collegato con 96 porte, e 7 crossbar switch non bloccanti a 7 livelli.\nTeoricamente ogni chip Cyclops64 \u00e8 in grado di generare 80 Gigaflops (assumendo un flusso continuo di istruzioni che saturino le unit\u00e0 di calcolo). Il sistema completo (consistente in 80 core per processore, 4 processori per scheda, 48 schede per armadio e 72 armadi) dovrebbe contenere 1.105.920 core in grado di eseguire 2.211.840 thread concorrenti.\nSoftware.\nCyclops64 sposta molti dei problemi usualmente riservati all'hardware sui programmatori. Un funzionamento efficiente del Cyclops64 richiede programmi con un numero molto elevato di thread. Una cattiva programmazione sicuramente influirebbe negativamente sulle prestazioni del sistema ma al momento stimare quanto questo influisca effettivamente \u00e8 difficile.\nSi presume che il sistema supporter\u00e0 TinyThreads (una libreria per la gestione dei thread sviluppata internamente dalla University of Delaware) e i POSIX Threads.\nProgetto e produzione.\nTest di verifica e sviluppo del software sono affidati alla University of Delaware."}
{"id": "331324", "revid": "1543377", "url": "https://it.wikipedia.org/wiki?curid=331324", "title": "Emanuele Mignone", "text": "Biografia.\nNacque a Cavatore dal padre Guido, sindaco del paese, e dalla di lui prima moglie Adelaide Galliano, che lo lasci\u00f2 orfano ad un solo anno di et\u00e0.\nEntrato giovinetto nel seminario diocesano, fu ordinato sacerdote il 14 luglio 1887.\nDopo alcuni anni fu nominato parroco di Ovada, ove lasci\u00f2 un ricordo vivissimo, tanto che i parrocchiani continuarono, anche da lontano, a consultarlo sui pi\u00f9 svariati problemi. Il 29 aprile 1909 papa Pio X lo promosse vescovo di Volterra, ricevendo la consacrazione episcopale il 29 giugno successivo. Il 18 dicembre 1919 papa Benedetto XV lo trasfer\u00ec ad Arezzo. L'ingresso solenne in diocesi avvenne il 24 aprile 1920.\nIl periodo storico in cui si trov\u00f2 ad esercitare il suo ministero fu tra i pi\u00f9 travagliati: il duro primo dopoguerra, l'avvento del fascismo, la seconda guerra mondiale, la ricostruzione e la rivoluzione economica dopo il 1950.\nFece fronte ad ogni circostanza con fermezza e intelligenza: nei primi anni del fascismo dovette difendere i propri sacerdoti dalle vessazioni delle squadracce fasciste indirizzando le proprie proteste direttamente a Mussolini.\nDurante la guerra fu l'unica autorit\u00e0 che rimase sempre in citt\u00e0. Giorgio Spini, che fu fra i primi ad entrare ad Arezzo insieme ai soldati anglo-americani, lo incontr\u00f2 nella piazza del Duomo e riport\u00f2 in un suo scritto di essere rimasto colpito dal suo coraggio.\nDopo la guerra, con l'aumentare dell'et\u00e0, venne meno la sua salute ma continu\u00f2 a guidare la diocesi perfino dal letto dell'ospedale.\nRiconoscimenti.\nSubito dopo la fine della seconda guerra mondiale, il 6 marzo 1946, l'allora sindaco Antonio Curina gli concesse la cittadinanza onoraria.\nGenealogia episcopale.\nLa genealogia episcopale \u00e8:"}
{"id": "331326", "revid": "339392", "url": "https://it.wikipedia.org/wiki?curid=331326", "title": "Diritto di Famiglia", "text": ""}
{"id": "331342", "revid": "1833487", "url": "https://it.wikipedia.org/wiki?curid=331342", "title": "Italia rinascimentale", "text": "Con l'espressione Italia rinascimentale si indica convenzionalmente l'insieme delle vicende politiche, sociali, economiche e culturali che interessarono la penisola italiana tra XV e XVI secolo, periodo definito col termine Rinascimento.\nIl Quattrocento.\nNel corso del Quattrocento, fase di passaggio dall'et\u00e0 medievale all'et\u00e0 moderna, l'Italia era politicamente frammentata in un complesso di Stati diversi. Tale assestamento politico, sancito dalla Pace di Lodi del 1454 e garantito per tutta la seconda met\u00e0 del secolo dalla personalit\u00e0 autorevole di Lorenzo il Magnifico, fu rimesso in discussione con la discesa in Italia (1494) del re di Francia Carlo VIII, che diede avvio a quel periodo di conflitti ricordati dalla storiografia come \"Guerre d'Italia\".\nItalia settentrionale.\nL'area settentrionale della penisola era frazionata fra il Ducato di Savoia, il Ducato di Milano, i domini di terraferma della Repubblica di Venezia, la Repubblica di Genova, con annessa la Corsica. A queste maggiori formazioni territoriali si aggiungevano Stati di pi\u00f9 piccole dimensioni: il Marchesato di Saluzzo, il Marchesato del Monferrato, il Principato vescovile di Trento, il Marchesato di Mantova, i Ducati di Modena e Ferrara.\nItalia centrale.\nIn Italia centrale c'erano le repubbliche di Firenze e di Lucca e di Siena, corrispondenti nell'insieme all'attuale Toscana, e i domini dello Stato pontificio, costituiti grosso modo dalle attuali Lazio, Umbria, Marche e Romagna. All'interno dello Stato Pontificio, si trovavano entit\u00e0 politiche con un alto grado di indipendenza, come il Ducato di Urbino, quello di Camerino, le signorie di Perugia, Senigallia, Pesaro, Terni, Foligno, Rimini, Bologna, Faenza, Imola, Forl\u00ec, Cesena e la Repubblica di Ancona. Completamente indipendente era la Repubblica di San Marino.\nItalia meridionale.\nIl Mezzogiorno della penisola (odierni Abruzzo, Molise, Campania, Puglia, Basilicata e Calabria) era unificato sotto il Regno di Napoli, mentre Sicilia e Sardegna facevano parte della Corona d'Aragona.\nI conflitti quattrocenteschi.\nAlla pace di Lodi si pervenne dopo un lungo periodo di guerre che interess\u00f2 l'intera penisola e fu segnato dai ripetuti tentativi degli Stati pi\u00f9 forti di estendere la propria egemonia. Nell'area centro-settentrionale i maggiori contendenti furono il Ducato di Milano e le Repubbliche di Venezia e Firenze, impegnati in una politica di espansione territoriale avviata gi\u00e0 nel Trecento col progressivo assoggettamento del contado da parte delle citt\u00e0.\nIl Regno di Napoli fu scosso da una lunga crisi dinastica iniziata nel 1435 con la morte dell'ultima regina angioina, Giovanna II, e conclusasi solo nel 1442 con la vittoria di Alfonso V d'Aragona, che ebbe la meglio sul rivale Renato d'Angi\u00f2. L'avvento della dinastia aragonese dei Trast\u00e1mara segn\u00f2 anche la riunificazione \"de facto\" dei regni di Napoli e Sicilia e l'avvio di un periodo di stabilit\u00e0 dinastica destinato a durare fino alla fine del secolo.\nIl dominio sui mari fu invece l'obiettivo che contrappose gli interessi delle antiche repubbliche marinare: estromessa Amalfi gi\u00e0 nel XII secolo, lo scontro prosegu\u00ec tra Pisa, Genova e Venezia. Genovesi e pisani combatterono ripetutamente per il controllo del Tirreno e nel 1406 Pisa fu conquistata da Firenze, perdendo definitivamente la propria autonomia politica. Agli inizi del secolo la contesa era dunque ridotta a un duello fra genovesi e veneziani. Resistevano intanto allo strapotere veneziano in adriatico le due repubbliche marinare di Ancona e di Ragusa. Per tutto il Quattrocento perdur\u00f2 uno stato di conflittualit\u00e0 tra le Genova e Venezia ma non si ebbero battaglie decisive. La potenza di Genova and\u00f2 affievolendosi nel corso del secolo e Venezia si afferm\u00f2 come padrona dei mari, raggiungendo il culmine della propria ascesa agli inizi del XVI secolo.\nCol progressivo declino dell'Impero bizantino, l'altro grande rivale di Venezia - la caduta di Costantinopoli data al 1453 - la \"Serenissima\" pot\u00e9 interessarsi a una politica di espansione territoriale sulla terraferma che prese avvio proprio agli inizi del XV secolo. Le iniziative militari veneziane entrarono in conflitto con gli interessi del Ducato di Milano, impegnato a sua volta in una politica espansionistica guidata della famiglia Visconti. Nello scontro si inser\u00ec anche la Repubblica di Firenze, minacciata dall'aggressivit\u00e0 viscontea e alleatasi con i veneziani. La Serenissima riport\u00f2 una vittoria decisiva nella battaglia di Maclodio del 1427, assumendo una posizione egemone che allarm\u00f2 i fiorentini, i quali preferirono rompere l'alleanza e schierarsi dalla parte di Milano. La guerra si protrasse con operazioni di minore portata fino al 1454, quando le due rivali siglarono a Lodi una pace destinata a stabilizzare l'assetto politico della penisola per quarant'anni: Venezia e Milano fissavano sull'Adda il confine fra i rispettivi territori e rinunciavano a ulteriori tentativi di espansione, mantenendo in una condizione di equilibrio la frammentata realt\u00e0 politica italiana.\nLe compagnie di ventura.\nLe campagne militari furono dominate dalle cosiddette compagnie di ventura, formazioni di mercenari guidate da condottieri esperti che mettevano le proprie armi al servizio dei regnanti e delle citt\u00e0. Tali compagnie, attive in Italia fin dalla fine del XIII secolo, combattevano sotto le insegne del miglior offerente, che poteva cambiare pi\u00f9 volte nel corso di un conflitto, determinando frequenti ribaltamenti di alleanze ed esiti militari imprevisti. I soldati di ventura non avevano legami di fedelt\u00e0 e obbedienza, n\u00e9 erano animati da sentimenti patriottici o da interessi di difesa delle proprie terre e dei propri beni, ma agivano sulla base di un vincolo contrattuale fondato sul denaro. Per questo motivo tendevano generalmente a evitare di mettere a rischio la propria vita durante i combattimenti e le battaglie finivano spesso col trasformarsi in lunghe operazioni d'assedio o in scontri non risolutivi, pi\u00f9 simili a tornei che a vere e proprie guerre.\nIl massiccio impiego di compagnie di mercenari fu stigmatizzato da molti politici e trattatisti dell'epoca. Niccol\u00f2 Machiavelli addit\u00f2 questa pratica come una delle cause dell'inferiorit\u00e0 militare dei principi italiani, che di fronte all'arrivo di un esercito organizzato e fedele al proprio sovrano come quello francese avevano finito col soccombere.\nIl Cinquecento.\nIl 1494 segna la fine della politica dell'equilibrio e l'inizio di una serie di conflitti tra Francia e Asburgo per il primato nella penisola, noti come guerre d'Italia. La pace di Cateau-Cambr\u00e9sis del 1559 segna la \"fine della libert\u00e0 italiana\" e l'inizio dell'egemonia asburgica: la Spagna asburgica otterr\u00e0 Regno di Napoli, Sicilia, Sardegna, e Ducato di Milano; il Sacro Romano Impero, retto dall'Austria asburgica, continuer\u00e0 ad avere giurisdizione sui feudi Italiani del nord; le realt\u00e0 indipendenti come Stato Pontificio e Repubblica di Venezia dovranno fare i conti con la presenza di Spagna e Austria nel paese. Questo quadro muter\u00e0 in parte con le guerre di successione del Settecento, quando l'Austria prender\u00e0 il possesso di Milano e insedier\u00e0 rami cadetti della sua casata negli altri feudi dell'Italia imperiale. Si passer\u00e0 cos\u00ec, nel quadro della dominazione asburgica, da un primato spagnolo a uno austriaco, cui l'Italia porr\u00e0 fine solo con il Risorgimento (1848-1871) e le guerre di indipendenza.\nLa discesa di Carlo VIII in Italia.\nLa riapertura delle ostilit\u00e0 dopo il quarantennio di pace seguito agli accordi di Lodi scatur\u00ec dall'iniziativa del re di Francia Carlo VIII, che discese in Italia alla testa di un esercito di venticinquemila uomini, nobili francesi e mercenari svizzeri con l'obiettivo di riconquistare il Regno di Napoli, sul quale vantava diritti in virt\u00f9 del legame dinastico con gli Angioini. La conquista del reame napoletano rappresentava per Carlo la premessa indispensabile per estendere il proprio controllo all'intera penisola e per affrontare direttamente la minaccia turca.\nLa spedizione del re francese incontr\u00f2 il favore di molti principi italiani, che intendevano approfittare della sua potenza per conseguire obiettivi propri: il duca di Milano Ludovico il Moro ottenne grazie all'appoggio di Carlo VIII la cacciata del nipote Gian Galeazzo Maria Sforza, che insidiava il suo potere; a Firenze gli avversari dei Medici aprirono le porte della citt\u00e0 ai francesi costringendo alla fuga Piero il Fatuo e restaurando la repubblica sotto la guida di Savonarola. Anche i cardinali romani ostili ad Alessandro VI Borgia puntavano alla sua deposizione, ma il papa spagnolo scongiur\u00f2 colpi di mano garantendo al re il passaggio attraverso i territori pontifici e offrendo suo figlio Cesare come guida in cambio del giuramento di fedelt\u00e0.\nIl 22 febbraio 1495 Carlo VIII entr\u00f2 a Napoli, sostenuto da buona parte dei baroni del regno che si erano schierati dalla sua parte contro Ferdinando II d'Aragona. Ma la conquista non pot\u00e9 essere consolidata, vista l'avversione che la sua impresa aveva suscitato anche da parte di coloro che inizialmente l'avevano favorita: Milano, Venezia e il papa costituirono una lega antifrancese, alla quale diedero il proprio appoggio anche l'imperatore Massimiliano e la Spagna dei \"Re Cattolici\". Carlo fu costretto a risalire la penisola e a incontrare le truppe della lega a Fornovo sul Taro nel luglio del 1495. Anche se non sconfitto, il sovrano dovette riparare in Francia.\nLe ostilit\u00e0 ripresero nel 1499 con la discesa in Italia di Luigi XII, successore di Carlo. Il nuovo sovrano conquist\u00f2 il Ducato di Milano in forza dei diritti ereditati dalla nonna Valentina Visconti e nel 1501 i francesi occuparono Napoli, ma furono sconfitti dai rivali spagnoli nella battaglia sul Garigliano del 1503.\nFra il 1499 e il 1503 si colloca anche la folgorante carriera militare di Cesare Borgia, il figlio del papa Alessandro VI. Con l'appoggio della Francia e grazie a una politica violenta e spregiudicata, il \"Duca Valentino\" (cos\u00ec soprannominato in quanto investito del ducato di Valentinois) conquist\u00f2 un dominio a cavallo fra le Marche e la Romagna che non gli riusc\u00ec di consolidare ed espandere a causa della morte del pontefice nell'agosto del 1503: la rovina dei Borgia travolse anche il fragile regno del Valentino, che mor\u00ec sotto le mura della citt\u00e0 di Viana, in Navarra, nel 1507, combattendo a difesa del cognato Giovanni III d'Albret.\nCarlo V e Francesco I.\nCon la formazione della Lega di Cambrai (1508), voluta da papa Giulio II della Rovere in funzione antiveneziana, i francesi fecero ritorno in Italia, destando le preoccupazioni dei principi della penisola. Il pontefice costitu\u00ec allora una Lega Santa che nel 1513 costrinse gli ingombranti vicini alla ritirata. Le mire francesi sull'Italia furono ereditate nel 1515 da Francesco I di Valois, che sar\u00e0 protagonista insieme al rivale Carlo V di una lunga lotta per l'egemonia continentale che avr\u00e0 in Italia il suo principale teatro. Col trattato di Noyon del 1516 le due grandi contendenti riconoscevano le rispettive conquiste: alla Francia veniva confermato il possesso del Ducato di Milano, alla Spagna quello del Regno di Napoli. Ma l'accordo non bast\u00f2 a spegnere le rivalit\u00e0, che esplosero nuovamente nel 1519 con l'elezione a imperatore di Carlo V, gi\u00e0 Arciduca d'Austria e re di Spagna. Nel 1521 le armate francesi scesero nuovamente in Italia con l'obiettivo di riconquistare il reame napoletano, ma furono sconfitte nelle battaglie della Bicocca, di Romagnano e di Pavia, durante la quale lo stesso Francesco I fu fatto prigioniero e condotto a Madrid per poi essere rilasciato solo dopo la cessione di Milano agli Imperiali (1525).\nL'allarme per la crescente potenza degli Asburgo port\u00f2 alla costituzione della Lega di Cognac, promossa da papa Clemente VII de' Medici e siglata dal sovrano francese insieme alle repubbliche di Venezia e Firenze. Un'alleanza fragile che non fu in grado di evitare il terribile sacco di Roma del maggio 1527, episodio che suscit\u00f2 orrore e costernazione in tutto il mondo cattolico: i Lanzichenecchi, soldati imperiali di origine prevalentemente tedesca e fede luterana, misero sotto assedio la Citt\u00e0 Eterna, che fu espugnata e saccheggiata per giorni. Il papa, asserragliato in Castel Sant'Angelo, fu costretto alla pace con l'imperatore. Il papa Clemente VII, nell'intento di consolidare proprio potere indebolito dopo il sacco di Roma, ottenne per\u00f2 dall'imperatore la restaurazione della propria famiglia, i Medici, a Firenze, dove si era costituita una repubblica (1527-1530); riusc\u00ec poi a consolidare ulteriormente il proprio dominio impadronendosi di Perugia e di Ancona. Il 5 agosto 1529 venne stipulata la pace di Cambrai, con la quale la Francia rinunciava alle mire sull'Italia mentre Carlo V vedeva riconosciuto il possesso di Napoli e Milano.\nL'equilibrio fu nuovamente infranto nel 1542, con l'inizio di una nuova fase di conflitti franco-spagnoli in territorio italiano. Gli scontri ebbero esiti alterni, sanciti da deboli trattati di pace (come la pace di Cr\u00e9py del 1544) e continuarono anche dopo la morte di Francesco I e l'ascesa al trono del suo successore Enrico II nel 1547. Ma lo scenario internazionale mut\u00f2 di colpo nel 1556, quando Carlo V abdic\u00f2 dopo aver diviso i suoi possedimenti fra il figlio Filippo II e il fratello Ferdinando I. Furono proprio Enrico e Filippo a stipulare nel 1559 la pace di Cateau-Cambr\u00e9sis, che mise fine definitivamente allo scontro tra Francia e Asburgo per l'egemonia europea. La Spagna consolid\u00f2 i propri domini in Italia, che tenne fino al 1714, anno della conclusione della guerra di successione spagnola e del loro passaggio all'Austria. La Francia abbandon\u00f2 le sue mire anche sugli Stati Italiani facenti parte del Sacro Romano Impero. La pace chiuse un sessantennio di guerre continue e sanc\u00ec quella \"fine della libert\u00e0 italiana\" avviata dalla spedizione di Carlo VIII nel 1494.\nDa questo momento si pu\u00f2 considerare esaurita la parabola del Rinascimento: l'Italia \u00e8 quasi interamente soggetta alla potenza asburgica ed \u00e8 interessata da quel processo di reazione della Chiesa cattolica al luteranesimo che va sotto il nome di Controriforma. Il periodo che segu\u00ec la fine delle guerre d'Italia - dalla seconda met\u00e0 del XVI a tutto il XVII secolo - \u00e8 stato a lungo etichettato come \"Et\u00e0 della decadenza\", una formula per molti versi semplicistica che \u00e8 stata fatta oggetto di profonda revisione da molti storici del XX secolo.\nL'Italia e i nuovi mondi.\nEsploratori Italiani giocarono un ruolo importante durante le scoperte geografiche. Il genovese Cristoforo Colombo, al servizio della Spagna, raggiunse il nuovo mondo nel 1492. Il fiorentino Amerigo Vespucci, al servizio del Portogallo, teorizz\u00f2 nel 1501 che il Brasile fosse parte di un continente sconosciuto: in suo onore quelle terre furono poi dette Americhe. Anche i re di Inghilterra e Francia si affidarono a Italiani, rispettivamente al veneziano Giovanni Caboto e al fiorentino Giovanni da Verrazzano, per le loro prime navigazioni verso il Nord America. In Oriente, dove erano giunti il Portogallo prima e la Spagna poi, Antonio Pigafetta prese parte alla spedizione di Magellano e i suoi scritti costituiscono la principale fonte di informazioni in merito a quel viaggio. Nell'attivit\u00e0 corsara di Francia e Inghilterra nell'Atlantico, gli italiani non giocarono invece un ruolo particolare, preferendo concentrare queste pratiche nel Mediterraneo. Grazie alle imprese di Colombo, Caboto, Verrazzano e Vespucci, l'Italia guadagn\u00f2 la nomea di \"paese di navigatori\".\nIl Papato manifest\u00f2 grande interesse nelle terre scoperte, e in particolare nella possibilit\u00e0 di convertire al cattolicesimo i popoli pagani sottomessi da Spagna e Portogallo. A tal fine, papa Giulio II ratific\u00f2 nel 1506 il Trattato di Tordesillas (1494) che spartiva i nuovi mondi tra Spagna e Portogallo e fece istituire i primi vescovati e diocesi nelle \"Indie\". Leone X giustific\u00f2 le successive conquiste di Portogallo (1514, bolla \"Praecelsae Dominus\") e di Spagna (1521, bolla \"Alias Felicis\") concedendo il diritto ad assoggettare gli indigeni e teorizzando il dovere di convertirli. Clemente VII continu\u00f2 su questa strada, gestendo le prime legazioni e missioni religiose nei nuovi mondi, e concesse simili diritti e poteri anche a Francesco I di Francia, il quale si era lamentato del fatto che le monarchie di Spagna e Portogallo si erano spartite il mondo con l'approvazione dei Papi, quasi come se esistesse \"una clausola del testamento di Adamo\" che avesse dato loro questo diritto.\nA mutare la politica dei papi medicei fu Paolo III con la bolla \"Veritas Ipsa\" del 1537. In questa bolla il Pontefice condanna le tesi razziste, riconosce ai nativi americani, cristiani e non, la dignit\u00e0 di persona umana, vieta di ridurli in schiavit\u00f9 e giudica nullo ogni contratto redatto in tal senso. Il Papa, tenendo conto della dottrina teologica e della documentazione a lui pervenuta, volle porre fine alle dispute ed eman\u00f2 il verdetto: \u00ab\"Indios veros homines esse\"\u00bb.\nQueste le disposizioni principali assunte dal Pontefice:\nSotto papa Gregorio XIII, il gesuita Matteo Ricci si rec\u00f2 in Cina dove risiedette e oper\u00f2 alla corte dell'Imperatore Wanli. Giunse contemporaneamente nella Roma gregoriana un'ambasciata proveniente dal Giappone e guidata dal gesuita nipponico It\u014d Mancio. Il 20 dicembre 1585, mediante la costituzione apostolica \"Romanus pontifex\", papa Sisto V stabil\u00ec che i vescovi di Asia e America erano tenuti a visitare Roma ogni dieci anni per rendere conto personalmente al papa della loro azione pastorale e ricevere le istruzioni da eseguire poi in diocesi.\nRelazioni con l'Impero ottomano.\nCostantinopoli, le cui mura Teodosiane, bombardate dai cannoni turchi, furono invano difese da un contingente Italiano al comando di Giovanni Giustiniani Longo, cadde in mano ai turchi ottomani il 29 maggio 1453. Papa Niccol\u00f2 V indisse quindi la crociata contro il sultano Maometto II, richiamando tutti i sovrani cristiani a difendere l'Europa dal turco, accusato di voler passare in Italia per conquistare Roma e l'occidente, e ordinava una pace generale al fine di compiere l'impresa. Al di fuori della pace di Lodi, concepita anche in ottica difensiva anti-turca, a poco servirono le parole di Niccol\u00f2 V, e pertanto l'obiettivo di realizzare la chiamata alle armi ricadde sui suoi successori. Papa Pio II, dotto umanista che aveva parlato della caduta di Costantinopoli come di una \"seconda morte per Omero e anche per Platone\", cerc\u00f2 dapprima una soluzione pacifica e compose la celebre lettera al sultano Maometto II. In essa, egli propose al turco di convertirsi e, in cambio, di ricevere dalla Santa Sede il titolo legittimo di imperatore cristiano d'Oriente.\nFallita questa prospettiva, Pio II si rec\u00f2 al porto di Ancona, seppur malato, e l\u00ec si accingeva a guidare verso oriente una piccola flotta di navi Italiane, quando la morte lo colse durante i preparativi. Incapace di portare avanti un'offensiva, la cristianit\u00e0 continuava a subire l'espansione ottomana. Particolarmente esposta era la Repubblica di Venezia, che, oltre allo Stato da Tera (Tre Venezie), possedeva uno Stato da Mar comprensivo di Cipro, Creta, Albania, Montenegro, e Dalmazia, tutti territori oggetto di mire turche. Ciononostante, Venezia riusc\u00ec a mantenere grandi investimenti in Turchia e il permesso di ottenere un ambasciatore a Costantinopoli: segno sia della potenza veneta, sia dell'interesse turco a commerciare con i veneziani, esportatori di vetro, occhiali, orologi, oreficeria, panni di qualit\u00e0, e importatori di spezie, seta, e carta. Questo apr\u00ec a un'epoca di guerre e di commerci, che si sarebbe protratta per tre secoli. Prima tregua turco-veneziana fu il trattato di Costantinopoli (1479), con cui la Serenissima dovette rinunciare a riprendere Negroponte (perduta nel 1470) e ottenne in cambio accesso al commercio con l'Impero ottomano. Strappata buona parte dell'Albania a Venezia (1478), i turchi erano proiettati verso l'Italia. La presa di Otranto nel 1479 gener\u00f2 gran timore tra gli italiani, con la curia romana pronta a evacuare la citt\u00e0 eterna, ma un intervento multinazionale richiesto da papa Sisto IV, unito alla morte di Maometto II nel 1481 dopo trent'anni di regno, forz\u00f2 la ritirata degli ottomani dalla penisola. \nSotto Bayezid II e Selim I, gli ottomani si concentrarono sul Medio-Oriente, conquistando Egitto e Siria. Ma il sultano Solimano (1520-1566), detto \"il magnifico\" dai Veneziani, vir\u00f2 la politica turca nuovamente verso il Mediterraneo e l'Europa. Sottomise Belgrado (1521), il Dodecaneso (1522), Tunisia e Algeria (1532), il sud dell'Ungheria (1526), e giunse quasi a prendere Vienna (1529) e Malta (1565), feudo di Sicilia che papa Clemente VII aveva assegnato ai cavalieri di Rodi per compensarli della perdita dell'isola. A poco servirono i tentativi delle potenze cristiane di spingere la Persia sciita, sconfitta in tre campagne da Solimano, ad attaccare il fronte orientale turco. L'Italia subiva indirettamente gli effetti di tale espansione. I corsari berberi Aruj Barbarossa e Dragut, comandanti della flotta turco-ottomana, infestavano le coste italiane, e ritornava il terrore dei tempi di Maometto II. \nSe nell'area mitteleuropea l'avanzata ottomana sembrava inarrestabile, con gli austriaci e i commissari pontifici costretti a cedere anche l'Ungheria centrale nel 1541, pure complicata era la situazione in mare. Spina nel fianco di Solimano nel contesto mediterraneo fu il condottiero genovese Andrea Doria, ammiraglio al servizio di Francesco I di Francia, di Carlo V d'Asburgo, e di papa Paolo III. Doria prese Corone e Patras (1532), assedi\u00f2 Tunisi (1535) e la pose sotto Carlo V, ma perse a Preveza (1538), e fall\u00ec nel tentativo di catturare Algieri (1541). Ultima sua impresa, di successo, fu la difesa della Corsica genovese dall'invasione turca tra 1551 e 1559. E tuttavia l'equilibrio mediterraneo tendeva a favore di Solimano; fu ancora una volta la morte del Sultano a far respirare per qualche anno il Papato e l'Italia.\nNel 1570, i turchi si impossessarono di Tunisia e Cipro, strappando la prima agli spagnoli e la seconda ai veneziani. Particolarmente cruenta fu la conquista di Cipro. Per dissuadere ogni resistenza il comandante ottomano fece recapitare la testa tagliata del governatore di Nicosia Niccol\u00f2 Dandolo al comandante veneziano Marcantonio Bragadin che rifiut\u00f2 la resa. Durante l'assedio di Famagosta 6\u00a0000 veneziani resisterono contro 100\u00a0000 turchi (che dopo due mesi di insuccessi divennero 250\u00a0000) armati di 150 navi e 1\u00a0500 cannoni per ben dieci mesi. Alla fine, data la sproporzione numerica, il comandante ottomano Lala Kara Mustafa Pasci\u00e0 riusc\u00ec a prendere prigioniero Marcantonio Bragadin al quale, nonostante le condizioni pattuite per la resa, vennero inflitte le pi\u00f9 feroci torture.\nPapa Pio V form\u00f2 quindi la Lega Santa, composta dagli Stati italiani (compresa Genova, la Toscana, Venezia, e Parma) assieme alla Spagna, e costituita da una flotta di 204 galee, di cui pi\u00f9 della met\u00e0 veneziane, il cui comando era affidato al tedesco Giovanni d'Austria. Il 7 ottobre 1571 nel mare Egeo tale flotta multinazionale si scontr\u00f2 con quella ottomana nella battaglia di Lepanto, il pi\u00f9 grande scontro navale del Rinascimento, con la conseguente vittoria cattolica. Per celebrare il successo, Pio V istitu\u00ec la festa della Madonna del Rosario il 7 di ottobre. Tuttavia Cipro e Tunisia rimasero saldamente in mani turche; veneziani e spagnoli avevano vinto la battaglia, ma perso la guerra. Ciononostante, in Italia e nel mondo, cadeva per sempre il mito dell'invincibilit\u00e0 turca e finiva la loro inarrestabile espansione sui mari (per la fine dell'espansione terrestre, bisogner\u00e0 attendere la battaglia di Vienna del 1683).\nLe condizioni economiche e sociali.\nDurante l'epoca rinascimentale emergono gi\u00e0 in maniera evidente i differenti livelli di sviluppo economico raggiunti dalle diverse parti della Penisola. Il Nord conobbe una fase di prosperit\u00e0 che lo inser\u00ec fra le regioni pi\u00f9 ricche d'Europa. Le Crociate avevano consentito di costruire legami commerciali duraturi con l'Asia e in particolar modo la quarta crociata aveva permesso a veneziani e genovesi di estromettere i rivali bizantini dai traffici nel Mediterraneo orientale. Le principali rotte commerciali passavano infatti attraverso i territori bizantini e arabi e avevano come snodo proprio Venezia, Genova e Pisa. Prodotti di lusso acquistati nel Levante, come spezie, coloranti e sete, venivano importati in Italia e da qui rivenduti in tutto il continente, mentre le merci provenienti dall'Europa continentale quali lana, frumento e metalli preziosi raggiungevano la penisola attraverso le fiere della Champagne. I traffici lungo l'asse dall'Egitto al Baltico fruttavano ai mercanti italiani ingenti guadagni, che venivano reinvestiti nel settore agricolo e nell'estrazione mineraria.\nIn questo modo le regioni settentrionali dell'Italia, che non vantavano risorse superiori a quelle di altre aree europee, raggiunsero elevati livelli di sviluppo grazie all'impulso dato dai commerci. Firenze in particolare si afferm\u00f2 come uno dei centri pi\u00f9 prosperi grazie soprattutto alla produzione di panni di lana, gestita dall\"'Arte della Lana\", una delle pi\u00f9 importanti corporazioni cittadine. La materia prima era importata dal Nord Europa (nel XVI secolo dalla Spagna) mentre i coloranti importati dall'Est erano utilizzati per la fabbricazione di tessuti di alta qualit\u00e0.\nIl Sud invece, nonostante l'unit\u00e0 territoriale realizzata fin dal XII secolo, non era venuta a formandosi una borghesia dinamica ma perduravano le antiche strutture feudali fondate sul privilegio e una tendenza alla concentrazione fondiaria nelle mani di un forte ceto baronale. Inoltre le attivit\u00e0 commerciali e finanziarie erano gestite quasi interamente da banchieri stranieri, soprattutto fiorentini e catalani, che concedevano prestiti alla Corona e realizzavano profitti destinati a essere reinvestiti altrove.\nL'et\u00e0 rinascimentale fu inoltre interessata da un processo di costante incremento della popolazione seguito al crollo demografico del Trecento, dovuto al flagello della peste bubbonica. L'aumento si verific\u00f2 in maniera piuttosto generalizzata in tutta Europa e vide l'Italia settentrionale al secondo posto per densit\u00e0 abitativa (40 abitanti per km\u00b2) dopo i Paesi Bassi. Nel 1550, nella fase conclusiva del periodo rinascimentale, la citt\u00e0 pi\u00f9 popolosa d'Italia era Napoli, con circa 210\u00a0000 abitanti, seguita da Venezia (160\u00a0000), Milano e Palermo (entrambe 70\u00a0000).\nNel settore economico dell'Italia rinascimentale assunse invece una certa rilevanza il settore della produzione dei tessuti di seta: tra l'altro nel 1465 veniva istituito a Napoli da Ferrante d'Aragona il \"Consolato dell'Arte della Seta\". La corporazione ebbe sede in Napoli, nella chiesa dei SS. Filippo e Giacomo. Il tribunale era composto da tre consoli eletti ogni anno i quali nominavano un assessore, un coadiutore fiscale, un avvocato dei poveri e un procuratore. Il consolato decideva le questioni riguardanti l'esercizio del mestiere e le controversie che insorgevano tra i membri dell'Arte.\nIl sovrano aragonese cerc\u00f2 di attirare a Napoli i pi\u00f9 abili artigiani da Venezia, Genova e Firenze con esenzioni doganali per le materie prime e macchinari e concedendo loro diritti di cittadinanza e privilegi giurisdizionali. Anche se si tramandava delle origini arabe della produzione della seta alla fine dell'XI secolo a Catanzaro\nrisulta accertato che le stesse strutture adottate a Napoli si misero in atto con successo nella citt\u00e0 calabrese il 30 marzo 1519 per volont\u00e0 dell'imperatore Carlo V d'Asburgo.\nE ancora ricordiamo lo sviluppo nell'et\u00e0 del Rinascimento del settore postale: fu infatti Francesco I de Tassis a fondare le moderne poste d'Europa.\nInoltre, nel campo della linguistica, venne istituita a Firenze nel 1583 l'Accademia della Crusca, per lo studio e la diffusione della lingua italiana e, nel 1593, per elevare il lavoro degli artisti fu istituita l'Accademia nazionale di San Luca."}
{"id": "331348", "revid": "1819880", "url": "https://it.wikipedia.org/wiki?curid=331348", "title": "Paran\u00e1 (fiume)", "text": "Il Paran\u00e1 (in spagnolo: \"R\u00edo Paran\u00e1\", in portoghese: \"Rio Paran\u00e1\") \u00e8 un fiume del Sud America che attraversa il Brasile, il Paraguay e l'Argentina. \u00c8 lungo 4.880 chilometri ed \u00e8 considerato il secondo fiume pi\u00f9 lungo del Sud America dopo il Rio delle Amazzoni.\nCorso del fiume.\nIl Paran\u00e1 nasce in Brasile dalla confluenza dei fiumi Parana\u00edba e Rio Grande che d\u00e0 origine all'enorme invaso di Ilha-Solteira al confine fra i tre stati brasiliani di Minas Gerais, S\u00e3o Paulo e Mato Grosso do Sul.\nSubito dopo il citato invaso il Paran\u00e1 attraversa il lago artificiale di Jupi\u00e1 per proseguire il suo corso in direzione sud in un vasto bassopiano situato a est della Serra de Maracaju, poi il fiume delimita il confine tra gli Stati di S\u00e3o Paulo, Paran\u00e0 e Mato Grosso e in seguito accoglie il Rio Iguaz\u00fa, subito dopo che questo ha formato le grandiose cascate dell'Iguaz\u00fa. Pi\u00f9 avanti nel suo corso separa il Brasile dal Paraguay.\nIl corso naturale del Paran\u00e1 \u00e8 quasi completamente modificato a causa dei numerosissimi sbarramenti, oltre a quelli gi\u00e0 citati vi sono i laghi di Tr\u00eas Lagoas, Porto-Primavera e Ilha-Grande. Pochi chilometri prima della confluenza del fiume Iguaz\u00fa nel Paran\u00e1 si trova il lago di Itaip\u00fa. Proseguendo il suo corso il fiume delimita il confine tra il Paraguay e l'Argentina.\nNegli ultimi 500 km del suo percorso il fiume attraversa l'Argentina in terreni tanto pi\u00f9 paludosi quanto pi\u00f9 si avvicina all'estuario, nel tratto finale, unendosi al R\u00edo Uruguay forma il R\u00edo de la Plata lungo 290\u00a0km.\nIl bacino idrografico del fiume, escludendo il Rio de la Plata, \u00e8 di 2.582.672\u00a0km\u00b2."}
{"id": "331367", "revid": "539155", "url": "https://it.wikipedia.org/wiki?curid=331367", "title": "Teatro Col\u00f3n", "text": "Il Teatro Col\u00f3n di Buenos Aires \u00e8 uno dei teatri d'opera pi\u00f9 grandi al mondo, nonch\u00e9 il principale teatro d'opera di notoriet\u00e0 internazionale dell'intero continente sudamericano.\nLa struttura magnifica e l'impegno costante nella cura e nelle rappresentazioni ne fanno un monumento dell'arte teatrale e lirica. Acusticamente considerato uno dei primi cinque teatri al mondo per la rappresentazione di opere liriche.\nIl teatro si trova vicino alla famosissima Avenida 9 de Julio, uno dei viali pi\u00f9 ampi del mondo.\nL'edificio occupa 8.200 metri quadrati e la superficie totale di 58.000\u00a0m\u00b2 sulla propriet\u00e0 delimitata dalle vie Tucum\u00e1n, Libert\u00e0, il passaggio Arturo Toscanini ed il Cerrito (Avenida Nueve de Julio).\nStoria.\nL'originario Teatro Col\u00f3n sorgeva in prossimit\u00e0 della Plaza de Mayo, nel luogo dove sorge l'attuale sede centrale del Banco de la Naci\u00f3n Argentina. Costruito su progetto dell'ing. Carlos E. Pellegrini, aveva una capienza di 2.500 spettatori. Inaugurato il 27 aprile 1857 con \"La traviata\" con Enrico Tamberlik, il teatro fu chiuso gi\u00e0 nel 1888 e attualmente \u00e8 sede della Banca centrale argentina.\nIn seguito alla chiusura del vecchio Teatro Col\u00f3n, il 20 ottobre 1888 venne promulgata la legge n. 2381 volta ad avviare le procedure per la costruzione di un nuovo teatro che, nell'intento delle autorit\u00e0, doveva essere inaugurato nel 1892.\nI lavori di costruzione dell'attuale Teatro Col\u00f3n iniziarono nel 1889 sotto la guida dell'architetto italiano Francesco Tamburini e del suo allievo Vittorio Meano con il finanziamento di Angelo Ferrari, ma si arenarono a causa di problemi politici legati soprattutto all'ubicazione del nuovo edificio. Nel frattempo entrambi gli architetti furono assassinati e i lavori furono completati sotto la supervisione di Julio Dormal.\nL'inaugurazione ebbe luogo il 25 maggio 1908 con \"Aida\" per la Gran Compa\u00f1\u00eda L\u00edrica Italiana di Luigi Mancinelli e il Amleto con Titta Ruffo.\nCon una capienza di 2487 spettatori a sedere (che arriva a 4000 calcolando i posti in piedi), suddivisi in sette livelli, la sala \"all'italiana\" ha 32 metri di diametro, 75 di profondit\u00e0 e 28 di altezza in un ambiente eclettico, che combina lo stile italiano e il Barocco francese.\nNel 1908 avvenne anche la prima assoluta di \"Aurora\" di Ettore Panizza con Titta Ruffo, nel 1936 di \"Sinfon\u00eda argentina\" di Juan Jos\u00e9 Castro, nel 1939 di \"Bizancio\" di Panizza e di L'homenaje di Manuel de Falla, nel 1940 di \"Panamb\u00ed\" di Alberto Ginastera, nel 1941 della Sonata per pianoforte di Aaron Copland, nel 1945 di \"Salmo CL\" di Ginastera diretto da Albert Wolff, nel 1947 di \"Hieremiae prophetae lamentationes\" di Ginastera diretta da Fritz Busch, nel 1949 di \"Ollantay\" di Ginastera, nel 1952 di \"Estancia\" di Ginastera diretta da Karl B\u00f6hm, nel 1956 di \"Bodas de sangre\" di Castro, nel 1964 di \"Don Rodrigo\" di Ginastera diretta da Bruno Bartoletti con Carlo Cossutta, nel 1968 di Mar\u00eda de Buenos Aires di Astor Piazzolla, nel 1980 di \"Iubilum\" di Ginastera e nel 1981 del Concerto per violoncello e orchestra n. 2 di Ginastera.\nNel corso dei suoi oltre cento anni di storia, l'edificio del Teatro venne sempre pi\u00f9 deteriorato dal tempo e dagli agenti atmosferici, anche a causa della scarsa manutenzione e dai pochi investimenti.\nIl 25 maggio 2008 il Teatro Col\u00f3n ha compiuto cento anni, la performance dell'Orchestra del Teatro dell'Opera di Stato di Berlino diretta da Daniel Barenboim, prevista per le celebrazioni del centenario, \u00e8 avvenuta presso lo stadio della citt\u00e0, poich\u00e9 il teatro non era pronto a causa dei lavori di restauro.\nIl 24 maggio 2010 alle ore 20.20 \u00e8 stata celebrata l'inaugurazione post restauro con un grande spettacolo di animazione 3D, alla quale hanno partecipato migliaia di persone. Con questo spettacolo inaugurale il Teatro viene restituito alla popolazione e al mondo intero.\nNumerosissime sono le personalit\u00e0 del mondo musicale che hanno partecipato all'attivit\u00e0 del teatro. Molti compositori hanno diretto le proprie opere, da Pietro Mascagni a Richard Strauss a Igor Stravinskij a Paul Hindemith; tra i grandi direttori d'orchestra da ricordare Arturo Toscanini, Wilhelm Furtw\u00e4ngler, Erich Kleiber, Herbert von Karajan, Leonard Bernstein, Claudio Abbado, Riccardo Muti. Numerosi i cantanti che hanno interpretato le maggiori opere liriche come F\u00ebdor \u0160aljapin, Enrico Caruso, Mario Del Monaco, Maria Callas, Luciano Pavarotti, Mirella Freni, Pl\u00e1cido Domingo; presenti anche danzatori tra cui Tamara Karsavina, Rudol'f Nureev, Margot Fonteyn, Carla Fracci; inoltre artisti argentini di notevole rilevanza come Martha Argerich e Astor Piazzolla."}
{"id": "331368", "revid": "8432", "url": "https://it.wikipedia.org/wiki?curid=331368", "title": "Autovalori", "text": ""}
{"id": "331369", "revid": "2730", "url": "https://it.wikipedia.org/wiki?curid=331369", "title": "Battaglia di Antietam", "text": "La battaglia di Antietam (nota per le fonti confederate come battaglia di Sharpsburg) fu combattuta il 17 settembre 1862 presso Sharpsburg (Maryland) e fu parte della Campagna del Maryland.\nFu una delle pi\u00f9 importanti battaglie della Guerra di secessione americana sul territorio controllato dall'Unione, con circa vittime. Sebbene non concludente sotto un profilo tattico, essa ebbe un rilevante significato, essendo considerata con qualche generosit\u00e0 dagli Unionisti come una loro vittoria \"parziale\" e per aver fornito al Presidente Abraham Lincoln il destro per emanare il suo noto Proclama di emancipazione.\nPer commemorare la battaglia \u00e8 sorto il campo da battaglia nazionale di Antietam (\"Antietam National Battlefield\").\nPreludio.\nL'Armata della Virginia Settentrionale del Generale confederato Robert E. Lee - forte di uomini - era entrata nel Maryland a seguito della sua recente vittoria nella Seconda battaglia di Bull Run (per i Confederati \"Seconda battaglia di Manassas\").\nLa strategia di Lee era quella di rinforzarsi con nuovi rifornimenti e nuove truppe fresche (provenienti dal confinante Stato schiavista del Maryland che aveva considerevoli aliquote di simpatizzanti confederati) e di condurre una forte pressione psicologica sull'opinione pubblica del Nord.\nInoltre voleva dare una pausa dai combattimenti alle stremate campagne virginiane.\nDa quanto risulta, l'impatto sociale delle azioni di Lee ebbe esiti diversi. Gli abitanti del Maryland non furono del tutto convinti dalla musica \"Maryland! My Maryland!\" suonata dalle bande dell'Armata della Virginia Settentrionale come Lee aveva sperato e la debole vittoria strategica dell'Armata del Potomac ad Antietam affievol\u00ec facilmente ogni successo che Lee avrebbe potuto conseguire nell'attirare dalla sua parte i cuori e le menti della gente del Maryland.\nMentre l'Armata del Potomac del Mag. Gen. George B. McClellan, forte di uomini, stava muovendo per intercettare Lee, un soldato unionista scopr\u00ec una minuta dei piani dettagliati della battaglia (Ordinanza generale n. 191) di Lee entro cui erano stati avvolti tre sigari. L'Ordinanza indicava che Lee aveva suddiviso il suo esercito e che lo aveva geograficamente disperso ad Harper's Ferry (West Virginia) e Hagerstown (Maryland), rendendo ogni troncone del suo esercito soggetto ad essere isolato e pi\u00f9 particolarmente ad essere sconfitto qualora McClellan avesse saputo muoversi abbastanza rapidamente.\nMcClellan attese circa 18 ore prima di decidersi a cogliere il vantaggio che l'azione di \"intelligence\" e la sua posizione gli avevano concesso, perdendo in tal modo un'occasione d'oro per sconfiggere in maniera decisiva Lee.\nVi furono due ingaggi significativi nella Campagna del Maryland prima della battaglia principale di Antietam: la cattura da parte del Ten Gen. Thomas J. \"Stonewall\" Jackson dell'arsenale militare di Harpers Ferry e l'attacco di McClellan, attraverso le Blue Ridge Mountains, che port\u00f2 alla Battaglia di South Mountain.\nOrdine di battaglia.\nUnione.\nL'Armata del Potomac, forte di soldati, era comandata dal popolare generale George McClellan.\nEssa era divisa in 6 Corpi d'Armata; \n- I Corpo: comandato da Joseph Hooker; \n- II Corpo: comandato da Edwin V. Sumner; contava tre divisioni: la divisione Sedgwick, la divisione French e la divisione Richardson.\nConfederazione.\nL'Armata della Virginia Settentrionale era sicuramente composta da soldati pi\u00f9 esperti, ma al contempo meno numerosi e peggio armati delle controparti nordiste.\nRobert E. Lee diede il comando dei Corpi ai suoi generali pi\u00f9 capaci; il tenente generale Longstreet guidava il I Corpo d'Armata e copriva il fianco destro, il tenente generale Jackson comandava il secondo e proteggeva il fianco sinistro.\n- I Corpo: costituito dalla divisione Hood\n- II Corpo: costituito dalla divisione McLaws e dalla divisione A.P. Hill\nIn aggiunta Lee poteva contare su un'ottima cavalleria, la Texas Brigade, capitanata dal leggendario J.E.B. Stuart.\nBattaglia.\nNei pressi della cittadina di Sharpsburg, Lee dispieg\u00f2 il suo esercito dietro il piccolo corso d'acqua chiamato Antietam (\"Antietam Creek\"), lungo una bassa cresta esistente. Jackson difese il fianco sinistro (a Nord) dello schieramento, ancorato al fiume Potomac, James Longstreet il fianco destro (a Sud), ancorato all'Antietam Creek. Questa era una posizione precaria perch\u00e9 le retrovie confederate erano bloccate dal fiume Potomac e solo un guado era disponibile nell'eventualit\u00e0 di una ritirata.\nSebbene McClellan arrivasse nell'area il 16 settembre, la sua cautela tradizionale ritard\u00f2 il suo attacco a Lee, cosa che dette ai Confederati molto pi\u00f9 tempo per preparare posizioni difensive e permise ai corpi di Longstreet di giungere da Hagerstown e ai corpi di Jackson, salvo la divisione di A.P. Hill, di arrivare da Harpers Ferry.\nLa sera del 16 settembre, McClellan impart\u00ec al I Corpo del Mag. Gen. Joseph Hooker, detto \"Fighting Joe\", l'ordine di attraversare l'Antietam Creek) e di saggiare le posizioni nemiche. La divisione regolare di George G. Meade attacc\u00f2 con prudenza i Confederati di John B. Hood presso la parte orientale di un bosco (\"East Woods\"). Dopo calata l'oscurit\u00e0 il fuoco dell'artiglieria prosegu\u00ec e del pari McClellan mantenne le sue truppe in posizione. La schermaglia di East Woods serv\u00ec a segnalare quali fossero le intenzioni di McClellan a Robert E. Lee che prepar\u00f2 le sue difese di conseguenza.\nLa battaglia del giorno successivo pu\u00f2 essere essenzialmente vista come un triplice scontro: la mattinata coinvolse il lato settentrionale del campo di battaglia, la parte centrale del giorno coinvolse il centro e il pomeriggio il lato meridionale. Questa mancanza di coordinamento e di concentramento delle forze di McClellan annull\u00f2 completamente il vantaggio che egli aveva - con un rapporto di forze 2:1 a favore dell'Unione - e permise a Lee di manovrare le sue forze difensive per parare ogni attacco.\nMattinata.\nLa battaglia cominci\u00f2 il 17 settembre con un attacco al Hagerstown Turnpike da parte del I Corpo dell'Unione (Divisione Doubleday).\nHooker fece avanzare le divisioni verso le linee nemiche e presto si arriv\u00f2 a un cruento e caotico scontro.\nL'artiglieria di Hooker apr\u00ec il fuoco sugli uomini di Jackson attraverso un campo di granturco antistante la fattoria Miller (\"Miller Farm\") ma l'artiglieria confederata era sopraelevata e rispose con un efficace sbarramento, ricordato come Artillery Hell. Il fuoco d'artiglieria (30 pezzi circa) e dei fucili da entrambe le parti agirono a mo' di falce, abbattendo tutti gli steli di granturco e pi\u00f9 di uomini su entrambi i fronti. Il rapporto di Hooker afferm\u00f2: \"ogni stelo di granturco a settentrione e nella gran parte del campo fu reciso altrettanto nettamente che se fosse stato usato un coltello, mentre i [Confederati] giacevano in fila esattamente come erano stati nei ranghi pochi momenti prima\".\nSecondo alcuni racconti, il controllo del campo di granturco pass\u00f2 da una mano all'altra quindici volte in quella mattinata.\nHooker stava facendo costanti progressi e la linea sudista sembrava sul punto di cedere; nel West Woods la celeberrima \"Iron Division\" stava mettendo in rotta i sudisti.\nFortunamente per Lee, la difesa di Jackson venne rafforzata alle 7 del mattino dalla divisione di John B. Hood, con i suoi Texani che attaccarono con particolare ferocia perch\u00e9 erano stati costretti a interrompere la loro prima colazione calda, che non avevano ricevuto da giorni.\nNonostante pesanti perdite i Texani riuscirono a travolgere i nordisti e a farli ritirare a nord del West Woods.\nFurono nondimeno respinti parzialmente indietro quando il XII Corpo dell'Unione, al comando del Mag. Gen. Joseph K. Mansfield, contrattacc\u00f2. \nLe brigate del XII avanzarono a ranghi serrati, rendendosi un facile bersaglio per i cannoni nemici.\nMansfield fu ucciso nell'attacco iniziale e i suoi Corpi furono sotto un intenso fuoco attorno alla Dunker Church, una chiesetta di una piccola confessione protestante. Subito dopo Hooker fu ferito al piede e portato via dal campo. Il comando del suo I Corpo fu assunto dal Gen. Meade. Fu ferito anche James B. Ricketts, comandante di una divisione del I Corpo.\nSenza un leader capace di unire il I e II Corpo, il successo locale a Dunker Church non venne sfruttato, i Nordisti erano disorganizzati e incapaci di lanciare attacchi.\nNello sforzo di aggirare il fianco sinistro dei Confederati e alleggerire la pressione degli uomini di Mansfield, il II corpo della divisione del Mag. Gen. John Sedgwick (sotto il comando del Mag. Gen. Edwin V. Sumner) avanz\u00f2 verso la parte occidentale del bosco (\"West Woods\"). Da solo il II Corpo era numeroso quasi la met\u00e0 dell'esercito di Lee, ma delle tre divisioni (Sedgwick, French, Richardson) due erano rimaste indietro. Sumner senza alcuna precauzione lanci\u00f2 un attacco in massa della divisione Sedgwick senza aver condotto un'adeguata azione di esplorazione. I suoi uomini furono aggrediti da tre parti diverse e in meno di mezz'ora il loro impeto fu fermato con pi\u00f9 di perdite.\nLa fase mattutina si esaur\u00ec con perdite superiori ai uomini, inclusi due comandanti di Corpo unionisti.\nParte centrale del giorno.\nAl centro dello schieramento, un'altra divisione del Corpo di Sumner, sotto il Mag. Gen. William H. French, mosse per appoggiare Sedgwick ma imbocc\u00f2 una strada errata e si diresse verso Sud. Si imbatterono nella divisione confederata del Mag. Gen. Daniel H. Hill che difendeva una cresta in un viottolo infossato che, dissestato da anni di traffico di carri, aveva formato una trincea naturale; Hill venne rinforzato successivamente dalla divisione di Anderson. In una serie di quattro assalti nel giro di tre ore, gli uomini di French, assieme alla divisione del Mag. Gen. Israel B. Richardson, martellarono gli improvvisati muretti a parapetto di Hill e di Anderson.\nI confederati, ben piazzati e meglio protetti, massacrarono i Nordisti in avanzata con tremende scariche di piombo.\nFinalmente l'Unione fu in grado di prendere col fuoco d'infilata le linee confederate, forzandole ad arretrare. La carneficina avvenuta fra le 9,30 del mattino fino alle 13,00 di pomeriggio fecero dare al cammino in trincea il nome di \"viottolo insanguinato\" (\"Bloody Lane\") dal momento che nei suoi 730 metri circa si ebbero perdite.\nRichardson sospinse via dalle colline a Sud della Bloody Lane i Confederati che sbandarono il centro della linea tenuto da Lee.\nL'avanzata di Richardson venne ostacolata dalla potente artiglieria di Longstreet e da piccoli ma feroci contrattacchi organizzati da D.H. Hill.\nRichardson venne mortalmente ferito e le divisioni si fermarono.\nIl Mag. Gen. William B. Franklin del VI Corpo era pronto a sfruttare questo sfondamento ma Sumner, il comandante pi\u00f9 anziano dei Corpi impegnati, gli ordin\u00f2 di non avanzare. Franklin protest\u00f2 con McClellan che cambi\u00f2 la decisione di Sumner.\nUn'altra unit\u00e0 di riserva era nei pressi del centro dello schieramento: il V Corpo al comando del Mag. Gen. Fitz John Porter. Il Mag. Gen. George Sykes, comandante della sua 2\u00aa divisione, raccomand\u00f2 anch'egli pi\u00f9 tardi di attaccare il centro. La cosa piacque a McClellan e tuttavia si dice che Porter avesse detto a McClellan: \"Ricordi, Generale, che io comando l'ultima riserva dell'ultima Armata della Repubblica\". McClellan esit\u00f2 e un'altra opportunit\u00e0 fu persa per l'Unione.\nPomeriggio.\nA S-E della cittadina, sul fianco sinistro dell'Unione, il IX Corpo del Mag. Gen. Ambrose Burnside era stato bloccato fin dalle 9,30 del mattino dal suo tentativo di attraversare un ponte sull'Antietam Creek.\nI suoi ordini erano quelli di creare una diversivo per sostenere l'attacco principale di Hooker sulla destra dello schieramento unionista, sfruttando se possibile la situazione ma gli era stato ordinato di attendere un ordine esplicito di McClellan.\nIl corpo di Burnside contava quattro divisioni: la Sturgis (composta dalle brigate Nagle e Ferrero) la Rodman, la Willcox e la Scammon; la Sturgis e la Scammon si posizionarono a destra vicino al ponte, la Rodman a sinistra a un guado pi\u00f9 a valle (Snavely's Ford) e la Willcox in riserva.\nA causa dell'inadeguata esplorazione fatta, egli non si rese conto che numerosi punti di guado esistevano nelle vicinanze per far trasbordare sull'altra riva la fanteria e in pi\u00f9 di tre ore si ebbero tre assalti da parte di Sturgis per sorpassare il ponte, poi chiamato \"Il ponte di Burnside\".\nA difesa della citt\u00e0 era rimasta solo la divisione Jones (composta dalle brigate Toombs, Kemper e Drayton).\nTiratori scelti della Georgia della divisione di David R. Jones, sotto il comando di Toombs, costituirono il primo ostacolo dell'avanzata di Burnside: in posizione sopraelevata con 12 cannoni gli uomini di Toombs potevano sparare a bruciapelo sul ponte.\nI primi due attacchi da parte della brigata Crook (della divisione Scammon), poi dalla brigata Nagle, vennero fermati e i nordisti persero almeno 500 uomini tra morti e feriti.\nFinalmente dopo un terzo attacco da parte dei reggimenti 51st New York e 51st Pennsylvania del brigadier generale Edward Ferrero i nordisti conquistarono il ponte.\nGli uomini di Toombs si ritirarono anche perch\u00e9 ormai avevano poche munizioni e rischiavano un accerchiamento da parte di Rodman che aveva finalmente attraversato il guado e si avvicinava da sud.\nLe due divisioni di Burnside infine attraversarono il corso d'acqua alle 13,00 ma persero ancora un paio d'ore per radunarsi e avanzare a Ovest verso Sharpsburg e tentare cos\u00ec di avviluppare il fianco destro di Lee. \nAlle 15:00 a sinistra avanz\u00f2 Rodman verso la Harper's Ferry Road, a destra Willcox e Scammon verso Sharpsburg e in riserva la stanca divisione Sturgis.\nBurnside cap\u00ec che se fosse stato in grado di conquistare la Harpers Ferry Road avrebbe tagliato la via di fuga di Lee.\nLe divisioni di Burnside ingaggiarono la brigate Drayton e Kemper di D.R. Jones, che vennero spinti verso Sharpsburg, facendo rimanere solo Toombs a difendere la via di fuga.\nMolti soldati di Jones, inseguiti dai militari di Willcox, si fecero prendere dal panico e scapparono nelle vie di Sharpsburg.\nSembrava che l'esercito confederato fosse ormai sul punto di crollare.\nTuttavia a quell'ora ormai avanzata la Divisione Leggera Confederata (\"Confederate Light Division\") di Ambrose P. Hill, forte di 5 brigate, aveva da poco completato la sua marcia a tappe forzate da Harpers Ferry ed era in condizioni di respingere Burnside dando manforte a Toombs. \nI veterani di A.P. Hill spararono efficacemente alle inesperte reclute di Rodman che avanzavano allo scoperto, facendoli arretrare.\nIl Brig. Gen. Isaac P. Rodman fu ferito a morte in questo attacco mentre guidava la 3\u00aa Divisione del IX Corpo.\nQuesto blocc\u00f2 la spinta offensiva di sinistra verso la via di fuga di Harper's Ferry e gett\u00f2 nel caos un terzo del IX Corpo.\nBurnside sospese l'attacco per permettere alle truppe di riposarsi e curare i numerosi feriti e per riorganizzarsi.\nAnche se ci furono piccole schermaglie nella sera la battaglia era praticamente finita.\nMcClellan non organizz\u00f2 un altro attacco e i due eserciti rimasero a fronteggiarsi: Robert E. Lee us\u00f2 la Harper's Ferry Road per trasferire i suoi soldati feriti a Sud del Potomac, nella sicurezza della Virginia.\nConseguenze.\nLa battaglia fin\u00ec alle 17,30. Le perdite per entrambi gli schieramenti furono pesanti. L'Unione ebbe perdite con circa caduti. Le perdite confederate furono con circa morti. La sera del 18 settembre, dopo una tregua perch\u00e9 tutte e due le parti potessero soccorrere i feriti, le forze di Lee cominciarono lentamente a ritirarsi al di l\u00e0 del Potomac per tornare in Virginia senza dare per\u00f2 l'idea di fuggire dal campo di battaglia, mostrandosi anzi per tutto il giorno sulle loro linee, quasi a sfidare ancora allo scontro le forze nordiste. Tale atteggiamento pose McClellan sulla difensiva e lo convinse dell'opportunit\u00e0 di non ingaggiare ancora battaglia dopo aver subito perdite tanto pesanti.\nLincoln non ebbe difficolt\u00e0 a capire ben presto quanto fossero eccessive le cautele di McClellan e inconcludenti e forse addirittura incompetenti le sue azioni, tali da non aver consentito di conseguire il primario obiettivo strategico propostosi, che era quello di metter rapidamente fine alla \"ribellione\" confederata con una battaglia decisiva, forte del fatto che le forze unioniste erano senz'altro superiori a quelle avversarie. Il 7 novembre rilev\u00f2 quindi McClellan dal suo comando dell'Armata del Potomac.\nAlcuni studiosi di storia si pongono interrogativi circa la definizione di \"vittoria strategica\" dell'Unione. Dopo tutto, McClellan condusse mediocremente la Campagna militare e la battaglia stessa mentre Lee mostr\u00f2 una grande capacit\u00e0 di comando nel condurre personalmente la battaglia contro un esercito che lo sovrastava numericamente di molto. Le perdite furono simili per entrambi, sebbene Lee avesse avuto perdite percentualmente maggiori. Lee lasci\u00f2 anche per primo il campo di battaglia: cosa che tecnicamente determina la sconfitta tattica in una battaglia. Tuttavia, da un punto di vista strategico, sebbene sia stata un pareggio tattico, Antietam \u00e8 considerata un punto di svolta della guerra e una vittoria per l'Unione perch\u00e9 pose fine alla campagna strategica di Lee (la sua prima invasione del Nord) e perch\u00e9 Antietam permise al Presidente Lincoln di emanare il Proclama di Emancipazione il 1\u00ba gennaio 1863. Sebbene Lincoln avesse avuto l'intenzione di far ci\u00f2 prima, egli fu consigliato dal suo Gabinetto di dare l'annuncio dopo una vittoria dell'Unione per evitare che l'atto fosse percepito come un atto determinato dalla disperazione. La vittoria dell'Unione e il Proclama di Lincoln ebbe un ruolo rilevante per dissuadere i governi di Francia e Gran Bretagna dal riconoscere la Confederazione, dal momento che taluni sospettavano che ci\u00f2 sarebbe avvenuto qualora vi fosse stata un'altra disfatta unionista. Quando fu emanato il Proclama di Lincoln nessun Governo ebbe pi\u00f9 la volont\u00e0 politica di opporsi agli Stati Uniti.\nCuriosit\u00e0.\nAlla battaglia partecip\u00f2 combattendo con i confederati il padre di \nOliver Hardy nella compagnia K del 16\u00ba reggimento Georgia."}
{"id": "331370", "revid": "508036", "url": "https://it.wikipedia.org/wiki?curid=331370", "title": "Diritto di famiglia", "text": "Il diritto di famiglia \u00e8 la porzione del diritto privato che si occupa dei rapporti giuridici che intercorrono tra le persone componenti una famiglia.\nOrdinamento italiano.\nStoria.\nIl diritto di famiglia codificato nel 1942 concepiva una famiglia fondata sulla subordinazione della moglie al marito, sia nei rapporti personali sia in quelli patrimoniali, sia nelle relazioni di coppia sia nei riguardi dei figli; e fondata sulla discriminazione dei figli nati fuori del matrimonio (figlio naturale), che ricevevano un trattamento giuridico deteriore rispetto ai figli legittimi.\nIl primo libro del codice venne riformato dalla , che apport\u00f2 modifiche tese a uniformare le norme ai principi costituzionali. Con questa legge venne riconosciuta la parit\u00e0 giuridica dei coniugi, venne abrogato l'istituto della dote, venne riconosciuta ai figli naturali la stessa tutela prevista per i figli legittimi, venne istituita la comunione dei beni come regime patrimoniale legale della famiglia (in mancanza di diversa convenzione), la patria potest\u00e0 venne sostituita dalla potest\u00e0 di entrambi i genitori (prima \"potest\u00e0 genitoriale\", ora \"responsabilit\u00e0 genitoriale\"), in particolare nella tutela dei figli. Il coniuge superstite nella successione ereditaria diventa erede, mentre prima, legalmente, non ereditava nulla.\nDisciplina normativa.\nLa disciplina fondamentale \u00e8 contenuta nel codice civile italiano, che dedica alla famiglia il primo libro, intitolato \"Delle persone e della famiglia\", Titoli V, VI, VII, VIII, IX, IX-\"bis\", X, XI, XII, XIII, XIV.\nLa maggior parte degli articoli che lo compongono hanno oggi (in seguito a numerose modifiche) un contenuto profondamente diverso da quello che avevano nel testo originario del 1942. La vera e propria \"riforma del diritto di famiglia\" \u00e8 stata apportata dalla legge n. 151/1975, ma la materia, nel corso degli anni, sub\u00ec altre modifiche:\nGrazie alla promulgazione della Costituzione il diritto di famiglia ha avuto dignit\u00e0 nella nostra carta dei diritti fondamentali. In particolare all'art. 29 della Costituzione \u00e8 stato sancito il principio dell'uguaglianza giuridica e morale dei coniugi e la tutela giuridica dei figli nati fuori del matrimonio (art. 30 Cost.).\nIstituti.\nSeparazione e divorzio.\nQuando la coppia decide di separarsi, o anche un solo membro lo decide unilateralmente, possono nascere problematiche sulle modalit\u00e0 con cui i due genitori separati continueranno a occuparsi della prole.\nNelle famiglie di fatto, non ratificate con atto di matrimonio, risulta competente il tribunale per i minorenni per regolare l'affido dei minori. Nel caso di famiglie ratificate con atto di matrimonio, civile e religioso concordatario, risulta competente il tribunale ordinario per compiere la separazione e, quindi, il divorzio dei coniugi.\nAffidamento dei figli in Italia.\nIn Italia, dopo l'introduzione della legge sul divorzio (art. 155 c.c. 1974) si \u00e8 sviluppata la consuetudine di affidare la prole alla mamma in via esclusiva, riducendo il legame dei figli verso il padre a un orario di visita limitato (spesso corrispondente a un pomeriggio alla settimana e due fine settimana al mese). Nasce cos\u00ec il termine famiglia monogenitoriale. La propriet\u00e0 domiciliare \u00e8 sempre assegnata al coniuge affidatario su semplice richiesta dello stesso, a titolo di utilizzo gratuito, indipendentemente dalla propriet\u00e0 dell'immobile.\nL'incremento delle separazioni (con un rapporto di una ogni tre matrimoni nel 2002 e di una ogni due nel 2004 secondo i dati Istat) ha posto in discussione l'attuale regolamentazione giuridica del divorzio a causa delle sofferenze che provoca ai figli e ai genitori non affidatari. Nel febbraio 2006 \u00e8 stata promulgata la nuova legge sull'affido condiviso.\nL'interesse morale e materiale del minore diviene linea guida nella decisione del giudice. Questi, nel regolamentare i rapporti figli-genitori, dovr\u00e0 prediligere, in quanto compatibile con interesse del minore, la soluzione dell'affido condiviso su quello monogenitoriale. Importante \u00e8 il riferimento del nuovo art. 155 c.c. al diritto del minore, anche in caso di separazione personale dei genitori, di mantenere un rapporto equilibrato e continuativo con ciascuno di essi, e di conservare rapporti significativi con gli ascendenti e con i parenti di ciascun ramo genitoriale.\nDai lavori delle associazioni di categoria sono nate diverse proposte di legge che hanno l'obiettivo di minimizzare l'affidamento esclusivo a un solo genitore promuovendo invece due regimi di affido, congiunto e condiviso, che mantengono entrambi i genitori nel loro ruolo esercitando insieme la responsabilit\u00e0 genitoriale anche dopo la separazione; in particolare l'affido condiviso ha l'obiettivo di garantire il principio di bigenitorialit\u00e0 anche quando esiste conflitto fra i genitori. Inoltre, esso tende a riportare su un piano di pari dignit\u00e0 entrambi i genitori, cancellando cos\u00ec dall\u2019ordinamento giuridico le figure di genitore affidatario e genitore non affidatario."}
{"id": "331371", "revid": "115060911", "url": "https://it.wikipedia.org/wiki?curid=331371", "title": "Analisi descrittiva", "text": "L'analisi descrittiva \u00e8 una tipologia di analisi diagnostica tipica della medicina e della psichiatria, e consiste nella descrizione dei sintomi osservabili del paziente o della persona in consulenza. \nFanno parte dell'analisi descrittiva l'individuazione degli effetti visibili di un disturbo o di una malattia e, nel ramo psicodiagnostico, delle caratteristiche di personalit\u00e0 e dei comportamenti disadattivi di un disturbo psichico. Nella psichiatria e psicologia, l'analisi descrittiva si accompagna spesso all'analisi strutturale delle componenti psicodinamiche della persona. Nell'analisi di business costituisce la prima fase di analisi consistente nell'analisi dei dati storici alla ricerca di cause pregresse."}
{"id": "331372", "revid": "122829036", "url": "https://it.wikipedia.org/wiki?curid=331372", "title": "Virgilio Fossati", "text": "Fu il primo idolo dei tifosi della squadra meneghina, nonch\u00e9 il secondo capitano del club nerazzurro; in virt\u00f9 di questo ruolo \u2013 non essendo delineata, all'epoca, la figura dell'allenatore \u2013, a lui spettavano le decisioni di carattere tecnico e tattico.\nAnche suo fratello Giuseppe, nato a Milano nel 1894, gioc\u00f2 nell'Inter, disputando 43 partite in tre anni.\nCarriera.\nClub.\nInizi\u00f2 a giocare nella squadra del Minerva di Milano, una piccola societ\u00e0 di studenti che giocava solo gare amichevoli. Nel 1908 pass\u00f2 alla neonata Internazionale di Milano giocando prima terzino e poi centromediano. Con la societ\u00e0 nerazzurra disput\u00f2 97 partite, mettendo a segno 4 reti e vincendo il campionato del 1909-1910, due anni dopo la fondazione della compagine interista. Ricopr\u00ec anche il ruolo di membro della Commissione Tecnica che guidava la squadra nerazzurra.\nNazionale.\nFossati fu anche il primo interista a vestire la maglia della Nazionale italiana, venendo schierato come titolare nella partita che segn\u00f2 l'esordio assoluto degli azzurri, il 15 maggio 1910 contro la . Con la casacca della Nazionale disput\u00f2 12 incontri, segnando la prima rete proprio nella gara d'esordio contro la Francia.\nLa morte in guerra.\nLa carriera di Fossati venne interrotta dalla prima guerra mondiale. Capitano dell'esercito, cadde al fronte nel giugno 1916 in combattimento a Monfalcone con l\u20198\u00ba Reggimento di fanteria della Brigata Cuneo. Giunse al fronte da sottotenente, prima di essere nominato capitano alcuni mesi dopo, venendo poi ucciso lungo il confine nord-orientale. Il suo corpo non fu mai ritrovato. Gli venne assegnata postuma la medaglia d'argento al valor militare."}
{"id": "331373", "revid": "7077", "url": "https://it.wikipedia.org/wiki?curid=331373", "title": "Lutz (pattinaggio)", "text": "Il lutz \u00e8 uno dei salti del pattinaggio artistico di figura. \nTecnica.\nParente stretto del flip con il quale si differenzia per il filo di partenza: interno nel flip ed esterno nel Lutz.\nSi esegue partendo da un chiaro filo esterno sinistro indietro, la gamba libera destra si estende dietro per puntare, nello stesso istante braccia e testa cominciano a posizionarsi, questo movimento imprime al corpo una forza rotatoria tale che, appena anche e spalle diventano parallele alla traccia e il corpo si affaccia all'esterno avviene lo stacco dalla pista atterrando, dopo la fase di volo, sul filo esterno indietro opposto a quello di partenza.\nStoria del salto.\nPrende il suo nome da Alois Lutz (1898-1918), un pattinatore austriaco che lo esegu\u00ec per la prima volta nel 1913. \nIl canadese Donald Jackson \u00e8 stato il primo pattinatore ad eseguire un triplo lutz in una competizione ufficiale ai campionati mondiali di pattinaggio di figura del 1962; la prima donna ad eseguirlo \u00e8 stata invece la svizzera Denise Biellmann ai campionati europei nel 1978.\nIl pattinatore statunitense Brandon Mroz \u00e8 riuscito a portare a termine un quadruplo lutz durante lo short program dell'NHK Trophy 2011."}
{"id": "331375", "revid": "78273", "url": "https://it.wikipedia.org/wiki?curid=331375", "title": "Universit\u00e0 degli Studi Mediterranea", "text": ""}
{"id": "331376", "revid": "123923401", "url": "https://it.wikipedia.org/wiki?curid=331376", "title": "Quatermass (gruppo musicale)", "text": "I Quatermass sono stati un gruppo musicale rock progressivo britannico formatosi nel 1969.\nStoria.\nI Quatermass si formarono dall'unione fra il bassista John Gustafson, il tastierista Peter Robinson e il percussionista Mick Underwood, tre strumentisti provenienti da varie esperienze. Gustafson affondava le proprie radici musicali nella Liverpool a cavallo fra anni cinquanta e sessanta, avendo militato dal 1959 nei Cass &amp; the Cassanovas (poi divenuti i Big Three) e successivamente nei Merseybeats. Underwood era stato fra l'altro il batterista degli Outlaws, formazione nella quale aveva suonato assieme a Ritchie Blackmore. Robinson era il tastierista degli Episode Six quando Gustafson e Underwood confluirono nel gruppo che annoverava anche Ian Gillan e Roger Glover. Staccatisi dagli Episode Six, i tre musicisti costituirono una nuova formazione e per il nome si ispirarono al celebre personaggio televisivo e cinematografico del Professor Quatermass, protagonista di una fortunata saga trasmessa dalla BBC.\nI Quatermass incisero l'album omonimo nel 1970 per la Harvest (la celebre etichetta della EMI dedicata al rock progressivo). Si trattava di una miscela ben riuscita tra rock progressivo e hard rock rappresentando un crocevia musicale originale sulla scia del trio con tastiera come i Nice. Il disco ebbe un discreto successo in Italia, ma non nel Regno Unito, come accaduto ad altri gruppi britannici dell'epoca, quali ad esempio i Gentle Giant, gli Argent, i primi Genesis e i Van der Graaf Generator. L'album, che presentava un'originale copertina con profilo di grattacieli moderni e pterosauri, vendette al momento della sua uscita circa 30 copie in Inghilterra e 2/3.000 volte tanto in Italia.\nNell'aprile del 1971 la formazione si sciolse a causa degli scarsi risultati commerciali. L'anno seguente Gustafson e Robinson riformarono i Big Three incidendo un album e successivamente proseguirono le carriere musicali separatamente: il bassista collabor\u00f2 con gli Hard Stuff, i Baltik fino ad approdare nei Roxy Music per una permanenza di due anni; il tastierista segu\u00ec esperienze di jazz rock e fu insieme a Stomu Yamashta, ai Brand X, ai Suntreader e alla Ian Gillan Band; Underwood fece parte dei Peace, degli Strapps per convergere anch'egli nel gruppo di Gillan.\nA met\u00e0 degli anni novanta Mick Underwood riun\u00ec attorno a s\u00e9 Nick Simper, Bart Foley e Gary Davis dando vita ai Quatermass II. Con questa formazione registr\u00f2 \"The Long Road\", un album che si distacca dalle sonorit\u00e0 progressive del gruppo originale per virare verso un pi\u00f9 commerciale hard rock."}
{"id": "331380", "revid": "6923", "url": "https://it.wikipedia.org/wiki?curid=331380", "title": "Conservatorio Francesco Cilea", "text": "Il conservatorio di musica Francesco Cilea \u00e8 un'istituzione statale italiana di alta formazione musicale con sede Reggio Calabria e intitolata a Francesco Cilea.\nStoria.\nIl conservatorio nacque grazie alla precedente opera svolta dal liceo musicale di Reggio Calabria, scuola privata fondata nel 1927 da Giuseppe Scopelliti. Nel 1964 il conservatorio fu istituito come sezione staccata del conservatorio di San Pietro a Majella di Napoli; dopo quattro anni ottenne l'autonomia divenendo conservatorio di musica di Stato di Reggio Calabria, intitolato a Francesco Cilea, avente sezioni staccate a Messina (conservatorio Arcangelo Corelli) e Vibo Valentia (conservatorio Fausto Torrefranca), divenute poi autonome.\nStruttura.\nIl conservatorio \u00e8 organizzato nei seguenti dipartimenti:\nLa struttura dispone altres\u00ec di una biblioteca e di un auditorium dotato di un organo a trasmissione meccanica."}
{"id": "331385", "revid": "367445", "url": "https://it.wikipedia.org/wiki?curid=331385", "title": "Basmati", "text": "Basmati (in hindi \u092c\u093e\u0938\u092e\u0924\u0940 \"Basamat\u012b\", in urdu \u0628\u0627\u0633\u0645\u062a\u06cc \"Basmati\", in telugu \u0c2c\u0c3e\u0c38\u0c4d\u0c2e\u0c24\u0c3f \"Basmati,\"in persiano \u0628\u0627\u0633\u0645\u0627\u062a\u06cc \"Basmati,\" in pashtu: \u0628\u0627\u0633\u0645\u062a\u06cd \"Basamt\u0259i\") \u00e8 una variet\u00e0 di riso a grano lungo, famosa per la sua fragranza e il gusto delicato.\nNome.\nIl suo nome in hindi significa \"Regina di fragranza\", \"Ricco di aroma innato\" e deriva dal sanscrito \"vasaymayup\" (\"vasay\": aroma; \"mayup\": intriso). Successivamente divenne \"vasumati \" nelle lingue pracrite, e infine basmati che conosciamo oggi.\nBrevetto del nome.\nNel 2000, l'azienda statunitense RiceTec (sussidiaria della RiceTec AG del Liechtenstein) tent\u00f2 di brevettare tre linee create come ibridi del riso Basmati. Al tempo stesso tentarono di registrare il nome \"basmati\". Il governo indiano intervenne e il tentativo venne vanificato. Nel frattempo, la Commissione europea ha accettato di proteggere il riso Basmati in base ai suoi regolamenti riguardanti le indicazioni geografiche.\nProduzione.\nIl riso Basmati viene coltivato in India e Pakistan da centinaia di anni, e alcune variet\u00e0 vengono oggi coltivate anche negli Stati Uniti. Si dice che le colline ai piedi dell'Himalaya producano il miglior Basmati e la Dehra Dun \u00e8 la pi\u00f9 pregiata di queste variet\u00e0. Patna \u00e8 il nome del riso Basmati coltivato nel Bengala Occidentale.\nEsistono oggi 86 variet\u00e0 di basmati, ma solamente 18 hanno le caratteristiche inconfondibili del riso originale. Il prezzo cambia considerevolmente da una qualit\u00e0 all'altra.\nUtilizzo.\nIn cottura, il basmati cresce considerevolmente e non scuoce.\nIl riso basmati ha un IG di 58 contro i 90 del riso bianco, in quanto pi\u00f9 ricco di amilosio; \u00e8 quindi adatto a chi segue una dieta, in quanto non fa innalzare repentinamente i livelli di glucosio nel sangue.\nAyurveda.\nSecondo i principi dell'Ayurveda, il basmati si considera il re del riso, saatvic (puro), capace di nutrire i tessuti del corpo senza appesantirlo."}
{"id": "331386", "revid": "712828", "url": "https://it.wikipedia.org/wiki?curid=331386", "title": "Greedo", "text": ""}
{"id": "331392", "revid": "400694", "url": "https://it.wikipedia.org/wiki?curid=331392", "title": "Delta V (gruppo musicale)", "text": "I Delta V sono un gruppo musicale italiano, nato nel 1995 da Carlo Bertotti e Flavio Ferri, autore di un genere identificabile come electro/synth pop dai tratti eleganti e raffinati ma anche intimisti e onirici.\nIl loro album di esordio \"Spazio\" \u00e8 uscito nel 1998. Il gruppo ha alternato nel suo progetto musicale quattro voci femminili diverse e si \u00e8 spesso avvalso di videoclip particolarmente originali e cinematografici. Nelle varie fatiche discografiche dei Delta V spiccano anche numerose personali reinterpretazioni di brani di successo, come \"Se telefonando\", \"Un'estate fa\" e \"Ritornerai\".\nStoria.\nOrigini.\nCarlo Bertotti e Flavio Ferri si conoscono al liceo linguistico, negli anni ottanta. Fanno entrambi parte dei Vienna, gruppo che nel 1990 pubblica l'album \"Gi\u00f9, senza fare rumore\" e l'anno successivo si scioglie. I due amici continuano per\u00f2 a lavorare insieme e nel 1992 pubblicano \"Fiori blu\", con Carlo che si occupa della produzione e Flavio di testi e voce. Dopo questa breve esperienza, decidono di dedicarsi quasi esclusivamente alla creazione di jingle pubblicitari, fino a quando nel 1995 arriva un contratto editoriale con la MCA Music Italy e nasce la societ\u00e0 di produzione Straker &amp; Foster (il cui nome \u00e8 ispirato alla serie televisiva \"UFO\").\nEsordio e ascesa con Francesca Tour\u00e9.\nNel 1996 incomincia la collaborazione con il produttore Roberto Vernetti, mentre l'anno successivo viene firmato il contratto con la casa discografica BMG Ricordi. Il nome scelto per il gruppo \u00e8 Delta V (da \"Il delta di Venere\"). La prima cantante dei Delta V \u00e8 Alice Ricciardi, che lascia il gruppo prima della registrazione del primo album. Ritorner\u00e0 come ospite alle backing vocals su lavori successivi della band. Al suo posto viene reclutata Francesca Tour\u00e9. All'inizio del 1998 i primi due singoli \"Al.C\" e \"Il mondo visto dallo spazio\" incominciano a far conoscere il nome del gruppo in radio e televisione, preparando l'uscita, ad aprile, dell'album di esordio, \"Spazio\". Ma \u00e8 con il singolo successivo, \"Se telefonando\" (cover di Mina) che i Delta V entrano in \"heavy rotation\" e diventano la colonna sonora \"alternative\" dell'estate. In autunno esce nelle radio l'ultimo singolo estratto dall'album, \"Facile\" (di cui per\u00f2 non viene realizzato un videoclip), che accompagna il primo tour nazionale del gruppo. L'album intanto vince il Premio Ciampi 1998 come \"miglior debutto discografico\".\nFin dal primo album i Delta V si fanno notare per l'originalit\u00e0 dei loro video, veri e propri cortometraggi in controtendenza rispetto ai canoni classici del videoclip. La regia dei loro lavori sar\u00e0 via via affidata ai vari Lorenzo Vignolo, Ago Panini, Luca Merli, Fabrizio Trigari e Cosimo Alem\u00e0, mentre i soggetti e la sceneggiatura saranno scritti da Carlo stesso.\nSecondo disco con Lu Heredia.\nTerminato il tour, Carlo e Flavio incominciano a pensare al secondo disco e decidono di intraprendere nuove strade sonore, lasciando il trip hop dell'esordio per un pop pi\u00f9 elettronico. Nella visione della band Francesca Tour\u00e9 non \u00e8 pi\u00f9 la voce ideale per il gruppo, e viene sostituita da Luana \"Lu\" Heredia. L'album \"Psychobeat\" esce alla fine di agosto del 1999, anticipato dal singolo \"Sul filo\". I successivi singoli estratti sono \"Il primo giorno del mondo\" (nel cui videoclip appaiono anche Angela Baraldi, Garbo e Mao, presenti nel disco) e la versione remix di \"Marta ha fatto un sogno\". Il CD non riscuote il successo del precedente e, a oggi, \u00e8 l'unico dei Delta V a non essere pi\u00f9 ristampato.\nNella primavera del 2000 il gruppo intraprende con Ornella Vanoni il \"Per la bellezza Tour\" in tutta Italia. Testimonianza di questa esperienza \u00e8 la canzone \"L'infinito\", cantata dalla stessa Vanoni, resa disponibile in download gratuito su internet.\nIngresso di Gi Kalweit e ulteriore successo.\nNell'autunno del 2000 Carlo e Flavio danno inizio ai lavori per il nuovo album, e scelgono una nuova cantante: la statunitense Gi Kalweit. Nel maggio del 2001, il singolo \"Un'estate fa\" registra pi\u00f9 di venti settimane di permanenza nelle classifiche di vendita e di airplay, ed \u00e8 accompagnato dal videoclip - in alta rotazione - e da numerose apparizioni televisive, per esempio al Festivalbar. Un ottimo antipasto per il terzo disco, che viene pubblicato in ottobre, \"Monaco '74\". Segue il tour in tutta Italia.\nAlla fine del tour, Georgeanne Kalweit viene riconfermata come cantante. Nel lavorare al quarto disco, si scambiano i ruoli: Carlo scrive e in alcuni casi interpreta i testi, mentre Flavio si dedica alla produzione e agli arrangiamenti. Il 13 febbraio 2004 esce il singolo \"Prendila cos\u00ec\" (cover di Lucio Battisti), che anticipa l'uscita di \"Le cose cambiano\", pubblicato il 26 febbraio seguente. Il videoclip della canzone scatena le ire della vedova di Battisti, Grazia Letizia Veronese, e viene ritirato. Nella primavera ha inizio il tour, ed esce il secondo singolo \"Via da qui\". Durante le registrazioni del video relativo si sono girate anche delle scene per il terzo singolo ma che invece saranno poi usate per il nuovo singolo del successivo album. Nel settembre del 2004 scade il contratto dei Delta V con la casa discografica BMG Ricordi. \u00c8 previsto un terzo singolo, \"La costruzione di un errore\", in una versione non presente sull'album cantata da Paola Turci ma la EMI, nuova etichetta dei Delta V, sconsiglia l'operazione. Questa scelta porta alla conclusione della promozione dell'album che, di conseguenza, crea problemi economici non solo al gruppo ma anche a chi lavora con loro. Ci\u00f2 porter\u00e0 Gi a prendere la decisione di lasciare la band per altre opportunit\u00e0 artistiche e i rapporti con Carlo e Flavio si interrompono definitivamente.\nReunion con Francesca Tour\u00e9 e standby.\nNel giugno 2005 la BMG Ricordi pubblica \"Delta V Collection\", una raccolta antologica della band con allegato un DVD contenente tutti i videoclip del gruppo. N\u00e9 Carlo n\u00e9 Flavio vengono coinvolti nella preparazione della raccolta e le tracce che ne risultano . Alcuni mesi dopo viene firmato un contratto per due album con la Virgin e nell'autunno incomincia la fase vera e propria di lavorazione del nuovo album, che vede il ritorno di Francesca Tour\u00e9 come cantante, e l'ingresso di Fefo Forconi in pianta stabile nell'equipaggio dei Delta V accanto a Carlo e Flavio.\nNel febbraio 2006 esce il singolo \"Adesso e mai\", e a fine marzo esce il quinto album dei Delta V, \"Pioggia.Rosso.Acciaio\", che riceve critiche molto positive. La produzione \u00e8 di Carlo Rossi. Il singolo estivo \u00e8 anche questa volta una cover, \"Ritornerai\". Nell'inverno del 2006 subentra una fase di ripensamenti e di un certo disagio: gli scenari iniziali sono mutati (EMI sta vivendo una pesante crisi) e c'\u00e8 voglia di provare nuove esperienze. Il tour e la realizzazione di un nuovo singolo vengono sospesi. Qualche mese dopo i Delta V e la EMI/Virgin decidono di concludere la collaborazione.\nDopo pi\u00f9 di 150 000 copie di album venduti, 400 concerti, 8 brani presenti nella Top 20 del Music Control, il progetto entra in una pausa di riflessione e i suoi componenti si indirizzano verso progetti diversi. Mentre Flavio realizza nel 2008 un album solista, \"Apparentemente esisto\", Carlo cambia decisamente rotta, dedicandosi alla scrittura di programmi televisivi e ad altri interessi in ambito editoriale.\nIl 14 dicembre 2014 Carlo aveva annunciato sul suo profilo Facebook che il gruppo sarebbe ritornato in studio (con una nuova voce) per lavorare a un progetto. Fra l'autunno del 2015 e l'estate del 2016 sono stati scritti i brani destinati a comporre la tracklist dell'album.\nRitorno sulle scene con Marti.\nNell'agosto 2017 i Delta V presentano, sulla loro pagina ufficiale Facebook, la nuova cantante Marti. Il nuovo album, \"Heimat\", viene preceduto dall'uscita di tre singoli.\nIl 28 marzo 2018, come anticipazione del nuovo album, i Delta V pubblicano sui loro canali social il video ufficiale dell\u2019inedito \"L'inverno e le nuvole\", primo capitolo del nuovo progetto discografico.\nIn occasione del 25 aprile i Delta V con la loro casa di produzione, Mitropa Film, firmano il documentario sulla Guerra Civile e la Resistenza intitolato \"Gli Ultimi\", girato da Lorenzo D'Orazio e di cui firmeranno la colonna sonora, incluso il brano \"1944\".\nIl 13 luglio 2018 viene diffuso sulle principali piattaforme musicali online \"Il cielo che cambia colore\" a cui segue il 24 agosto il primo singolo ufficiale \"Domeniche di agosto\", sotto licenza Sony Music Entertainment che anticipa l'imminente uscita del loro nuovo lavoro.\nIl 26 dicembre viene rilasciata una nuova versione e un nuovo videoclip di San Babila Ore 20, brano presente nella tracklist di Pioggia Rosso Acciaio. La nuova versione del brano \u00e8 cantata da Marti (nell'originale la voce era di un computer), vengono modificate anche la stesura, le parti armoniche e alcuni passaggi del testo. Il pezzo presenta alcune caratteristiche del nuovo sound del gruppo, particolari e suoni che poi si ritroveranno nelle tracce di Heimat.\nL'11 gennaio 2019 viene pubblicato \"30 anni,\" canzone che anticipa l'uscita del nuovo album \"Heimat\" del successivo 25 gennaio, data di pubblicazione del video musicale del nuovo singolo e della presentazione live dell'album nella sede della Sony, etichetta discografica del gruppo.\nLa copertina di Heimat ritrae Marti davanti a una casa di legno in una foresta. L'album ha una tracklist di 11 pezzi (12 se si considera la traccia fantasma che si intitola proprio Fantasma). Le voci presenti nel disco, oltre a quella di Marti, sono di Carlo e di suo figlio Pietro.\nHeimat riceve una lunga serie di recensioni positive che ne fanno a tutti gli effetti l'album pi\u00f9 apprezzato dalla critica del gruppo milanese. Nelle tracce del disco e nelle dichiarazioni ufficiali della band appare evidente la volont\u00e0 di battezzare questa nuova stagione con un impianto differente rispetto ai primi album: l'esigenza diventa l'uso della parola, i panorami contemporanei, il potente realismo dei testi e la voce unica di Marti. Il tutto in maniera inversamente proporzionale a quella musicalit\u00e0 pi\u00f9 radiofonica che aveva caratterizzato la prima stagione del gruppo.\nTutte le canzoni sono state scritte da Carlo. \u00c8 presente, come in tutti gli altri album dei Delta V, una cover. In questo caso si tratta di \"Io sto bene\" dei CCCP - Fedeli alla linea. Il produttore del disco, Paolo Gozzetti, ha lavorato tra gli altri con Elisa, Pacifico e The Human League. AI primi di marzo Heimat viene presentato live in due concerti ai Magazzini Generali di MIlano e all'Hiroshima di Torino. Dal vivo il gruppo milanese si presenta sul palco con Paolo Gozzetti ai synth e programmazione, Andrea Zuccotti alla chitarra ed Enrico Ferraresi alla batteria.\nI video dei Delta V, tratto inconfondibile del gruppo, sono firmati da Carlo, Flavio e dal regista Lorenzo D\u2019Orazio. Nel 2020 arrivano altri due brani, le reinterpretazioni di \"Linea Gotica\" dei CSI e \"Replay\" di Samuele Bersani, in attesa di un nuovo lavoro per il quale la band annuncia di essere in fase di scrittura."}
{"id": "331393", "revid": "15756", "url": "https://it.wikipedia.org/wiki?curid=331393", "title": "Institut f\u00fcr Sexualwissenschaft", "text": "L'Institut f\u00fcr Sexualwissenschaft era un istituto privato tedesco di ricerca sessuologica, con sede a Berlino, attivo dal 1919 fino al 1933, quando fu distrutto dai nazisti con un rogo di libri (\"B\u00fccherverbrennung\").\nIl nome pu\u00f2 essere variamente reso in italiano come \"Istituto per la ricerca sessuale\", o \"Istituto per la sessuologia\", o \"Istituto per la scienza della sessualit\u00e0\".\nOrigini e scopi.\nL'istituto era situato nel parco \"Tiergarten\" di Berlino e diretto dal dottore di origine ebrea Magnus Hirschfeld. Dal 1897 Hirschfeld, insieme ad alcuni collaboratori) egli aveva istituito \"Wissenschaftlich-humanit\u00e4res Komitee\" (Comitato scientifico-umanitario), che si occupava di promuovere una campagna per la promozione dei diritti degli omosessuali, osteggiati dal paragrafo 175 del codice penale tedesco, che trattava l'omosessualit\u00e0 maschile come un crimine. Il Comitato pubblicava inoltre il giornale \"Jahrbuch f\u00fcr sexuelle Zwischenstufen\".\nHirschfeld era inoltre un ricercatore: raccolse oltre 10.000 questionari relativi alla sessualit\u00e0 e pubblic\u00f2 i risultati nel 1914 nel suo \"Die Homosexualit\u00e4t des Mannes und des Weibes\". Egli, nel corso degli anni, raccolse una immensa ed unica, per l'epoca, biblioteca sui temi dell'amore e dell'erotismo omosessuale.\nL\"'Istituto per la ricerca sessuale\" venne inaugurato nel 1919 da Hirschfeld e dal suo collaboratore Arthur Kronfeld, un famoso psicoterapista e pi\u00f9 tardi professore nella celebre clinica della \"Charit\u00e9\".\nOltre essere una grande biblioteca per ricercatori contenente un grande archivio di documenti, l'Istituto possedeva anche di sezioni mediche, psicologiche ed etnologiche, oltre che di un apposito consultorio matrimoniale e sessuale. L'Istituto veniva visitato da circa 20.000 persone l'anno, e forniva circa 1.800 consulti. I visitatori pi\u00f9 indigenti venivano seguiti gratuitamente. Inoltre l'Istituto patrocinava l'educazione sessuale, la contraccezione, la cura per le malattie trasmesse sessualmente e l'emancipazione femminile, oltre ad essere un precursore assoluto dei diritti civili e l'accettazione sociale degli omosessuali e dei transgender.\nL'Istituto e il transessualismo.\nMagnus Hirschfeld coni\u00f2 il termine transessuale identificando per primo la categoria clinica sulla quale il suo collega Harry Benjamin, lavor\u00f2 successivamente negli Stati Uniti con la pubblicazione di\" The transsexual phenomenon\". Alcuni transgender facevano parte dello staff dell'Istituto e molti venivano per una consultazione. L'Istituto offriva diversi servizi endocrinologici e chirurgici, inclusa la prima operazione moderna di cambiamento di sesso, effettuata negli anni trenta. Hirschfeld patrocin\u00f2 inoltre presso la polizia di Berlino l'abbreviazione degli arresti di travestiti sospetti di prostituzione, fino a quando l'ascesa del nazismo lo obblig\u00f2 ad abbandonare la Germania.\nPeriodo nazista.\nAlla fine di febbraio 1933, il Partito Nazionalsocialista dei Lavoratori Tedeschi lanci\u00f2 una violenta purga contro i locali di ritrovo per gay, lesbiche e bisessuali, soppresse pubblicazioni omosessuali e viet\u00f2 le organizzazioni gay. In conseguenza delle difficolt\u00e0 a vivere liberamente, molti abbandonarono la Germania (ad esempio Erika Mann). Nel marzo 1933, Kurt Hiller, amministratore principale dell'Istituto venne deportato in un campo di concentramento.\nIl 6 maggio 1933 mentre Hirschfeld era impegnato in una serie di conferenze negli Stati Uniti, la giovent\u00f9 studentesca nazista del \"Deutsche Studentenschaft\" organizz\u00f2 un attacco contro l'Istituto. Vennero saccheggiati 20.000 volumi, 5.000 immagini ed una lunga lista di nomi ed indirizzi di persone che erano, a diverso titolo, transitate dall'Istituto: il totale del materiale sequestrato assommava ad oltre mezza tonnellata. La notte del 10 maggio, la biblioteca e gli archivi sequestrati vennero pubblicamente bruciati sulle strade della \"Opernplatz\". Durante il rogo Joseph Goebbels tenne un violento discorso contro la cultura \u00abdegenerata\u00bb ad una folla di 40.000 uomini e i leader del \"Deutsche Studentenschaft\" proclamarono i loro \"Feuerspr\u00fcche\" (\"legge del fuoco contro lo spirito non germanico\"). I libri di autori ebrei delle librerie vicine all'Istituto e dell'Universit\u00e0 Humboldt vennero altres\u00ec distrutti.\nAltri piccoli roghi di libri vennero organizzati in tutta la Germania la stessa notte. Entro il 22 maggio erano stati effettuati roghi a Heidelberg, Francoforte, Gottinga, Colonia, Amburgo, Dortmund, Halle, Norimberga, W\u00fcrzburg, Hannover, M\u00fcnster, K\u00f6nigsberg, Coblenza e Salisburgo - la Gestapo sequestr\u00f2 inoltre biblioteche pubbliche e private e le invi\u00f2 al macero.\nGli edifici vennero successivamente requisiti dal partito nazista e nel 1944 erano rimaste solo rovine danneggiate dai bombardamenti che vennero demolite alla met\u00e0 degli anni sessanta. Hirschfeld cerc\u00f2 invano di rifondare l'Istituto a Parigi ma mor\u00ec in Francia nel 1935. Hirschfeld lasci\u00f2 nel suo testamento fondi per l'Istituto ma i beneficiari, fuggendo dalla Germania a causa delle persecuzioni, avevano distrutto i loro documenti di identit\u00e0 e non poterono reclamare legalmente il denaro. I frammenti rimasti della biblioteca dell'Istituto e delle ricerche di Hirschfeld vennero raccolti negli anni cinquanta da W. Dorr Legg e\nONE, Inc..\nNonostante molti abbandonassero la Germania per l'esilio, il radicale attivista Adolf Brand cerc\u00f2 di rimanere in Germania per altri cinque mesi dopo il rogo dei libri. Nel novembre 1933 anche Brand dovette rassegnarsi segnando la fine formale di ogni movimento di emancipazione omosessuale in Germania.\nIl 28 giugno 1934 Hitler lanci\u00f2 la \"Notte dei lunghi coltelli\" contro le SA, utilizzando il pretesto dell'omosessualit\u00e0 di molti appartenenti al reparto, anche se le vere ragioni risiedevano nel timore del troppo potere che le SA avevano. Nei mesi successivi la persecuzione contro gli omosessuali si inaspr\u00ec, vennero promulgate leggi pi\u00f9 severe, si ebbero i primi arresti e non \u00e8 difficile immaginare che la lista di indirizzi sequestrata all'Istituto sia stata utilizzata per questa azione. Migliaia di arrestati vennero deportati nei campi di concentramento dove morirono a causa delle impossibili condizioni di vita e delle crudeli persecuzioni dei loro aguzzini. Altri, come John Henry Mackay, si suicidarono.\nUno dei volumi bruciati dai nazisti sull\"'Opernplatz\" era il lavoro del poeta ebreo Heinrich Heine; uno dei suoi versi pi\u00f9 conosciuti \u00e8: \u00ab\"Dovunque si bruciano i libri, si finisce per bruciare anche gli uomini\"\u00bb."}
{"id": "331394", "revid": "712828", "url": "https://it.wikipedia.org/wiki?curid=331394", "title": "Clan Bancario Intergalattico", "text": ""}
{"id": "331395", "revid": "1718925", "url": "https://it.wikipedia.org/wiki?curid=331395", "title": "Eric Cartman", "text": "Eric Theodore Cartman, comunemente conosciuto come Cartman, \u00e8 uno dei personaggi principali della serie animata \"South Park\", insieme con Stan, Kyle e Kenny. Si caratterizza come il personaggio pi\u00f9 cattivo, antagonista e antieroe della serie.\n\u00c8 uno dei personaggi pi\u00f9 popolari dello show, nonch\u00e9 il preferito degli autori, i quali hanno affermato che il personaggio rappresenta la parte pi\u00f9 oscura che si cela in ogni persona.\nBiografia.\nEric Cartman \u00e8 un bambino obeso di otto anni studente della scuola elementare di South Park. Viene spesso preso in giro dai suoi amici per la sua stazza, ad esempio con l'epiteto \"fat ass\" (\"culo grasso\", tradotto nella versione italiana come \"culacchione\" o \"culone\"), nella serie non riveste per\u00f2 il ruolo di \"vittima\". Al contrario \u00e8 cinico, narcisista, amorale, egocentrico, arrogante, razzista, maschilista, viziato, sadico e paradigmaticamente malvagio. Le sue idee pretenziose e sociopatiche causano spesso il disprezzo da parte degli altri ragazzi, che non sanno bene se dargli retta.\nInizialmente Eric veniva utilizzato per lo pi\u00f9 come capro espiatorio per il cinismo degli altri bambini, che lo insultavano per l'aspetto fisico e i facili costumi della madre e lo coinvolgevano in giochi sadici, come quello dell'episodio 01x01, \"Cartman si becca una sonda anale\", nel quale viene legato ad un albero come esca per gli alieni che gli hanno inserito una sonda nel retto. Dopo poche puntate, l'importanza satirica di Eric viene valorizzata, lasciando emergere le sue caratteristiche principali. Il bambino appare ignorante, obeso, razzista, antisemita e profondamente egoista. Eric non mostra capacit\u00e0 di empatia, \u00e8 insensibile alla piet\u00e0 e non ha dei veri amici, infatti nell'episodio 01x08, \"Niente colpi sotto l'aureola\", viene spiegato che il suo ingresso nel gruppetto di bambini \u00e8 avvenuto grazie ai suoi continui insulti a Pip, il bambino inglese. Spesso tutti i compagni di classe ammettono di odiarlo e sia Stan, che Kyle, che Kenny dichiarano di non considerarlo loro amico.\nFin dall'inizio della serie Cartman dimostra la sua amoralit\u00e0 compiendo, quasi in ogni episodio, azioni egoiste o malvagie, ma \u00e8 soltanto a partire dal quarto episodio della quinta stagione (\"Scott Tenorman deve morire\") che avviene la vera svolta in negativo del personaggio, in cui, per la prima volta, riveler\u00e0 il suo sadismo in tutta la sua forza. In questo episodio, infatti, Eric finisce vittima delle angherie di un ragazzino pi\u00f9 grande di lui, Scott Tenorman, verso cui si vendica organizzando una finta fiera del chili dove gli fa mangiare un piatto di chili con dentro pezzi dei suoi genitori. La puntata termina con Eric che lecca voluttuosamente le lacrime dal volto disperato del ragazzo, come segno di vittoria.\nDa quel momento Eric diventa protagonista e responsabile di azioni sempre pi\u00f9 terribili, soprattutto nei confronti di Butters, il quale passa da personaggio di sfondo a vittima principale delle sue macchinazioni. Nonostante questo, accade spesso che alla fine anche Eric finisca per rimetterci. Comunque, Butters sembra perdonarlo sempre e alcune volte sembra addirittura provare dell'ammirazione nei suoi confronti, nonostante Eric continui ad offenderlo, manipolarlo e ingannarlo. La ricorrenza di questi eventi sembra spiegata dal fatto che i coetanei, consapevoli ed esasperati dall'ingenuit\u00e0 di Butters, rinuncino ad avvertirlo dei rischi che compie.\nTra le sue azioni forse pi\u00f9 memorabili si possono ricordare:\nNell'episodio 13x02, \"Il Procione\", Eric decide di diventare un supereroe e adotta come pseudonimo \"il Procione\", improbabile vigilante della cittadina, in lotta con \"Mysterion\". Nella quattordicesima stagione, per vendicarsi del fatto che gli altri ragazzi lo hanno escluso dal club \"Il Procione e i suoi amici\" creato da lui stesso, si unisce al dio della distruzione Cthulhu che riesce ad addomesticare, facendogli distruggere, tra le altre cose, una sinagoga, San Francisco, raduni di hippy, supermercati biologici e causa la morte di Justin Bieber e di centinaia di suoi fan. Nell'episodio 15x04 induce la moglie di uno psicologo al suicidio perch\u00e9 costui, per testare i suoi attacchi d'ira, lo aveva offeso chiamandolo ripetutamente ciccione.\nLe sue azioni molto spesso gli si rivoltano contro, ma Eric non impara mai niente dai propri errori e, a dispetto da cosa gli succeda, anche quando sembra aver imparato qualcosa \u00e8 gi\u00e0 pronto a combinarne un'altra.\nFamiglia.\nGenitori.\nLiane Cartman \u00e8 la madre di Eric. Liane \u00e8 una donna dai costumi molto facili: \u00e8 stata a letto con tutti gli uomini e le donne della citt\u00e0, compresi il parroco del paese, Ges\u00f9, un alieno e un androide proveniente dal futuro, relazioni testimoniate dalle puntate 01x13, (\"La mamma di Cartman se la fa con tutti\") e 02x02 (\"La mamma di Cartman continua a farsela con tutti\"). L'unica persona con cui non ha fatto sesso \u00e8 lo storpio del paese. Liane si dimostra sempre accondiscendente anche alle pi\u00f9 stravaganti richieste del figlio, il quale il pi\u00f9 delle volte la raggira per i suoi discutibili progetti.\nNell'episodio 14x06, \"201\" si scopre che il padre di Eric era Jack Tenorman, giocatore dei Denver Broncos nonch\u00e9 genitore di Scott, ucciso proprio da Eric e dato in pasto al figlio (episodio 5x01, \"Scott Tenorman deve morire\"). L'omicidio del padre non sembra colpire Eric pi\u00f9 di tanto: la sua unica preoccupazione riguarda i geni \"rossi\" che ha ereditato da Jack.\nA parte le sue avventure sessuali si sa poco di Liane. Nell'episodio 10x07 \"L\u2019educazione di Cartman\" \u00e8 mostrato come il comportamento di Cartman sia largamente dovuto alla permissivit\u00e0 della madre, che assume tutta una serie di babysitter appartenenti a vari show televisivi perch\u00e9 educhino Eric, ma lui le fa fuggire o impazzire tutte finch\u00e9 Liane chiede aiuto a C\u00e9sar Mill\u00e1n (famoso addestratore di cani) che invece rende Eric un bambino ubbidiente ed educato, ma appena l'educatore se ne va Liane ricomincia a viziare il figlio vanificando tutto il lavoro di C\u00e9sar e tornando alla situazione di partenza. Nonostante tutto \u00e8 mostrato pi\u00f9 volte come a volte metta in punizione il figlio e nella puntata 15x01 \"HUMANCENTiPAD\" dimostra di essere in grado di dirgli no quando si rifiuta di comprargli un iPad poich\u00e9 troppo costoso.\nAnimali domestici.\nEric aveva una gatta di nome Kitty: Kitty miagolava sempre chiedendo cibo a Eric (spessissimo si trattava dei timballi preparati dalla madre), ma lui la ingiuriava e non gliene dava mai (\"Cattiva Kitty! Cattiva!\" era la sua solita lamentevole risposta). Kitty scompare poi dalla serie, per essere sostituita nella dodicesima stagione da un gatto maschio di nome Mr. Kitty.\nNell'episodio 01x05 (\"Un elefante fa l'amore con una maiala\"), inoltre, Eric possiede una maialina di nome Frou Frou che i bambini tentano di far accoppiare con un elefante posseduto da Kyle.\nCaratteristiche.\nAspetto.\nNelle sue apparizioni \"classiche\", Eric si presenta come un ragazzo obeso (anche se lui dice di avere solo le ossa grosse) che indossa un berretto azzurro, un giubbotto rosso e dei guanti gialli. Rispetto agli altri tre protagonisti della serie \u00e8 quello che appare pi\u00f9 spesso senza berretto, dando sfoggio di una capigliatura castana spettinata o in ordine a seconda delle circostanze.\nOrientamento sessuale.\nMentre in alcuni episodi Eric si viene a trovare in situazioni ambigue con personaggi maschili, in altri dimostra invece tendenze eterosessuali. Nella stagione 20 conosce e si fidanza con Heidi Turner, con la quale termina il rapporto nella stagione successiva.\nIl rapporto con Kyle.\nParadigmatico \u00e8 il rapporto con Kyle, il bambino ebreo verso il quale Eric mostra tutto il suo antisemitismo. Eric odia Kyle senza che questi gli abbia mai fatto veramente un torto: ogni situazione \u00e8 buona per criticarlo, prenderlo in giro, contraddirlo, sfidarlo (anche se spesso Kyle non accoglie affatto le sfide di Eric) o ricordargli il suo odio e il disprezzo che prova per gli ebrei. Pi\u00f9 volte propone di ucciderlo, e non si capisce quanto sia seria la sua idea. Non \u00e8 un caso che nell'episodio 01x07, \"Tutti zombie per Kenny\", Eric scelga, per Halloween, di vestirsi da Adolf Hitler, verso il quale mostra sempre una ammirazione smodata, arrivando, nell'episodio 08x04 \"La passione dell'ebreo\", a proporsi leader di una crociata contro gli ebrei in seguito della visione di \"The Passion\" di Mel Gibson, altro suo idolo.\nUna delle frasi ricorrenti di Eric \u00e8 \"Zitto, fottuto ebreo!\", rivolto proprio a Kyle. Nell'episodio 13x03, \"Margaritaville\", pur di ottenere un videogioco \u00e8 disposto a consegnare Kyle nelle mani di un'associazione che lo vuole uccidere.\nNonostante i vari tentativi di isolarlo o ferirlo, quasi sempre le imprese di Eric contro Kyle falliscono miseramente, perch\u00e9 quest'ultimo resta pi\u00f9 intelligente e colto, quindi non accade quasi mai che si lasci imbrogliare, o anche solo coinvolgere.\nNell'episodio 10x02 (\"Allerta Smug!\") Eric arriva tuttavia a rischiare la propria vita per salvare Kyle e la sua famiglia dalla distruzione di San Francisco, dove da poco si erano trasferiti. Solo Butters (che lo ha aiutato) conosce per\u00f2 la verit\u00e0, visto che Eric non ammetter\u00e0 mai di aver salvato Kyle: in realt\u00e0 lui non si sente completo e felice senza il suo arci-nemico da molestare in continuazione. Negli episodi 15x07 (\"Stai invecchiando\") e 15x08 (\"La sindrome di Hamburger\") Kyle ed Eric sembrano diventare amici dopo che Stan si trasferisce in un'altra casa e si allontana dal gruppo a causa il divorzio dei genitori. Nell'episodio 16x04, \"Jewpacabra\", Eric viene salvato da Kyle dopo essere stato legato a un blocco di cemento nel parco ed essere stato colpito da un sedativo. Nell'episodio 16x07, \"Cartman scopre l'amore\", Eric sparge la voce che lui e Kyle sono una coppia gay, per non far interferire Kyle con il rapporto di Token e Nicole, una nuova ragazza appena arrivata a South Park. Arriva addirittura a (dopo che Token e Nicole si sono lasciati e Kyle la invita ad una partita di basket in cui al suo opposto \u00e8 presente anche Token) fare un discorso sull'amore rivolto esplicitamente a Kyle (anche se serve solo da copertura, in fondo il messaggio \u00e8 rivolto a Token e Nicole).\nMusica.\nNell'episodio 04x09, \"Boy band\", realizza il suo sogno di essere un'acclamata star di una boyband, quando riesce a mettere in piedi un gruppetto musicale formato da lui e i suoi tre amici e che suona senza successo nel centro commerciale di South Park; cerca di convincere il direttore del centro commerciale con una videocassetta dei quattro che si esibiscono, ma a causa di un infelice taglio del nastro, prima appartenuto a sua madre, per la prima volta si rende conto dell'inclinazione ninfomane del genitore, impegnata in atteggiamenti sadomaso con lo psicologo della scuola.\nNell'episodio 07x08, \"I cristiani pestano duro\", fonda insieme a Butters e Token il gruppo Christian Rock \"Faith + 1\", con il quale vende pi\u00f9 di un milione di copie. Il gruppo era stato fondato solo perch\u00e9 Eric voleva vincere il Disco di platino prima di Kyle; quando, dopo un concerto, Eric scopre che il Christian Rock assegna al massimo il \"Disco di mirra\", capendo di aver perso la \"scommessa\" con Kyle, bestemmia per tre volte sul palcoscenico."}
{"id": "331397", "revid": "21079", "url": "https://it.wikipedia.org/wiki?curid=331397", "title": "Kernel di un omomorfismo", "text": ""}
{"id": "331400", "revid": "23390", "url": "https://it.wikipedia.org/wiki?curid=331400", "title": "Istituto di scienze sessuali", "text": ""}
{"id": "331401", "revid": "23390", "url": "https://it.wikipedia.org/wiki?curid=331401", "title": "Istituto di scienze sessuologiche", "text": ""}
{"id": "331402", "revid": "23390", "url": "https://it.wikipedia.org/wiki?curid=331402", "title": "Istituto di sessuologia", "text": ""}
{"id": "331403", "revid": "23390", "url": "https://it.wikipedia.org/wiki?curid=331403", "title": "Omofobo", "text": ""}
{"id": "331404", "revid": "1632387", "url": "https://it.wikipedia.org/wiki?curid=331404", "title": "Castello Aragonese (Reggio Calabria)", "text": "Il castello aragonese di Reggio Calabria \u00e8 la principale fortificazione della citt\u00e0, sorge nell'omonima piazza Castello tra la via Aschenez e la via Possidonea. Esso \u00e8 considerato, insieme ai Bronzi di Riace, uno dei principali simboli storici della citt\u00e0 di Reggio. Dal 1956 ospita l'osservatorio dell'Istituto nazionale di geofisica.\nStoria.\nPur se universalmente noto come \"aragonese\", il castello di Reggio ha in realt\u00e0 origini molto pi\u00f9 antiche, tracce di una fortificazione di questa zona della citt\u00e0 infatti risalgono ad epoche di molto precedenti alla costruzione del castello vero e proprio.\nAntichit\u00e0.\nOggi la collina sulla quale si erge la fortezza \u00e8 molto meno evidente, ma nell'antichit\u00e0 essa rappresentava un punto importante per la tutela del sistema delle mura. Molto probabilmente la cinta della \"palaiapolis\" (la \"pal\u00e8poli\" che era l'arcaica citt\u00e0 fondata nell'VIII secolo a.C. dai calcidesi) aveva, come angolo inferiore delle mura che discendevano dall'acropoli, proprio l'area dell'attuale castello. Nel periodo ellenistico, con l'allargamento della citt\u00e0 verso il mare, la collina rimase un luogo fortificato di notevole importanza militare, mentre le mura, che nella polis d'epoca classica piegavano verso nord, scendevano ora fino al porto; il sito archeologico delle \"Mura greche\" sul lungomare Matteotti mostra infatti l'angolo della cinta.\nIn epoca romana, durante il periodo imperiale, le mura non furono probabilmente curate e restaurate, vista la prosperit\u00e0 di cui godeva l'impero, e i forti pi\u00f9 importanti lungo la cinta furono abbandonati al loro destino.\nMedioevo.\nSotto l'imperatore Giustiniano I, durante la guerra tra i Goti e i Bizantini, Belisario entr\u00f2 a Reggio per liberarla dai barbari e trov\u00f2 la citt\u00e0 priva di fortificazioni, cos\u00ec il generale ordin\u00f2 immediatamente il restauro della cinta muraria. Egli non poteva infatti permettere che la citt\u00e0 fosse sguarnita visto l'importante ruolo che il porto di Reggio ricopriva nei collegamenti tra l'Italia e Costantinopoli. Si riprese dunque la parte inferiore delle mura che erano appoggiate al porto, \"la collina del castello\" divenne quindi il bastione angolare della cinta, rivolto verso la montagna. Tutto ci\u00f2 cre\u00f2 un centro fortificato che proteggeva il porto di Reggio e tutta la Calabria meridionale. L'esistenza documentata di un vero e proprio castello risale quindi all'anno 536.\nNel 1059 la fortezza pass\u00f2 dai Bizantini ai Normanni e nel 1266 a Carlo I d'Angi\u00f2. Dall'epoca dei Normanni, che vi stabilirono la corte, il castello fu modificato ed ampliato in pi\u00f9 riprese.\nUna sostanziale parte del lavoro avvenne durante il lungo regno di Federico II di Svevia, quando l'autorit\u00e0 imperiale dovette provvedere ad un sistema difensivo statale del Regno di Sicilia. L'area interessata doveva avere ospitato una fortezza angolare delle mura bizantine, e un \"donjon\" (una torre-mastio) durante la dominazione normanna. La parte sveva del castello di Reggio rimase in piedi fino a dopo il terremoto del 1908, ed era una costruzione a pianta quadrata, con quattro torri angolari, anch'esse di forma quadrata.\nVenne restaurato nel 1327, dopo le ripetute guerre tra Angioini ed Aragonesi, quindi fortificato nel 1381 dalla regina Giovanna I. Nel 1382 Carlo di Durazzo ordin\u00f2 al capitano governatore di Reggio la restaurazione del castello ponendo scrupolosa attenzione affinch\u00e9 i lavori fossero adempiti da tutti gli addetti.\nI restauri del castello di Reggio erano in relazione con la guerra allora scoppiata tra Carlo di Durazzo e l'altro pretendente al trono napoletano Luigi d'Angi\u00f2. Pare inoltre che tra i partecipanti al restauro del castello ci fosse anche \"Agatro Malarbi\" da Gerace, il quale contribu\u00ec non poco a mantenere tranquilla la Calabria.\nDal momento della sua costruzione, data l'importanza strategica, il castello sub\u00ec una continua serie di restauri e di modifiche, tutti tesi ad adeguare la struttura difensiva all'evoluzione delle macchine d'assedio, e poi alle artiglierie con polvere da sparo.\nA questo scopo, in epoca spagnola, re Ferrante fece eseguire nel 1458 le modifiche pi\u00f9 sostanziali sotto la direzione dei lavori di Baccio Pontelli (noto architetto e discepolo di Giorgio Martini): si aggiunsero due grosse torri merlate verso sud e un rivellino (opera esterna con artiglieria) ad oriente; fu aggiunto il fossato, alimentato dal torrente Orangi (che scorreva nei pressi dell'attuale piazza Orange). Dopo un primo intervento si dovette alzare l'opera di svariati metri per permettere ai cannoni di colpire fino al quartiere extraurbano di Sbarre.\nNel 1539 Pietro da Toledo ne fece aumentare la capienza interna in modo da poter rifugiare quasi 1000 persone, permettendo di salvare pi\u00f9 volte i reggini dalle invasioni dei Turchi durante le quali il castello fu usato come prigione.\nEt\u00e0 moderna.\nNonostante numerosi interventi, l'aspetto del castello rimase pressoch\u00e9 inalterato dall'epoca di Ferdinando I fino a quando ne venne decisa la riconversione in caserma che comport\u00f2 l'abbattimento del rivellino con l'unificazione del piano interno; durante il Risorgimento il castello aragonese divenne infatti prigione politica e luogo di esecuzione dei ribelli.\nNel 1860, la citt\u00e0 e il castello vengono espugnati da Giuseppe Garibaldi, quindi con l'unit\u00e0 d'Italia e il nuovo piano regolatore della citt\u00e0 (redatto nel 1869), il bastione venne considerato un \"corpo estraneo\" nel nuovo assetto urbanistico, volendo al suo posto ricavare una grande piazza. Ci\u00f2 fece scoppiare delle diatribe tra chi voleva demolire il castello per fare scomparire l'ultima testimonianza del dominio spagnolo e chi voleva impedirne la demolizione perch\u00e9 monumento storico di antiche ed importanti memorie cittadine. All'idea del Comune di Reggio - che nel 1874 lo acquist\u00f2 dal Governo per demolirlo - si oppose l'allora ministro della Pubblica Istruzione, affermando che il castello era un monumento archeologico.\nNel 1892 la Commissione provinciale dei beni archeologici decret\u00f2 una parziale demolizione del castello ma con la conservazione delle due torri poich\u00e9 \"Monumento storico della citt\u00e0\", e cinque anni dopo (nel 1897) il castello venne dichiarato monumento nazionale.\nNei primi anni del '900 fu utilizzato da una brigata di artiglieria. Il terremoto del 1908 danneggi\u00f2 i locali pi\u00f9 antichi lasciando per\u00f2 illese le due torri; il danneggiamento, se pur minimo, della struttura fece s\u00ec che un decreto legge del Genio Civile del 1917 indicasse le modalit\u00e0 di demolizione, ma nello stesso anno il castello fu risparmiato poich\u00e9 adibito a caserma.\nProbabilmente l'odio politico dei reggini verso ci\u00f2 che aveva rappresentato negli ultimi anni, fece prevalere la decisione di abbattere il castello aragonese, che pur avendo resistito ai terremoti e ai decreti di demolizione, fu deliberatamente mutilato della sua parte pi\u00f9 antica, anche in nome di una struttura urbanistica pi\u00f9 razionale. La fortezza fu infatti in parte demolita per congiungere la via Aschenez alla via Cimino, secondo le indicazioni del piano regolatore redatto da Pietro De Nava, su consiglio dell'amministrazione.\nVennero quindi demoliti i 9/10 della sua struttura in diverse occasioni, ma fu mantenuta la parte pi\u00f9 significativa del bastione: quella con le due torri aragonesi, che ancora oggi si ergono maestose al centro della piazza.\nStoria recente.\nDal primo dopoguerra al 1986 il castello aragonese \u00e8 stato sede dell'osservatorio dell'Istituto nazionale di geofisica, dotato di un centro sismico e di uno meteorologico.\nDal 1983 al 1986 la sala circolare del torrione sud del castello \u00e8 stata sede dell'Associazione Ambientalista Kronos 1991, la quale a sua volta ha ospitato il Club UNESCO di Reggio, l'ENPA, e numerose associazioni culturali.\nIl 7 maggio 1986, a causa di inadeguati lavori di restauro, croll\u00f2 una parte del castello sul versante nord-ovest.\nDichiarato inagibile, il castello, negli anni successivi, fu oggetto di attenzione dell'associazionismo cittadino per chiederne il restauro. \nCon la riqualificazione dell'ambiente circostante (piazza Castello e via Aschenez), e con la ristrutturazione completa, il castello aragonese \u00e8 divenuto uno spazio per eventi culturali e sociali."}
{"id": "331405", "revid": "1745361", "url": "https://it.wikipedia.org/wiki?curid=331405", "title": "Blemmi", "text": "I blemmi (in greco: \u0392\u03bb\u03ad\u03bc\u03c5\u03b5\u03c2; in latino: \"Blemmyae\") erano un'antica popolazione nomade della Nubia menzionata da alcune fonti storiche tardo-romane e bizantine. Altre fonti, greco-romane e soprattutto medioevali, ne forniscono invece una descrizione mitizzata; in questo secondo contesto, i blemmi sono un popolo mostruoso stanziato in un luogo imprecisato dell'Africa orientale: la Nubia, l'Etiopia, o pi\u00f9 genericamente le terre a sud dell'Egitto.\nPopolo mostruoso.\nI blemmi mostruosi sono descritti come degli esseri acefali, con gli occhi e la bocca posti sul ventre o sul torace. Cos\u00ec li riassume, ad esempio, Plinio il Vecchio (23-79) nella sua \"Naturalis historia\": \u00abSi dice che i Blemmi non abbiano il capo, e che abbiano la bocca e gli occhi nel petto\u00bb.\nPomponio Mela nella sua \"Chorographia\" sostiene che i \"\"Blemyae\" non hanno teste, ma hanno le facce sul petto\".\nJehan de Mandeville verso il 1371 scriveva:\nShakespeare fa accennare a Otello, rivolto a Desdemona, di certi uomini \"le cui teste crescono sotto le spalle\".\nAnche nel canone p\u0101li buddhista si trovano accenni ai Blemmi, sia nel \"Vinaya Pi\u1e6daka\" (iii, IV, 9.3) che nel \"Sutta Pi\u1e6daka\" (\"Majjhima Nik\u0101ya\", III, 203). In questo caso \u00e8 il discepolo Mogallana che narra al Buddha di una sua visione, in cui degli esseri rilasciati dagli inferni, gi\u00e0 colpevoli di uccisioni, vagano in cerca di rifugio. Della lista che ne viene fatta, uno viene descritto come \"tassa ure akkh\u012bni ceva honti mukha\u00f1ca\", privo di testa \"con occhi e bocca sul tronco\". Il Buddha lo chiama H\u0101rika e lo identifica come un ex boia di Rajgir.\nPopolazione storica.\nProcopio di Cesarea (500-565), storico bizantino del VI secolo, cita i blemmi nel primo libro della sua opera in otto volumi sulle campagne militari di Giustiniano I contro i sasanidi in Persia, i vandali in Numidia e gli ostrogoti in Italia.\nSecondo Procopio, i blemmi abitavano la Nubia assieme ai nobati, e, come questi ultimi, adoravano le stesse divinit\u00e0 dei greci, oltre ad Iside e Osiride. Il loro territorio era delimitato ad ovest dal Nilo e ad est dal Mar Rosso, e si estendeva, da nord a sud, da Coptos nell'Alto Egitto alla citt\u00e0 di Axum, in Etiopia.\nUna fonte latina del IV secolo, la \"Historia Augusta\", elenca i blemmi fra i popoli che onorarono il trionfo di Aureliano nell'anno 274. Nel III secolo, infatti, sia i blemmi che i nobati erano entrati in conflitto pi\u00f9 volte con l'impero romano. I nobati, tuttavia, dopo aver subito una dura repressione da parte dall'imperatore Diocleziano nel 298, erano divenuti alleati dei romani (\"foederati\") in Dodecascheno proprio contro i blemmi, anche se i governatori romani d'Egitto pagavano comunque ai nobati un tributo annuale in oro per prevenire possibili incursioni nel proprio territorio. I blemmi continuarono a rappresentare una minaccia per l'impero anche nel secolo successivo, come testimonia un'iscrizione in demotico del 373 che ricorda una loro incursione nell'oasi di Kharga, nel Deserto Libico-Nubiano.\nLa loro localizzazione e il loro stile di vita hanno indotto alcuni storici contemporanei ad avanzare l'ipotesi che i blemmi fossero gli antenati dei begi, un gruppo etnico del Nordafrica.\nInflusso culturale.\nI Blemmi mostruosi sono menzionati in alcune opere di narrativa contemporanea: ad esempio, nel romanzo del 1919 di Pierre Beno\u00eet \"L'Atlantide\": \"\u00ab...del resto sarei curioso - riprese con un'allegria un po' forzata - di entrare in contatto con questi geni e di verificare le informazioni di Pomponio Mela, che li ha conosciuti e li colloca effettivamente nelle montagne dei Tuareg. Lui li chiama Egipani, Blemmi, Ganfasanti, Satiri...\u00bb\" e nella voce \"I nesnas\" del \"Manuale di zoologia fantastica\" di Jorge Luis Borges e Margarita Guerrero del 1957, dove sono descritti come essere \"\u00ab[...] capaci di linguaggio articolato; alcuni hanno la faccia nel petto come le \"blemmie\", e cosa simile a quella della pecora.\u00bb\"\nI Blemmi sono citati, insieme agli Sciapodi e a molti altri esseri fantastici dei bestiari medioevali, nel romanzo \"Baudolino\" di Umberto Eco, che li colloca nel mitico regno del Prete Gianni; li cita, inoltre, Valerio Massimo Manfredi nel suo romanzo \"La torre della solitudine\". Andrea Frediani li inserisce come nemici del giovane Costantino nei primi capitoli de \"Roma Caput Mundi: L'ultimo Pretoriano\".\nLa fisionomia di un blemmo sembra poter esser stata inoltre la fonte d'ispirazione per il Pok\u00e9mon Hitmonlee, la cui somiglianza con le raffigurazioni classiche \u00e8 molto evidente."}
{"id": "331407", "revid": "118834", "url": "https://it.wikipedia.org/wiki?curid=331407", "title": "Sergej Djaghilev", "text": ""}
{"id": "331409", "revid": "466539", "url": "https://it.wikipedia.org/wiki?curid=331409", "title": "Volkswagen Phaeton", "text": "La Volkswagen \"Phaeton\" \u00e8 una berlina di lusso presentata dalla Volkswagen nel 2002 e rimasta in produzione sino al 2016. Era il modello di punta della casa automobilistica tedesca.\nIl contesto.\nLa \"Phaeton\" era costruita sulla base dell'Audi A8, ma si differenziava da quest'ultima per alcuni dettagli (ad esempio non era dotata del telaio in alluminio che invece equipaggia l'Audi). Condivideva alcuni particolari con la Bentley Continental GT.\nNel settembre 2007 la vettura fu oggetto di un leggero restyling al frontale e dotata del nuovo diesel 3.0 TDI da 233 CV gi\u00e0 predisposto per rispettare la normativa antinquinamento Euro 5. L'ultimo restyling di questo modello \u00e8 stato effettuato nell'agosto del 2010.\nVerso la fine degli anni novanta Ferdinand Pi\u00ebch, allora capo della Volkswagen, consegn\u00f2 agli ingegneri una lista di 10 parametri tecnici che la vettura avrebbe dovuto rispettare. Nonostante molti pareri contrastanti che ritenevano il progetto rischioso, si decise di produrre lo stesso la nuova ammiraglia. Per il solo assemblaggio della \"Phaeton\" fu costruita una nuova fabbrica chiamata Glaserne Manufaktur situata a Dresda .\nA causa dei bassi volumi di vendita, la \"Phaeton\" \u00e8 stata una perdita per la Volkswagen. Il 18 marzo 2016 viene prodotto l'ultimo esemplare, il numero 84.235 presso lo stabilimento di Dresda.\nGamma.\nLa gamma della \"Phaeton\" era fino ad inizio 2011 composta da quattro motorizzazioni, tutte abbinate esclusivamente alla trazione integrale \"4Motion\":\nSono presenti due allestimenti: a 5 o a 4 posti (quest'ultima variante \u00e8 la pi\u00f9 costosa)."}
{"id": "331413", "revid": "729019", "url": "https://it.wikipedia.org/wiki?curid=331413", "title": "Sciapode", "text": "Gli sciapodi (\u03c3\u03ba\u03b9\u03ac\u03c0\u03bf\u03b4\u03b5\u03c2 \u2014 dal greco \u03c3\u03ba\u03b9\u03ac \"ombra\" e \u03c0\u03bf\u1f51\u03c2 \"piede\") o monopodi sono esseri mitologici dotati di una sola gamba e di un solo enorme piede, che si supponeva abitassero l'India.\nCon questo termine s'indicavano in epoca greca (ad esempio in Alcmane, ma anche in Erodoto) alcuni leggendari abitanti dell'India caratterizzati da un solo enorme piede, col quale all'occorrenza essi si sarebbero fatti ombra.\nStoria.\nI monopodi compaiono nella commedia di Aristofane \"Gli uccelli\", come vicini di casa di Socrate, eseguita per la prima volta nel 414 a.C. \nSono menzionati da Plinio il Vecchio nella sua Naturalis historia, un trattato naturalistico, in cui attribuisce a Ctesia la loro prima descrizione nel suo libro Indika (India), un resoconto basato sulle storie portate in Persia dai commercianti che percorsero la via della seta da Seri. Plinio li descrive in questo modo:\nFilostrato cita i monopodi nella \"Vita di Apollonio di Tiana\", e crede che vivano in India e in Etiopia e chiede al saggio indiano Iarchas della loro esistenza.\nSant'Agostino (354\u2013430) li menziona nel sedicesimo libro della citt\u00e0 di Dio, e afferma che non \u00e8 sicuro dell'esistenza di tali creature.\nIn epoca medievale di essi si parla nei vari libri di storia, di geografia antropica o di zoologia e nei bestiari, particolarmente ricchi di esseri mostruosi e comunque straordinari che avrebbero abitato zone poco conosciute della Terra. Come, ad esempio:\nLa Mappa di Hereford, disegnata tra il 1276 e il 1283, mostra uno sciapode su un lato del mondo, cos\u00ec come nella mappa del mondo disegnata da Beato di Li\u00e9bana."}
{"id": "331415", "revid": "767487", "url": "https://it.wikipedia.org/wiki?curid=331415", "title": "Fanny e Alexander", "text": "Fanny e Alexander (\"Fanny och Alexander\") \u00e8 un film del 1982 diretto da Ingmar Bergman.\nNato originariamente come film per la televisione, e licenziato in una prima versione di cinque ore studiata per una eventuale suddivisione in puntate, fu convertito in una versione per il cinema di una durata di circa tre ore; i tagli hanno dato adito a qualche critica circa la inattesa apparizione o la repentina \"scomparsa\" di alcuni personaggi.\nIl film vinse quattro premi Oscar su sei candidature; le candidature per il premio al miglior regista e alla migliore sceneggiatura originale, entrambe riferite a Bergman, non furono coronate da successo, negando al regista l'ultima possibilit\u00e0 di ricevere una statuetta personale per una sua opera.\nTrama.\nNel 1907, in una citt\u00e0 della provincia svedese, l'agiata famiglia borghese degli Ekdahl festeggia il Natale in casa di nonna Helena. La famiglia, ma pi\u00f9 in generale il mondo intero, sono osservati con gli occhi innocenti e visionari dei due bambini Fanny e Alexander, figli del direttore del teatro locale Oscar. Gli zii Gustaf Adolf e Carl, con le rispettive mogli, completano la cerchia familiare.\nQuando la malattia porta alla morte Oscar, la madre di Fanny e Alexander, Emilie, trova conforto nella religione e finisce per sposare il pastore protestante Verg\u00e9rus. La vita dei due bambini subisce un grande e brusco cambiamento, dalla dimora sontuosa e ricca di giochi dovranno adattarsi alla rigidit\u00e0 e all'austerit\u00e0 della canonica. Alexander non ha pi\u00f9 il teatrino di marionette per dare libero sfogo alla sua fantasia, cos\u00ec trae spunto dalle vicende del mondo reale e dalla vita nella canonica, in cui \u00e8 avvenuto un fatto tragico poco prima del loro arrivo e di cui Alexander d\u00e0 la sua personale interpretazione. La fantasia e la realt\u00e0 si confondono, scatenando l'ira incontrollata e apparentemente ingiustificata del pastore.\nFanny e Alexander sono ora prigionieri nella canonica, tanto che la nonna dovr\u00e0 organizzare, con l'aiuto del suo amante ebreo, il rapimento dei bambini. Nella notte in cui \u00e8 nascosto nel magazzino del rigattiere ebreo, Alexander con le sue visioni si interroga sul mistero della vita. E, infine, giunge la liberazione con la morte accidentale del vescovo in un incendio scoppiato mentre dorme.\nAlle vicende di Fanny e Alexander si intrecciano quelle personali degli zii Gustav Adolf e Carl. Il finale si distingue con le parole della nonna Helena che comincia a leggere un brano di \u00ab Sogno \u00bb di August Strindberg per Alexander che ha appoggiato la testa sul suo grembo. \nProduzione.\nI connotati autobiografici del film.\nIl film \u00e8 fortemente autobiografico e Bergman ricostru\u00ec sul set con precisione e amore le cinque stanze della casa di Uppsala e il loro contenuto come atto di riconoscenza dovuto per la persona e per i luoghi dove riusciva ogni tanto a rifugiarsi durante la sua tumultuosa infanzia.\nAlexander \u00e8 quindi Bergman stesso e nonna Helena, interpretata in modo magistrale da Gunn W\u00e5llgren, giovane per essere una nonna, \u00e8 la nonna tanto amata dal regista e rappresenta la mamma che avrebbe voluto avere. Il pastore Verg\u00e9rus, con la sua cattiveria, rappresenta il padre di Bergman, quel padre-padrone che tanto lo ha oppresso e dal cui fantasma non \u00e8 mai riuscito a liberarsi tanto che alla fine del film il fantasma di Verg\u00e9rus gli dir\u00e0: \nOscar rappresenta invece il padre che Bergman avrebbe voluto avere, con la sua umanit\u00e0 e la sua passione per il teatro.\nIl film si presta a diverse chiavi di lettura perch\u00e9, come lo defin\u00ec lo stesso autore, si tratta di \"un arazzo, un'immensa tappezzeria dove ognuno pu\u00f2 scegliere cosa vuol vedere\".\nI temi principali.\nIl tema del film viene annunciato subito dalle prime inquadrature quando Oscar, rivolgendosi ai teatranti, dice:\nQuesta apologia dell'arte vista come universo riprende il tema pirandelliano del rapporto tra arte e vita, fra teatro e vita.\nUn altro tema che viene ripreso nel film \u00e8 quello della maschera-persona alla quale si riferiscono Emilie e Verg\u00e9rus.\nUn altro tema dominante \u00e8 quello della famiglia, la famiglia in s\u00e9, l'atmosfera della famiglia che, malgrado i difetti di ciascun membro e dei suoi dolori, pu\u00f2 dare la felicit\u00e0. Oscar prima di morire dir\u00e0 alla moglie e ai figli: In questo modo Bergman ritorna sul tema della vita e della morte e sembra, in un certo senso, risolvere il suo interrogarsi sull'esistenza, anche se altri personaggi mettono in dubbio la trascendenza.\nLe tecniche.\nLa fotografia \u00e8 eccezionale, come gi\u00e0 negli altri film di Bergman, che qui usa il colore con maestria, alternando il rosso per le scene della famiglia e il grigio, quasi un richiamo al bianco e nero, per la casa del vescovo.\nLa musica riporta in modo funzionale brani del Notturno op. 27 n. 1 di Chopin, le Suites per violoncello (op. 72, 80 e 87) di Britten e del Quintetto per pianoforte di Schumann.\nGli attori sono considerati, da molti commentatori, tutti di notevole bravura, insieme ai tecnici, agli arredatori, ai pittori, ai carpentieri formano una affiatatissima \u00e9quipe, e come ha scritto il regista stesso nella sua autobiografia:\nDistribuzione.\nVersioni.\nEsistono due versioni differenti del film: una \"breve\" della durata di 188 minuti, e una lunga di 312 minuti. Sebbene la versione lunga fosse stata completata per prima, fu data precedenza all'uscita nelle sale cinematografiche della versione breve, mentre per la versione pi\u00f9 estesa si dovette attendere circa un anno. La versione integrale \u00e8 stata trasmessa - divisa in quattro parti - in televisione, anche dalla Rai, in diverse occasioni. Tuttavia, questa versione rimane ancora oggi inedita nel mercato italiano dell'Home video."}
{"id": "331417", "revid": "767487", "url": "https://it.wikipedia.org/wiki?curid=331417", "title": "Michelangelo Salvi", "text": "Biografia.\nMichelangelo Salvi lavor\u00f2 alle \"Historie di Pistoia\" il cui primo volume usc\u00ec nel 1655. In questo primo volume l'erudito ecclesiastico (era un frate servita) sostenne che l'origine di Pistoia fosse da addebitare a un pronipote di No\u00e8, noto con il nome di Pistio. Nel 1657 apparve il secondo volume delle Historie che il monaco servita volle consacrare al cardinal Forteguerri. Il terzo ed ultimo volume delle Historie venne pubblicato nel 1662 a Venezia. \nL'opera del Salvi per quanto farraginosa, ed inattendibile in alcuni punti (ad esempio la fantasiosa ricostruzione dell'origine di Pistoia), rappresenta comunque una delle fonti imprescindibili per la conoscenza storica della citt\u00e0 toscana."}
{"id": "331427", "revid": "129517", "url": "https://it.wikipedia.org/wiki?curid=331427", "title": "Henri de Lubac", "text": ""}
{"id": "331429", "revid": "587852", "url": "https://it.wikipedia.org/wiki?curid=331429", "title": "Henri De Lubac", "text": ""}
{"id": "331431", "revid": "287204", "url": "https://it.wikipedia.org/wiki?curid=331431", "title": "Giuba I", "text": "Fu il figlio e successore del re di Numidia Iempsale; padre del re Giuba II di Mauretania; nonno del re Tolomeo di Mauretania e della principessa Drusilla di Mauretania. \nPompeo aiut\u00f2 il padre a risalire sul trono. Di conseguenza Giuba divenne un alleato di Pompeo. Oltre a queste motivazioni di ordine politico, \u00e8 probabile che vi fossero anche rancori personali con Giulio Cesare, che in giovent\u00f9 aveva fatto di tutto per evitare che fosse punito un proprio cliente che gli aveva recato offesa tirandogli la barba (Svetonio, \"Il Divo Giulio\". 71)\nNel 50 a.C., il tribuno della plebe Gaio Scribonio Curione aveva promulgato una legge con la quale aveva proposto di confiscare il regno di Giuba (Cesare, \"B. Civ.\" II, 25). L'anno successivo Curione fu incaricato da Cesare di comandare le sue truppe in Africa e dopo qualche vittoria iniziale, sub\u00ec una sconfitta nei pressi di Utica e venne ucciso. Nello stesso tempo per\u00f2, sbilanciatosi troppo con le sue forze nei territori orientali del Regno, Giuba venne attaccato, ad ovest, da Bocco II di Mauretania che, sostenuto da truppe dell'avventuriero Publio Sittio, aveva gi\u00e0 conquistato Cirta (vicino all'odierna Costantina) e due citt\u00e0 della Getulia. Giuba fu costretto a rivolgersi contro di loro, lasciando Cecilio Metello Scipione a seguire gli eventi lungo le coste della Tunisia. Dopo lo sbarco in Africa di Cesare in persona, Giuba lasci\u00f2 al suo luogotenente Saburra il compito di ricacciare indietro Bocco e Sittio, e si un\u00ec all'esercito dei Pompeiani che venne sconfitto alla Battaglia di Tapso (46 a.C.). \nBench\u00e9 sconfitto, Giuba riusc\u00ec a sottrarsi ai Romani, ma in una situazione disperata si fece uccidere in un duello concordato con il generale Marco Petreio. Secondo le descrizioni degli storici (romani), il carattere di Giuba era coraggioso, selvaggio e portato ai tradimenti."}
{"id": "331437", "revid": "1418004", "url": "https://it.wikipedia.org/wiki?curid=331437", "title": "Luis Cernuda", "text": "Biografia.\nLa sua educazione \u00e8 rigida ed intransigente, a causa del carattere di suo padre, un militare di professione. Comincia a studiare giurisprudenza presso l'Universit\u00e0 di Siviglia, dove segue i corsi di Pedro Salinas. Alla morte dei suoi genitori entra in possesso dell'eredit\u00e0 paterna, con la quale fa un viaggio a Malaga, dove conosce il poeta ed editore Manuel Altolaguirre. Durante gli anni venti si trasferisce a Madrid, dove entra in contatto con gli ambienti letterari della citt\u00e0 che pi\u00f9 tardi saranno conosciuti come la \"Generazione del '27\". Lavora in una libreria e si innamora del giovane Seraf\u00edn, che non ricambia l'attenzione. A questo periodo si fanno risalire i libri \"Donde habite el olvido\" e \"Los placeres prohibidos\". Bench\u00e9 sia definito \"disadaptado\" a causa della sua omosessualit\u00e0, lui non neg\u00f2 mai questa sua condizione, diversamente da Federico Garc\u00eda Lorca: perci\u00f2 ebbe la fama di ribelle, ed effettivamente si ribell\u00f2 alla mentalit\u00e0 chiusa e bigotta della Spagna del Dopoguerra, \"un paese dove tutto nasce morto, vive morto e muore morto\", come dir\u00e0 in \"Desolaci\u00f3n de la Quimera\". Per questo si consider\u00f2 sempre un emarginato, \"come una carta che ha perso il suo mazzo\".\nLavor\u00f2 come lettore di spagnolo presso l'Universit\u00e0 di Tolosa per un anno. Dopo la proclamazione della Seconda Repubblica Spagnola collabora con movimenti che mirano ad una Spagna pi\u00f9 tollerante, colta e liberale. L'anno dello scoppio della Guerra Civile Spagnola pubblica la prima edizione della sua opera poetica completa fino ad allora, con il titolo \"La realidad y el deseo\" (1936). Durante il conflitto partecip\u00f2 al II Congresso degli Intellettuali Antifascisti di Valencia. Nel 1938, dopo aver tenuto alcune conferenze in Scozia, trascorrendo le estati ad Oxford in compagnia del pittore Gregorio Prieto, inizia il suo esilio nordamericano, dove insegna letteratura ed ottiene la tanto agognata stabilit\u00e0 aconomica. Si trasferisce in Messico nel 1952, dove si innamora di un culturista, al quale dedica \"Poemas para un cuerpo\". \u00c8 qui che conosce Octavio Paz e frequenta la famiglia di Altolaguirre, legando in particolar modo con sua moglie Concha M\u00e9ndez, ed \u00e8 qui che muore.\nPoesia.\nLa poesia cernudiana \u00e8 una poesia della meditazione, che segue \"quattro tappe\", secondo Octavio Paz: gli anni dell'apprendimento, la giovinezza, la maturit\u00e0 e l'inizio della vecchiaia.\nPrima fase.\nAlla tappa iniziale appartengono le prime poesie, pubblicate nel 1927 con il titolo \"Perfil del aire\" (che mostrano un poeta elegante nella sua contemplazione del mondo) ed \"\u00c9gloga, eleg\u00eda, oda\", scritto tra il 1927 ed il 1928, che rende omaggio alla tradizione classica toccando alcuni temi tipicamente cernudiani, amore ed eros in particolare.\nSeconda fase (giovinezza).\nCon \"Un r\u00edo, un amor\" e \"Los placeres prohibidos\", scritti tra il 1929 ed il 1931, si apre il cosiddetto ciclo della giovinezza. Questi due libri rivelano l'adesione di Cernuda al surrealismo. Anche se il classicista che \u00e8 sempre stato in lui spesso stempera la rottura formale, il fattore essenziale di queste raccolte \u00e8 il suo spirito di ribellione nei confronti dell'ordine stabilito. In \"Los placeres prohibidos\" la ribellione cresce insieme alla manifesta rivendicazione della sua omosessualit\u00e0. \"Donde habite el olvido\" (1934) \u00e8 un libro neoromantico, \u00absuperbecqueriano\u00bb, nel quale si sviluppa un'elegia amorosa. \"Invocaciones\", del 1934-35, presenta il neoromanticismo che si dilata in ampie poesie che celebrano le glorie del mondo ed esaltano la missione del poeta.\nTerza fase (maturit\u00e0).\nIl periodo della maturit\u00e0 comincia con \"Las nubes\" (1940 e 1943), uno dei pi\u00f9 bei libri di poesia sulla Guerra Civile, nel quale il tono elegiaco raggiunge il suo apice. Sotto l'influsso della lirica inglese, include monologhi drammatici, come \"La adoraci\u00f3n de los magos\".\nEleva tono e stile in \"Como quien espera el alba\" (1947).\nOssessionato dai suoi ricordi sivigliani, scrive in prosa \"Ocnos\" (1\u00aa ed. 1942, ampliata nel 1949 e nel 1963), essenziale per comprendere la sua mitologia del Paradiso perduto.\nUltima fase.\nIn Messico si compie la sua ultima tappa. Qui Cernuda compone \"Variaciones sobre tema mexicano\" (1952), \"Vivir sin estar viviendo\" (1944-49) e \"Con las horas contadas\" (1950-56), che in edizione posteriori includer\u00e0 \"Poemas para un cuerpo\" (Malaga, 1957). \u00c8 evidente la sostituzione dell'anteriore musicalit\u00e0 elegante con un ritmo secco, duro, e con la rinuncia ad ogni orpello in favore del concetto. Questo stile raggiunge il suo culmine in \"Desolaci\u00f3n de la quimera\" (1962).\nCritica e teatro.\nCernuda \u00e8 autore di un'opera critica (\"Estudios sobre poes\u00eda espa\u00f1ola contempor\u00e1nea\" 1957 o \"Poes\u00eda y literatura, I y II\" 1960 y 1964) che, al di l\u00e0 di alcuni punti discutibili, ha permesso di riconsiderare pregiudizi e luoghi comuni.\nNel 1985 fu pubblicata la sua unica opera di teatro, \"La familia interrumpida\"."}
{"id": "331442", "revid": "104458", "url": "https://it.wikipedia.org/wiki?curid=331442", "title": "Dauni", "text": ""}
{"id": "331443", "revid": "1543377", "url": "https://it.wikipedia.org/wiki?curid=331443", "title": "John Henry Mackay", "text": " Si \u00e8 segnalato come pensatore anarco-individualista, primo biografo di Max Stirner e come esponente del primo movimento omosessuale tedesco.\nVita.\nJohn Henry MacKay nacque a Greenock in Scozia. In seguito alla prematura scomparsa del padre nel 1865 la famiglia si trasfer\u00ec in Germania, a Saarbr\u00fccken. Mackay frequent\u00f2 la scuola media a Burgsteinfurt e Birkenfeld presso Treviri, dove modific\u00f2 il cognome in Mackay; in seguito fece un apprendistato a Stoccarda come libraio e frequent\u00f2 per alcuni semestri lezioni di filosofia alle Universit\u00e0 di Kiel, Lipsia e Berlino. Nel 1885 Mackay inizi\u00f2 a frequentare gli ambienti letterari.\nA Berlino entr\u00f2 in contatto con il circolo dei poeti di Friedrichshagen, dove scopr\u00ec grazie alla \"Psychopathia sexualis\" di Richard von Krafft-Ebing la propria tendenza omosessuale e pederasta. Con le novelle \"Existenzen\" (\"Esistenze\") e \"Nur eine Kellnerin\" (\"Solo una cameriera\"), pubblicate nel 1888 sotto il titolo comune di \"Moderne Stoffe\" (\"Materiali moderni\"), Mackay divenne uno dei precursori del naturalismo letterario. Dopo un soggiorno di un anno a Londra si dedic\u00f2 alle teorie del filosofo individualista Max Stirner, sulla cui vita scrisse la fino ad oggi fondamentale (ancorch\u00e9 da alcuni ritenuta agiografica) biografia, che usc\u00ec in tre edizioni tra il 1898 ed il 1914. La filosofia di Stirner, che proclamava un'individualit\u00e0 coerente in presenza di un rifiuto deciso di ogni tipo di ordini, regole e ideologie \"sacre\", serv\u00ec da spunto a Mackay per la sua concezione di anarchismo individualista, che svilupp\u00f2 nei tre \"B\u00fccher der Freiheit\" (\"Libri della Libert\u00e0\"): \"Sturm\" (\"Tempesta\"), \"Die Anarchisten\" (\"Gli anarchici\") e \"Der Freiheitsucher\" (\"Il cercatore di libert\u00e0\").\nAgli inizi degli anni 1890 conobbe l'allora sconosciuta scrittrice Gabriele Reuter, che segnal\u00f2 all'editore Samuel Fischer nel 1895. Il romanzo di Reuter \"Aus guter Familie\" (\"Di buona famiglia\") divenne in breve tempo un bestseller - grazie anche al tono di critica sociale insito nel titolo, quest'ultimo proposto da Mackay (stando alle memorie di Reuter, l'autrice avrebbe voluto chiamare il romanzo semplicemente \"Agathe Heidling\").\nNel 1898 Mackay strinse amicizia con Rudolf Steiner, con il quale prepar\u00f2 la stesura del pamphlet propagandistico \"Sind Anarchisten M\u00f6rder?\" (\"Gli anarchici sono assassini?\").\nNel 1905 entr\u00f2 in contatto con Benedict Friedlaender, di cui sosteneva il movimento \"Sezession\", e con ci\u00f2 si distanzi\u00f2 sempre pi\u00f9 da Magnus Hirschfeld, a causa della fondamentale avversione di quest'ultimo contro la teoria del \"terzo sesso\". Sotto lo pseudonimo di \"Sagitta\", Mackay pubblic\u00f2 scritti di emancipazione e lavori letterari sull'\"amore senza nome\" (l'attrazione di uomini adulti verso ragazzi adolescenti), che nella Germania dei tempi del Kaiser e anche nella Repubblica di Weimar venivano vietati dal punto di vista formale ma tollerati da quello sostanziale. Le sue opere sull'anarchismo individualista divennero per contro - anche grazie al supporto degli amici Benjamin Ricketson Tucker, George Schumm, Clarence Swarts e Henry Cohen - molto popolari financo negli Stati Uniti.\nLa drammatica inflazione dei primi anni venti in Germania fece svanire il ragguardevole patrimonio di Mackay. Negli anni successivi alcune attivit\u00e0 editoriali fallirono a causa della disonest\u00e0 dei suoi soci.\nAnche le sue vecchie e nuove fatiche letterarie, che (eccezion fatta per il \"romanzo criminale\" \"Staatsanwalt Sierlin\", cio\u00e8 \"Pubblico ministero Sierlin\") non erano pensate per un vasto pubblico, gli procurarono ben pochi introiti. Nemmeno la \"Mackay-Gesellschaft\" (\"Societ\u00e0 Mackay\"), fondata nel 1931, pot\u00e9 sostenere a sufficienza lo scrittore impoverito negli anni della crisi economica.\nMackay mor\u00ec il 16 maggio 1933, probabilmente a causa di una overdose di morfina (accidentale o volontaria), nonostante soffrisse da parecchi anni di numerose malattie, e venne sepolto nel Cimitero Ovest di Stahnsdorf. Dieci giorni prima c'era stato il rogo nazista all'Institut f\u00fcr Sexualwissenschaft (\"Istituto delle Scienze sessuali\"). Adolf Hitler, gi\u00e0 divenuto dittatore e cancelliere del Reich dal 30 gennaio, mise fine a tutte le attivit\u00e0 del movimento tedesco d'emancipazione omosessuale, al che Mackay avrebbe deciso di togliersi la vita per protesta o come gesto di fuga e stanchezza. L'ipotesi che Mackay si sarebbe suicidato \u00e8 stata invece contestata da uno dei suoi biografi, Hubert Kennedy, che attribuisce la morte a infarto cardiaco: \u00abJohn Henry Mackay muore il 16 maggio 1933 nel bagno del suo medico, a causa di una serie di patimenti di cui soffriva, apparentemente per una crisi cardiaca. Soffriva anche di calcoli renali alla vescica\u00bb.\nLa memoria della persona di Mackay e delle sue opere viene perpetuata dal 1974 dalla \"Mackay-Gesellschaft\", mentre i suoi studi sono stati proseguiti dai lavori storico-critici di Hubert Kennedy. La prima biografia di Mackay \u00e8 stata scritta nel 1979 da Kurt Zube (sotto lo pseudonimo di \"Solneman\")."}
{"id": "331444", "revid": "23390", "url": "https://it.wikipedia.org/wiki?curid=331444", "title": "Nicht der Homosexuelle ist pervers, sondern die Situation, in der er lebt", "text": ""}
{"id": "331448", "revid": "71155", "url": "https://it.wikipedia.org/wiki?curid=331448", "title": "Omogenitorialit\u00e0", "text": "L'omogenitorialit\u00e0 \u00e8 il legame, di diritto o di fatto, tra uno o pi\u00f9 bambini (sia figli biologici sia adottati) e una coppia omosessuale. Il termine omoparentalit\u00e0 \u00e8 utilizzato come sinonimo, composto di \"omo-\" e \"parentalit\u00e0\".\nL'omogenitorialit\u00e0 non pu\u00f2 generalmente verificarsi in maniera naturale, perci\u00f2 \u00e8 soggetta alle varie leggi nazionali, che talvolta la consentono e talvolta la proibiscono. Se i gruppi LGBT chiedono l'approvazione principalmente di leggi che consentano alle coppie omosessuali di adottare, queste leggi sono osteggiate solitamente dai partiti conservatori e da gruppi religiosi.\nNei decenni passati, in maniera pi\u00f9 o meno legale, sono cresciuti in famiglie omogenitoriali decine di migliaia di bambini, e il fenomeno \u00e8 stato ampiamente studiato da psicologi, pediatri, psichiatri, sociologi di tutto il mondo, arrivando alla conclusione che i figli di coppie omosessuali hanno la stessa possibilit\u00e0 di crescere sani quanto i figli di coppie eterosessuali.\nMetodi disponibili.\nPer una coppia omosessuale sono disponibili diversi metodi per ottenere un figlio, soggetti alle varie legislazioni nazionali, per cui in alcuni paesi \u00e8 possibile ricorrere a uno o pi\u00f9 di questi metodi, mentre in molti altri \u00e8 del tutto impossibile per una coppia omosessuale avere legalmente un figlio proprio.\nAdozione.\nL'adozione da parte di coppie omosessuali \u00e8 legale in gran parte dell'America del nord e del sud e in quasi tutta l'Europa occidentale. Nel resto del mondo la maggior parte delle legislazioni non la permette. In alcuni stati \u00e8 consentito da parte di un omosessuale adottare il figlio del proprio partner, ottenuto in una precedente relazione eterosessuale, questa possibilit\u00e0 passa sotto il nome di adozione del configlio (in inglese \"stepchild adoption\").\nUna critica all'adozione da parte delle coppie omosessuali fa leva sul fatto che in paesi come in Italia le coppie che richiedono l'adozione sono gi\u00e0 molto maggiori rispetto al numero dei bambini adottabili e quindi le richieste andrebbero a congestionare un sistema gi\u00e0 saturo.\nSurrogazione di maternit\u00e0.\nLa surrogazione di maternit\u00e0 \u00e8 una pratica controversa e vietata in molti paesi, che consiste nell'inseminazione di una donna, esterna alla coppia omosessuale, che quindi affronta la gestazione e il parto per poi concedere la parentalit\u00e0 alla coppia omosessuale, che si prender\u00e0 cura del figlio dal momento della sua nascita. Questo metodo \u00e8 talvolta indicato con la formula \"utero in affitto\", a sottolineare una natura commerciale del contratto tra la madre biologica e i genitori adottivi, tuttavia alcuni paesi permettono la maternit\u00e0 surrogata \"altruistica\", senza cio\u00e8 compenso per la gestante, o generalmente nel caso che la donna sia parente di uno dei genitori adottivi.\nInseminazione.\nLe coppie lesbiche possono ricorrere direttamente all'inseminazione di una delle due partner grazie a un donatore di sperma, in questo caso il materiale spermatico del donatore viene introdotto nell'apparato riproduttore della madre tramite uno di diversi metodi disponibili: i principali sono l'inseminazione intrauterina e quella intracervicale.\nNel caso in cui la semplice inseminazione artificiale non sia sufficiente, per un problema di infertilit\u00e0 della genitrice, \u00e8 possibile ricorrere ad altre tecniche utilizzate anche dalle coppie eterossessuali quali la fecondazione in vitro con trasferimento dell'embrione. Una variante di questo metodo, pensato per aumentare il coinvolgimento di entrambe le genitrici rispetto alla semplice inseminazione artificiale, si chiama \"Reciprocal IVF\" e consiste nella fecondazione in vitro di un ovulo di una delle due donne, che viene poi impiantato nell'utero dell'altra, cos\u00ec che nella coppia una donna svolga il ruolo di donatrice dell'ovulo, e l'altra di gestante\nSituazioni non regolamentate.\nAnche dove la genitorialit\u00e0 delle coppie omosessuali non \u00e8 consentita dalla legge, molte persone omosessuali sono genitori, per esempio nel caso di figli avuti prima del coming out. In alcuni casi i figli vivono nella casa del genitore omosessuale. Alcuni omosessuali si uniscono in un matrimonio tradizionale per desiderio di famiglia o per ragioni spirituali. In alcuni casi, i figli non sanno di avere un genitore omosessuale.\nConsiderazioni sulla legislazione.\nIl riconoscimento legale delle possibilit\u00e0 delle coppie omosessuali di accedere alla genitorialit\u00e0 viene considerato un diritto LGBT, e richiesto dalle associazioni di tale categoria. Al contrario, le associazioni di stampo conservatore rifiutano questo genere di riforme avanzando spesso l'argomento del diritto dei minori ad avere una \"mamma\" e un \"pap\u00e0\", contrapposto appunto al \"diritto ad avere figli\" da parte della coppia. Tuttavia, l'argomento giuridico cardine che legittima, sia a livello giurisdizionale che legislativo, l'adozione da parte di coppie omosessuali \u00e8 legato al concetto del \"child best interest\" (il miglior interesse del figlio) ad avere due figure genitoriali stabili. Secondo le organizzazioni per i diritti delle coppie omosessuali questo del \"diritto dei bambini ad avere due genitori etero\" \u00e8 un argomento viziato in quanto le ricerche accreditate presso la comunit\u00e0 scientifica evidenziano che i minori hanno anzitutto bisogno di avere come genitori persone che si prendano cura di loro senza riserve ed in modo adeguato al di l\u00e0 del genere o sesso di appartenenza. Le coppie omosessuali non vantano perci\u00f2 pi\u00f9 diritto di quelle eterosessuali ad avere dei bambini in adozione, ma rivendicano quello di non essere escluse a priori da tale possibilit\u00e0 solo in quanto omosessuali.\nDimensioni del fenomeno.\nStati Uniti.\nUn censimento svolto nel 2000 negli USA riporta che il 33% delle coppie lesbiche e il 22% delle coppie gay ha almeno un figlio al di sotto dei 18 anni che vive con loro. Nel 2005, negli USA i figli di coppie omosessuali erano circa .\nSi stima che negli Stati Uniti ci siano tra 1 milione e 5 milioni di madri lesbiche.\nItalia.\nSecondo una ricerca del 2005 condotta da Arcigay, con il patrocinio dell'Istituto Superiore di Sanit\u00e0, il 17,7% dei gay e il 20,5% delle lesbiche con pi\u00f9 di 40 anni ha almeno un figlio. Prendendo tutte le fasce d'et\u00e0, sono genitori un gay o una lesbica su 20 mentre il 49% delle coppie omosessuali vorrebbe poter adottare un bambino. Indicazioni numeriche si possono trarre da ricerche sociologiche realizzate nel 2001 e nel 2003, secondo le quali il 3,4% dei gay \u00e8 padre e il 5,4% delle lesbiche madre. I figli/e sono stati concepiti per il 76% dei casi in una relazione matrimoniale, nell'11% in una relazione eterosessuale e il rimanente 13% con un rapporto occasionale.\nL'omogenitorialit\u00e0 e il rapporto tra la prole e il genitore non consanguineo non sono specificamente regolamentate dalla legislazione, malgrado le rivendicazioni in particolare dall'associazione \"Famiglie arcobaleno\", che nel maggio 2008 ha promosso una proposta di legge sul tema e sulla famiglia di fatto.\nEffetti sulla crescita dei bambini.\nEsiste un largo consenso nella comunit\u00e0 scientifica sul fatto che, in sintesi, i genitori omosessuali sono in media altrettanto adeguati delle coppie eterosessuali, cio\u00e8 che i figli di coppie omosessuali mostrano lo stesso adattamento emotivo, comportamentale e sociale degli altri.\nEvidenze scientifiche.\nNumerosi studi condotti dall\"'American Psychological Association\", \"American Psychiatric Association\", \"American Academy of Pediatrics\" e altri gruppi di studio non hanno evidenziato alcuna differenza negli effetti dell'omogenitorialit\u00e0 rispetto alla genitorialit\u00e0 eterosessuale, neppure con riferimento alle dinamiche interne alla coppia dopo l'arrivo dei figli.\nL\"'American Psychological Association\" nel luglio 2004 ha dichiarato:\nCome dichiarato il 28 luglio e 30 luglio 2004 l\"American Psychological Association\" sostiene le adozioni da parte di coppie dello stesso sesso e l'omogenitorialit\u00e0. Anche associazioni come l\"American Medical Association\", il \"Child Welfare League of America,\" il \"North American Council on Adoptable Children,\" l\"American Academy of Pediatrics\" e l\"'American Accademia of Family Physicians\" supportano l'omogenitorialit\u00e0, chiedendo la fine delle discriminazioni per le famiglie con genitori dello stesso sesso.\nNel maggio 2006, una relazione fatta dal Dipartimento di Giustizia del Canada sullo sviluppo delle abilit\u00e0 sociali dei bambini attraverso i vari tipi di famiglia e pubblicata successivamente dal governo canadese, nonostante il primo ministro Stephen Harper (CPC) fosse contrario all'omogenitorialit\u00e0, ha evidenziato che:\nSempre nello stesso anno, uno studio dell\"American Civil Liberties Union\" dimostr\u00f2 che la maggior parte degli studi comparati sociologici indicano che i bambini cresciuti in famiglie omogenitoriali sono \u00abrelativamente normali\u00bb. Quando si comparano questi bambini con quelli di genitori eterosessuali, non si nota alcuna differenza \u00abnelle valutazioni di popolarit\u00e0, nell'adeguamento sociale, nei comportamenti di ruoli di genere, identit\u00e0 di genere, intelligenza, coscienza di s\u00e9, problemi emotivi, propensione al matrimonio e alla genitorialit\u00e0, sviluppo morale, indipendenza, nelle funzioni del s\u00e9, nelle relazioni con gli oggetti o autostima\u00bb.\nAltre ricerche pubblicate pi\u00f9 recentemente confermano le conclusioni gi\u00e0 citate, talvolta mostrando piuttosto migliori condizioni di crescita per i figli di coppie omosessuali.\nCritiche e controversie.\nIl risultato scientifico citato sopra \u00e8 stato nel tempo oggetto di varie critiche, da parte di gruppi contrari all'omogenitorialit\u00e0.\nGli studi che stabiliscono la bont\u00e0 dell'ambiente familiare omogenitoriale sono criticati per le ridotte dimensioni campionarie e per i metodi di campionamento non aleatorizzati, a valanga, nel quale le famiglie sono state raccolte attraverso i gruppi di attivismo LGBT. Questa critica \u00e8 certamente applicabile a molti dei primi studi sul fenomeno, quando mancavano registri delle famiglie omogenitoriali, non essendo queste appoggiate dalla legislazione. Tuttavia bisogna ricordare che l'abbondanza e la variet\u00e0 di tali studi certifica contro l'argomento della loro bassa dimensione campionaria, e che gli studi pi\u00f9 recenti, che hanno utilizzato campioni aleatori, hanno confermato tutti risultati del corpus precedente. Per contro, gli studi citati contro alla legalizzazione dell'omogenitorialit\u00e0 o mancano di rigore scientifico o non studiano effettivamente le famiglie con genitori dello stesso sesso.\nQuesti studi mostrano ad esempio che tra gli omosessuali \u00e8 presente una maggior percentuale malattie come l'AIDS, o disordini psichici e consumo di droghe, rispetto alla popolazione eterossessuale. Questa differenza, spiegabile anche con l'emarginazione subita dagli omosessuali, non si riferisce per\u00f2 alla popolazione che effettivamente desidera un figlio, senza contare che valutazioni profonde e dettagliate sui possibili genitori sono prerequisiti standard per poter adottare un bambino, a prescindere dal genere e/o dall'orientamento sessuale dello stesso genitore. Gli studi che prendono in considerazione solo le coppie omosessuali che hanno figli d'altronde non mostrano queste differenze.\nA volte invece si invocano altre ricerche di carattere generale, come quella sul generico stato di benessere dei minori e ragazzi in Inghilterra, condotta dal \"Economic and Social Research Council (ESRC)\" oppure quella statunitense di \"Child Trends\" nelle quali si evidenzia che i ragazzi che vivono con entrambi i genitori sono maggiormente felici di quelli che vivono senza il padre o la madre (in una famiglia monogenitoriale), ma ci\u00f2, evidentemente, non toglie nulla a famiglie che hanno non uno ma due genitori, pur dello stesso sesso.\nNel 2012 il sociologo Mark Regnerus, pubblic\u00f2 uno studio con un largo campione basato sulla popolazione nazionale statunitense che pareva implicare che i figli delle coppie omosessuali fossero a maggior rischio rispetto agli altri di avere difficolt\u00e0 nella vita, come a concludere gli studi o trovare lavoro. Lo studio \u00e8 stato oggetto di moltissime critiche per lo scarso rigore metodologico e per come desse adito a forzate interpretazioni ideologiche. Lo stesso Regnerus ammise che lo studio non pu\u00f2 essere riferito al modello omogenitoriale, inoltre la stessa rivista ha pubblicato in seguito una seconda analisi della stessa banca dati, che ne evidenziava la spuriosit\u00e0 e che concludeva che in seguito a pulizia i dati non mostravano pi\u00f9 evidenza di penalizzazione dei ragazzi cresciuti da coppie dello stesso sesso.\nUn altro studio, similmente controverso, \u00e8 stato pubblicato dal sociologo Paul Sullins, che evidenziava maggiori problemi psicologici per i bambini di coppie omosessuali. Sullins, facendo proprie le critiche tipiche ai risultati a favore dell'omogenitorialit\u00e0, sostiene che i figli di coppie omosessuali abbiano maggiori probabilit\u00e0 di sviluppare problematiche emotive. La discrepanza tra i risultati di Sullins e quelli gi\u00e0 accettata dalla comunit\u00e0 scientifica viene spiegata dallo stesso Sullins con un supposto \"bias\" di selezione dei campioni e metodologico da parte degli altri ricercatori. D'altra parte la ricerca di Sullins non distingue tra figli cresciuti nelle famiglie omogenitoriali e i figli di coppie divorziate che vivono con un genitore omosessuale e il suo partner, in questa maniera \u00e8 logico che i suoi risultati siano gli stessi dello studio di Regnerus, tuttavia si tratta di una distorsione che non si pu\u00f2 imputare alla famiglie stabili omogenitoriali: i disagi sofferti dai figli di queste coppie sono spiegabili con l'instabilit\u00e0 famigliare tipica di figli di genitori divorziati (il fatto che uno dei genitori fosse omosessuale e che si fosse fidanzato con una persona dello stesso sesso non aveva alcuna rilevanza)."}
{"id": "331449", "revid": "3358", "url": "https://it.wikipedia.org/wiki?curid=331449", "title": "Stagione delle privatizzazioni", "text": ""}
{"id": "331450", "revid": "23390", "url": "https://it.wikipedia.org/wiki?curid=331450", "title": "Omoparentalit\u00e0", "text": ""}
{"id": "331451", "revid": "34392", "url": "https://it.wikipedia.org/wiki?curid=331451", "title": "Privatizzazioni", "text": ""}
{"id": "331456", "revid": "1870773", "url": "https://it.wikipedia.org/wiki?curid=331456", "title": "Bambola (disambigua)", "text": ""}
{"id": "331462", "revid": "697352", "url": "https://it.wikipedia.org/wiki?curid=331462", "title": "Giorgia Palmas", "text": "Biografia.\nCarriera.\nLa sua carriera inizia nel 2000, quando arriva seconda nel concorso di Miss Mondo 2000 a Londra, ottenendo il titolo di \"Miss Queen Europe 2000\". Esordisce in televisione nella primavera del 2001 partecipando al programma \"125 milioni di caz..te\", condotto da Adriano Celentano su Rai 1, e successivamente \u00e8 nel cast di \"Buona Domenica\", condotto su Canale 5 da Maurizio Costanzo, con il ruolo di \"microfonina\".\nNel 2002 arriva la grande popolarit\u00e0: il 23 settembre dello stesso anno infatti Giorgia prende il posto di Elisabetta Canalis a \"Striscia la notizia\", vincendo la prima edizione del programma \"Veline\" e divenendo, in coppia con la bionda Elena Barolo, la nuova velina mora di \"Striscia la notizia\" inizialmente fino al 7 giugno 2003; la coppia ebbe molto successo e fu confermata fino al 5 giugno 2004.\nNella stagione televisiva 2004-2005 \u00e8 valletta, assieme a Francesca Chillemi, dello show \"I raccomandati\", condotto da Carlo Conti su Rai 1: in questo variet\u00e0 era valletta ma anche conduttrice e ballerina, una showgirl completa. Nel 2005 ha posato per il calendario sexy 2006 del mensile \"Max\". Nella stagione televisiva 2005-2006 recita anche nella serie tv \"Carabinieri\". Nel giugno 2005 ha condotto lo speciale estivo del programma musicale \"\", insieme ad Alvin, su Rai 2, e verr\u00e0 scelta per affiancarlo anche nelle ultime due edizioni dello show, fino a giugno del 2007. Anche a \"CD: Live\" Giorgia si esibir\u00e0 in diversi balletti con il corpo di ballo del MAS, l'accademia di danza Music Arts &amp; Show di Milano.\nDal 3 al 13 luglio 2007 conduce \"TRL On Tour\", da Bari, al fianco di Alessandro Cattelan, programma trasmesso in diretta da MTV Italia. Nel 2008 recita (incinta di sua figlia Sofia) da coprotagonista, nel ruolo della bella vicina di casa, nel sit show di improvvisazione teatrale \"Buona la prima!\", con Ale e Franz, trasmesso da Italia 1.\nDopo alcuni anni di assenza dalla televisione per la maternit\u00e0, nel 2011 ritorna partecipando come concorrente all'ottava edizione del reality show di Rai 2 \"L'isola dei famosi\", dove arriva in finale e viene proclamata vincitrice con il 76% dei voti. Dopo l\"Isola\", in estate, le viene affidata la conduzione del variet\u00e0 \"Paperissima Sprint\", con Vittorio Brumotti e il Gabibbo. Nello stesso anno interpreta s\u00e9 stessa nel cinepanettone \"Vacanze di Natale a Cortina\" con Christian De Sica e Sabrina Ferilli.\nIl 23 dicembre 2012 conduce assieme a I Moderni lo speciale \"on ice\" della sesta edizione di \"X Factor\", in onda su Sky Uno il 26 dicembre, dove Chiara Galiazzo e gli altri finalisti del famoso talent show si sono esibiti dal vivo, accompagnando le evoluzioni dei pi\u00f9 grandi pattinatori su ghiaccio. Dal 17 giugno 2013 torna a condurre Paperissima Sprint per tutta l'estate, affiancata sempre da Brumotti e dal Gabibbo; viene poi confermata sempre nella conduzione di questo programma estivo anche nell'estate del 2014, dal 9 giugno, accanto ai tradizionali partner Brumotti e Gabibbo.\nNell'estate 2015 \u00e8 la presentatrice della sedicesima edizione del \"Festival Show\", il tour di Radio Birikina e Radio Bella &amp; Monella che, dopo sette date nel Nord-est Italia, si \u00e8 concluso all'Arena di Verona il 9 settembre, con grandi big della musica italiana e internazionale come ospiti. Le serate sono state trasmesse televisivamente dal 19 luglio ogni domenica su Agon Channel e sulla rete locale Antenna Tre Nordest. L'anno successivo viene scelta come madrina del Giro d'Italia 2016. Il 23 giugno 2016 partecipa come giudice a \"Italian Pro Surfer\", talent show sul mondo del surf condotto dalle Donatella su Italia 1. Dalla stagione 2016-2017 affianca Daniele Battaglia e Alan Caligiuri nella conduzione del programma radiofonico \"105 Take Away\", in onda su Radio 105. Il 5 marzo 2017 conduce assieme a Ezio Greggio la quattordicesima edizione del \"Monte-Carlo Film Festival de la Com\u00e9die\", trasmessa da Canale 5 il successivo 12 marzo. Nello stesso anno viene riconfermata nel ruolo di madrina del Giro d'Italia anche per la centesima edizione della manifestazione.\nNella stagione televisiva 2017-2018 conduce su 7 Gold lo storico talk show sul calcio \"Il processo di Biscardi\", affiancata dall'ex collega velina Elena Barolo. Sempre assieme alla Barolo, dal 13 novembre conduce su Radio LatteMiele il programma quotidiano \"Siamo tutti Mister Bean\". Dal 26 agosto 2018 passa a Milan TV, dove conduce \"Matchday\", programma pre- e post-partita del canale tematico dedicato alla squadra di calcio rossonera.\nVita privata.\nDalla relazione con il calciatore Davide Bombardini, il 15 luglio 2008 ha avuto la prima figlia, Sofia. Dal 2012 al 2017 \u00e8 stata legata sentimentalmente al campione di bike trial, Vittorio Brumotti con il quale ha condotto varie edizioni del programma televisivo estivo Paperissima Sprint su Canale 5. Dal 2018 \u00e8 legata sentimentalmente al nuotatore Filippo Magnini che poi sposa il 12 maggio 2021 e con il quale ha avuto la seconda figlia, Mia, nata il 25 settembre 2020."}
{"id": "331464", "revid": "125688348", "url": "https://it.wikipedia.org/wiki?curid=331464", "title": "Tara Lipinski", "text": "Biografia.\nGli esordi.\nDalla nat\u00eca Philadelphia, la Lipinski si trasferisce giovanissima prima nel Delaware, poi nel New Jersey. All'et\u00e0 di 3 anni inizia a pattinare sui pattini a rotelle, poi nel 1989 prende le prime lezioni di pattinaggio artistico su ghiaccio. Nel 1991 la famiglia si trasferisce nuovamente, questa volta a Sugarland (Texas).\nDa questo momento avranno luogo i primi successi. Nel 1994 Tara vince una clamorosa medaglia d'oro all'US Olympic Festival e coglie un secondo posto al National Novice Level. Nel 1995 giunge seconda al Campionato Nazionale USA categoria Junior e quarta ai Campionati del Mondo categoria Junior. Nel 1996, allenata da Richard Callaghan, si piazza terza nel Campionato Nazionale e quinta ai Campionati del Mondo nella Junior Division. Prende anche parte al Campionato del Mondo nella Senior Division e coglie un ottimo quindicesimo posto che, per una ragazzina di 13 anni, vale quanto il primo.\nLe prime grandi vittorie.\nIl mondo inizia ad accorgersi del nuovo talento del pattinaggio artistico, che nel 1997 impone la propria classe. Prima trionfa nel Campionato Nazionale USA di Pattinaggio Artistico Femminile, diventando a 15 anni la pi\u00f9 giovane vincitrice di sempre, poi domina i Campionati del Mondo, anche nei quali diventa la pi\u00f9 giovane campionessa iridata nella storia della manifestazione. A coronamento delle sue imprese, la Lipinski viene nello stesso anno proclamata \"Donna Sportiva dell'Anno\" dal Comitato Olimpico USA e pubblica una prima autobiografia, intitolata \"Tara Lipinski: Triumph on Ice\".\nIl trionfo olimpico.\nIl 1998 registra un avvio in sordina per la Lipinski che giunge seconda nel Campionato del Mondo, dietro ad un'altra giovane pattinatrice statunitense che proprio in quel momento inizia a far parlare di s\u00e9: Michelle Kwan. Dopo essersi piazzata ancora seconda, stavolta dietro a Laetitia Hubert al Trofeo Lalique, la Lipinski deve misurarsi ancora con la Kwan allo Skate America Event, ma durante il suo esercizio cade, lasciando cos\u00ec la vittoria alla rivale.\nRivale che incontra anche ai Giochi olimpici di Nagano, su cui la Lipinski ha in pratica concentrato l'obiettivo dell'intera stagione. Dopo l'ottimo esercizio di Michelle Kwan, Tara Lipinski ne presenta uno ancor pi\u00f9 difficile, che conduce senza il minimo errore e in modo pressoch\u00e9 perfetto. La giuria la premia con un punteggio altissimo e Tara Lipinski diventa, a 15 anni e 255 giorni di et\u00e0, la pi\u00f9 giovane pattinatrice artistica individuale a vincere la medaglia d'oro.\nIl precoce ritiro agonistico.\nLa giovane campionessa gi\u00e0 al ritorno annuncia una pausa dall'agonismo: desidera passare pi\u00f9 tempo con la famiglia, da cui \u00e8 rimasta a lungo separata durante i duri allenamenti pre-olimpici. Nello stesso anno pubblica anche la seconda biografia, \"Totally Tara: an olympic journey\", ed aggiorna la precedente, di un anno prima, con la vittoria della medaglia d'oro.\nMa, sempre nel 1998, un brutto infortunio riportato in allenamento la costringe ad operarsi all'anca. I postumi della caduta la tormenteranno a lungo, tanto da doversi operare di nuovo nel 2000 e nel 2002. A questo punto le speranze dei numerosi fans di vederla partecipare ai Giochi olimpici di Salt Lake City crollano definitivamente e Tara decide di avviare una nuova carriera, nel mondo dello spettacolo.\nNel 2005 viene inserita nella \"US Figure Skating Hall of Fame\", a coronamento di una breve ma comunque splendida carriera.\nIl dopo-agonismo.\nGi\u00e0 nel 1999 Tara Lipinski era apparsa per circa tre mesi nel telefilm \"The Young and The Restless\". A seguire diventa una delle protagoniste del programma \"Stars on Ice\", ma nel 2002, durante la tappa a St. Louis, cade e i problemi all'anca tornano a farsi sentire. Il nuovo intervento chirurgico le comporta l'abbandono definitivo della carriera di pattinatrice.\nSi trasferisce cos\u00ec a Los Angeles, dove frequenta diversi set cinematografici: \"Sabrina the Teenage Witch\", \"L'atelier di Veronica\", \"Early Edition\" e \"Settimo Cielo\". Dopo un cameo in \"Vanilla Sky\", prende parte con un ruolo di protagonista a \"The Metro Case\". La celebrit\u00e0 della Lipinski viene coronata dalle sue numerose apparizioni nelle copertine di vari \"magazines\" e in diversi talk-show.\nMa la sua celebrit\u00e0 si deve anche al costante impegno che la Lipinski dedica nelle iniziative di solidariet\u00e0. Testimonial di numerose campagne quali \"\"Boys and Girls Clubs of America\", \"Tobacco Free Kids\", \"Childhood Leukemia Foundation\" e la campagna antidroga promossa dalla relativa Agenzia Nazionale USA, la Lipinski ha inoltre preso parte a iniziative a favore dei bambini in difficolt\u00e0 promosse dalla \"Make-A-Wish Foundation\" e dal \"Children's Circle of Care\"\", l'organizzazione filantropica che si occupa di ospedali per bambini."}
{"id": "331470", "revid": "1431409", "url": "https://it.wikipedia.org/wiki?curid=331470", "title": "Rossella Acerbo", "text": "Biografia.\nComincia la sua carriera di doppiatrice gi\u00e0 da bambina, prestando la voce a Drew Barrymore in \"E.T. l'extra-terrestre\". \u00c8 sorella del doppiatore Sandro Acerbo e dell'ex-doppiatore Maurizio Ancidoni, nonch\u00e9 cugina dei doppiatori Fabrizio Manfredi e Massimiliano Manfredi. Sposata con Manuele Roma (assistente al doppiaggio), ha due figli, Lucrezia, che ha doppiato Alyvia Alyn Lind nel film \"Insieme per forza\" e Gianmarco. Si \u00e8 presentata spesso come membro della giuria nelle premiazioni sostenute a Romics."}
{"id": "331471", "revid": "2038214", "url": "https://it.wikipedia.org/wiki?curid=331471", "title": "Pallacanestro Reggiana", "text": "La Pallacanestro Reggiana \u00e8 una societ\u00e0 cestistica di Reggio Emilia militante in Serie A. Gioca le partite in casa solitamente presso il PalaBigi, ma attualmente le partite vengono disputate all' Unipol Arena, poich\u00e9 il PalaBigi \u00e8 in ristrutturazione. \u00c9 conosciuta anche come UNAHOTELS Reggio Emilia per ragioni di sponsorizzazione.\nHa raggiunto la finale scudetto due volte nelle stagioni 2014-2015 e 2015-2016. Nel suo palmares vanta la vittoria della EuroChallenge 2013-2014 e della Supercoppa italiana 2015. La compagine Reggiana ha inoltre raggiunto, nella stagione sportiva 2017-2018, la semifinale di EuroCup sfidando la squadra russa del Lokomotiv Kuban.\nStoria.\nLa nascita.\nLa Pallacanestro Reggiana viene fondata da un gruppo di amici il 3 settembre 1974: Enrico Prandi, Gianni Pastarini, Giorgio Bertani, Mauro Ponzi, Luigi Testa, Pierluigi Codeluppi, Alberto Bertolini, Massimo Vernillo. La squadra adotta inizialmente come colori sociali il bianco e l'azzurro e partecipa al campionato di Promozione, la sede in Reggio Emilia, via Adua 77, sponsor Magazzini Jolly dei sigg. Bonetta, Negri e Ferrari e subito promossa in serie D.\nLa prima serie A.\nNel 1977-78 la Pallacanestro Reggiana si fonde con la \"Cestistica Tricolore\" modificando i colori sociali negli attuali bianco e rosso; nel 1982 la squadra centra la prima storica promozione in serie A con l'allenatore Gianni Zappi, battendo a Udine la Pallacanestro Pavia. Dopo diverse stagioni in serie A con ottimi risultati (tra cui la promozione in serie A1 nel 1984 e l'arrivo di giocatori del calibro di Bob Morse, Joe Bryant, Roosevelt Bouie e Giuseppe Brumatti), nel 1992-93 arriva la stella americana Mike Mitchell, tuttora recordman di presenze e punti. Il giocatore, che aveva gi\u00e0 disputato 10 campionati nella NBA, rest\u00f2 in biancorosso per sette stagioni fino a concludere la carriera proprio a Reggio Emilia al termine del campionato 1998-99.\nConsolini, Basile e semifinale play-off.\nDopo aver riconquistato la serie A1 in varie occasioni, la Pallacanestro Reggiana torna di nuovo in A2; nel 1996-97 il team guidato dal coach Giordano Consolini e dal giovane Gianluca Basile viene nuovamente promosso in serie A1. Nella stagione seguente il ritorno in panchina di Dado Lombardi coincide con uno storico quarto posto in campionato, con il club biancorosso, salvatosi all'ultima giornata di regular season sconfiggendo ai supplementari la Fortitudo Bologna, che raggiunge (dopo aver eliminato le blasonate Milano e Treviso) la semifinale dei play-off scudetto, in cui viene eliminata dalla Fortitudo Bologna vicecampione. In quella stagione gli americani erano Mike Mitchell e Chris Jent.\nL'anno seguente la Pallacanestro Reggiana disputa la sua prima storica Coppa Kora\u0107. Proprio durante la stagione 1998-99 la stella Gianluca Basile viene ceduta (a fronte di una cospicua contropartita) alla Fortitudo Bologna.\nCimurri e l'inizio del calvario in A2.\nNel 1999-2000 la societ\u00e0 passa in mano a Chiarino Cimurri, ma la stagione non \u00e8 fortunata ed i biancorossi tornano in A2. L'anno seguente la compagine reggiana, dopo aver disputato un'ottima stagione regolare, sfiora l'immediato ritorno in A1 perdendo nella finale dei play-off contro Livorno.\nLandi e la beffa.\nNella stagione 2001-02 la societ\u00e0 cambia ancora proprietario; a guidare il team reggiano come Presidente nel neonato campionato di Legadue \u00e8 Stefano Landi.\nI biancorossi disputano un campionato strepitoso che dominano durante l'intera stagione regolare, ma quell'anno solo una squadra otterr\u00e0 la promozione dopo i play off, ed ancora una volta la beffa arriva nella finalissima dove il quintetto biancorosso, arricchito dall'arrivo a met\u00e0 stagione di Ferdinando Gentile, viene battuto da Napoli.\nFiba Cup e scudetto Under-20.\nIl campionato seguente ha un cabotaggio pi\u00f9 modesto, ma la stagione \u00e8 impreziosita dalla partecipazione nella Fiba Champions Cup e dalla conquista dello Scudetto nel campionato Under-20.\nDa segnalare l'esplosione del giovane Angelo Gigli.\nFrates e la promozione.\nNella stagione 2003-04 la Pallacanestro Reggiana guidata da Fabrizio Frates centra finalmente la promozione in serie A, dominando e vincendo il campionato di Legadue. Artefici della cavalcata bianco-rossa sono gli americani Alvin Young e Kiwane Garris, oltre ai vari Tutt, Gigli, Mordente e Dami\u00e3o.\nL'apogeo: finale Coppa Italia, qualificazione ULEB e le stelline italiane.\nLa stagione successiva \u00e8 ricchissima di soddisfazioni per i reggiani in cui brilla la stella di Angelo Gigli, il centro romano che nell'estate gioca nelle Summer League NBA.\nMa grazie al costante lavoro di valorizzazione dei giovani italiani operato da Fabrizio Frates esplodono sul palcoscenico pi\u00f9 importante anche altri due elementi italiani: Marco Mordente e Giorgio Boscagin.\nI biancorossi centrano senza troppi patemi la salvezza ed approdano meritatamente alle Final 8 di Coppa Italia, disputata a Forl\u00ec: dopo aver eliminato le favorite Olimpia Milano e Virtus Roma, i biancorossi reggiani arrivano in finale di Coppa Italia, dove si arrendono solo di fronte ai trevigiani di Ettore Messina (risultato 74-64 per i biancoverdi), guadagnando comunque la storica qualificazione alla ULEB Cup.\nAltre gradite conferme della stagione sono Kiwane Garris (votato MVP nell'All Star Game di Torino), Marcelo Dami\u00e3o e il combattivo Ken Lacey.\nULEB Cup e nuovi talenti.\nRipartendo da Gigli e Boscagin, la squadra di coach Frates affronta l'Europa (in ULEB Cup), griffata \"Landi Renzo\", ottenendo risultati sorprendenti: dapprima dominando il proprio girone, poi raggiungendo lo storico traguardo dei quarti di finale dove si vede sconfitta dai serbi dell'Hemofarm Vrsac.\nDall'avventura nella seconda competizione continentale la Bipop trae conferme ma soprattutto la scoperta di pedine fondamentali quali l'austriaco Benjamin Ortner (gi\u00e0 prospetto NBA), Angelo Gigli, Luca Infante e Federico Pugi - frutti del vivaio biancorosso- oltre alla riscoperta del veterano Marco Carra; infine tutta la societ\u00e0 si \u00e8 arricchita di un notevole bagaglio di esperienza in ambito internazionale.\nIn campionato la falsa partenza pregiudica la rincorsa ai playoff, ma la Bipop non viene mai risucchiata nella lotta per la salvezza. Da segnalare il record di \"triple\" segnate in una singola partita del campionato di Serie A (in casa della Virtus Bologna) dall'americano Terrell McIntyre.\nIntanto sono ben quattro le conoscenze reggiane alla corte di coach Carlo Recalcati nella nazionale azzurra: il capitano Gianluca Basile, Angelo Gigli, Marco Mordente e Giorgio Boscagin.\nL'esonero di Pasquali sostituito dal vice Menetti.\nLa stagione 2006-07 inizia con risultati non positivi sia per difficolt\u00e0 tecniche come il prematuro rilascio sul mercato di Marcelo Nicola, preso in estate per aggiungere esperienza al giovane roster, a causa di incomprensioni e contrasti con l'allenatore e la societ\u00e0, sia per l'infortunio occorso a Giorgio Boscagin.\nA fronte di un disastroso bilancio di solo 2 vittorie dall'inizio della stagione, il 9 novembre 2006 viene esonerato Renato Pasquali, rimpiazzato dal suo vice Massimiliano Menetti; Pasquali \u00e8 il primo allenatore della gestione Landi ad essere esonerato.\nMenetti, gi\u00e0 coach-assistant di Frates, \u00e8 alla prima esperienza da head-coach.\nIl posto in panchina non \u00e8 l'unico a saltare, la Bipop attua in inverno una vera e propria rivoluzione spalmata su diversi mesi: in uscita tre giocatori, tra i quali il cecchino americano Mike Penberthy, acquistato con l'intenzione di farne la principale arma offensiva ma ridimensionato da scarsa forma ed infortuni, ed in entrata ben cinque ottimi elementi: Baxter, Flores, Lamma, Ress, ed il ritorno di Joey Beard.\nNella stagione 2006-07 la Bipop-Carire Under-21 allenata da Andrea Menozzi ottiene l'ennesimo risultato di prestigio. Il 25 aprile 2007 i giovani biancorossi capitanati da Francesco Mauceri conquistano il secondo tricolore Under-21 della storia della societ\u00e0. Dopo una partita al cardiopalma giocata al PalaBigi di Reggio Emilia, la squadra, trascinata da un grandioso Patrizio Verri, sconfigge la Benetton Treviso per 68-65. Al termine dell'incontro proprio la guardia Patrizio Verri \u00e8 nominato MVP delle Final Four, mentre Luca Anselmi viene inserito nel miglior quintetto delle finali. Nel maggio 2007 a riprova dell'ottimo vivaio la Pallacanestro Reggiana conquista anche lo Scudetto nel della Federazione Italiana. Un torneo che vedeva all'avvio oltre 15.000 giovani cestisti a livello nazionale. La squadra reggiana, allenata da Rovacchi e composta da Grisanti, Gonzaga, Canuti e Lusuardi dopo aver eliminato Virtus e Fortitudo nelle finali regionali, si impone nelle finali di Jesolo alle 20 squadre finaliste.\nLa retrocessione in LegaDue.\nNonostante una rimonta nel girone di ritorno (con una striscia di 6 vittorie consecutive, record in serie A per la societ\u00e0), la differenza canestri negativa nei confronti delle dirette concorrenti ha condannato la Bipop alla retrocessione in Legadue all'ultima giornata, sconfitta per mano dell'Upea Capo d'Orlando guidata curiosamente da Alvin Young, l'ex-capitano biancorosso che port\u00f2 nel 2004 Reggio Emilia nella massima serie.\nNella stagione successiva la squadra viene affidata a coach Franco Marcelletti, alla sua seconda esperienza in biancorosso. I colpi di mercato sono il ritorno del play Alvin Young e l'arrivo dell'esperto Leonardo Busca: sono loro, assieme a Benjamin Ortner, Luca Infante, Matteo Maestrello e Paul Marigney a trascinare il club fino alle semifinali playoff, dove viene fermata dall'Aurora Jesi. Proprio nel campionato 2007-08 disputa un'ottima stagione il giovanissimo Nicol\u00f2 Melli, astro nascente del panorama cestistico italiano. \u00c8 l'ennesima conferma dell'eccellente tradizione che caratterizza ormai da anni il vivaio reggiano.\n2008-2010: Un anno deludente ed uno sorprendente.\nLa stagione 2008-09 per la squadra reggiana (Sponsorizzata per il secondo anno consecutivo da \"Trenkwalder\") inizia con il dichiarato obiettivo di centrare la promozione al campionato di Serie A. Il roster non viene rivoluzionato e mantiene l'ossatura della squadra che ha centrato la semifinale play-off l'anno precedente; confermati mister Franco Marcelletti, il capitano Alvin Young, Luca Infante, Matteo Maestrello, Marco Carra e il talentino Nicol\u00f2 Melli (classe '91, uno dei migliori prospetti in Italia). Arrivano il playmaker Robert Fultz dalla Scavolini Spar Pesaro, Bryant Smith dal campionato cipriota, Chris Heinrich da Pavia e Filippo Masoni dal Basket Ferrara pi\u00f9 i giovani provenienti dal vivaio Defant, Derraa, Campani e Ancellotti.\nIl campionato inizia sotto la buona stella per i biancorossi che sconfiggono in casa la Reyer Venezia alla prima di campionato per 84-67. Durante il girone di andata spicca su tutte la vittoria sul campo del PalaWhirlpool contro la Cimberio Varese grazie ad un Melli straordinario. Purtroppo questo sar\u00e0 il suo ultimo match giocato perch\u00e9 la domenica seguente dopo pochi secondi dall'inizio del match contro la Dinamo Basket Sassari il giovane sar\u00e0 costretto ad uscire causa un infortunio che lo terr\u00e0 fuori per oltre sette mesi e la sua assenza sotto canestro si far\u00e0 sentire. Le due vittorie successive consentiranno a Reggio Emilia di terminare il girone di andata al primo posto solitario guadagnandosi la qualificazione alla Coppa Italia di Legadue come prima testa di serie. Qui per\u00f2 inizi\u00f2 un periodo pessimo per i biancorossi che durer\u00e0 per tutto il girone di ritorno che porter\u00e0 i biancorossi dal lottare per la Serie A a quella per evitare la Retrocessione. Alla 17\u00aa giornata l'allenatore Marcelletti viene esonerato e subentra Alessandro Ramagli ma le cose non cambiano: la squadra fallisce l'obiettivo della Coppa Italia perdendo contro la Vanoli Soresina al primo turno nella Final Four ed al termine del girone di ritorno, malgrado i nuovi innesti come Giorgio Boscagin (da Varese), Demi\u00e1n Filloy (dalla Sutor Montegranaro) e Glen McGowan pi\u00f9 i tagli di Smith e Heinrich: la squadra sprofonder\u00e0 fino al quattordicesimo posto collezionando tre vittorie e dodici sconfitte nel girone di ritorno.\nDopo questa scottatura i biancorossi, nella stagione 2009-10, ridimensionano i loro obiettivi allestendo una squadra giovane e competitiva con alcuni esperti di grande valore come l'ex nazionale lituano Donatas Slanina (che per\u00f2 un infortunio ad ottobre lo metter\u00e0 fuori gioco per tutto il proseguimento del campionato) e l'ex virtussino Alessandro Frosini. Restano Nicol\u00f2 Melli, Robert Fultz, Giorgio Boscagin e l'allenatore Alessandro Ramagli. Gli obiettivi sono quelli di far crescere i giovani e onorare il campionato. La stagione invece vede i reggiani grandi protagonisti e concludere secondi la stagione d'andata (qualificandoli alla Final Four di Coppa Italia) ma un calo nel finale di stagione li far\u00e0 sprofondare al quinto posto in classifica a giocarsi i play-off contro Vigevano dopo esser stata per gran parte del campionato in lizza per la promozione diretta. La Pallacanestro Reggiana passa il primo turno vincendo la serie 3-2 dopo essere stata sotto per ben due volte (0-1 dopo la prima a Reggio Emilia, 1-2 dopo la prima a Vigevano) ma si deve arrendere in semifinale a Veroli Basket che, merito di una condizione fisica nettamente superiore, riesce ad eliminare i biancorossi vincendo la serie 3-0.\nStagione 2010-11.\nLa nuova stagione cestistica si apre con una scommessa: dopo l'addio di Alessandro Ramagli arriva alla corte di Via Martiri Della Bettola Piero Coen, allenatore al debutto in Legadue ma con alle spalle numerose esperienze nella Serie A Dilettanti. Abbandonano Reggio Emilia il talento di casa Nicol\u00f2 Melli (destinazione Olimpia Milano), Giorgio Boscagin (Teramo Basket) e Jamar Smith. Arrivano Joel Salvi, Matteo Frassineti, Joe Smith e Romel Beck. Anche in societ\u00e0 ci sono dei cambiamenti: Stefano Landi si dimette dalla carica di presidente a causa dei numerosi impegni di lavoro (ma rimanendo comunque nel CDA) e la carica \u00e8 assunta da Ivan Paterlini. L'inizio campionato per\u00f2 non \u00e8 soddisfacente e, dopo tre vittorie ed altrettante sconfitte (di cui due maturate in modo clamoroso), la societ\u00e0 esonera Piero Coen e lo sostituisce con Alessandro Finelli. Dopo un mese di scarsi risultati, malumori e incomprensioni fra staff tecnico, coach e dirigenza, Alessandro Finelli rassegna le dimissioni alla vigilia del match Pallacanestro Reggiana - Reyer Venezia (12\u00aa giornata girone di andata). La squadra \u00e8 affidata al vice Massimiliano Menetti. La societ\u00e0 si accorda in tempi record con Fabrizio Frates, che viene presentato quale nuovo head-coach con un contratto fino a luglio 2013.\nDall'arrivo del nuovo capo allenatore (che lascer\u00e0 poi la societ\u00e0 a fine stagione per accasarsi a Milano) la squadra cambia volto anche grazie alle partenze di Joe Smith, Romel Beck, Joel Salvi e agli arrivi di Dawan Robinson, Troy Bell e Roberto Chiacig. La squadra conquister\u00e0 la salvezza all'ultima giornata contro Veroli Basket e grazie alla contemporanea sconfitta di Scaligera Basket Verona contro Scafati Basket.\nStagione 2011-12: il ritorno in A.\nLa stagione 2011-12 si conclude con la vittoria del campionato di Legadue e la promozione in Serie A. In rosa figurano giocatori del calibro di Dawan Robinson, Donell Taylor, Riccardo Cervi, Michele Antonutti e Fabio Ruini. La Trenkwalder rimane nella parte alta della classifica per tutto il campionato e nelle ultime giornate conquista la vetta solitaria della classifica per non abbandonarla pi\u00f9: il 29 aprile 2012, vincendo per 71-67 contro l\u2019Aget Imola ritorna in Serie A dopo 5 stagioni.\nStagione 2012-13.\nLa stagione parte con 2 acquisti, ovvero Andrea Cinciarini e Greg Brunner, tenendo per\u00f2 quasi lo stesso roster dell'anno prima. La prima parte di stagione proietta la Trenkwalder a pi\u00f9 di met\u00e0 classifica (ottavo posto), qualificandosi alla Coppa Italia, dove per\u00f2 venne sconfitta ai quarti da Siena. Al termine della regular season la squadra termina al 6\u00ba posto, un ottimo risultato per una squadra che l'anno prima era in Lega2. Ai quarti dei play-off trova la Virtus Roma. Dopo un'incredibile serie, Roma pass\u00f2 a gara 7 vincendo 4-3 e portandosi alle semifinali.\nStagione 2013-14: primo titolo europeo.\nLa stagione 2013-14 parte con una rivoluzione: via il capocannoniere della Lega, ovvero Donell Taylor; la squadra cambia sponsor, chiamandosi Grissin Bon Reggio Emilia. La squadra esordisce in Eurochallenge A Reggio arrivano James White e Koby Karl; inoltre vengono aggregati alla prima squadra i giovani Giovanni Pini e Ojars Sillins. Dopo la prima parte di stagione, la Grissin Bon si qualifica per il 2\u00ba anno consecutivo alla Coppa Italia. Ai quarti incontra Cant\u00f9 e vince, approdando alle semifinali, dove si deve piegare a Sassari. Date le scarse prestazioni, si decide di fare uno scambio di giocatori: fuori Coby Karl, dentro Rimantas Kauk\u0117nas. Il 27 aprile, a Bologna, la Grissin Bon conquista l'Eurochallenge, battendo in finale i russi del (79-65). \u00c8 il primo titolo europeo della storia della squadra. Al termine della stagione regolare, la Grissin Bon si piazza 7\u00ba. Ai play-off incontra la 2\u00b0, ovvero la Montepaschi Siena. Al termine di una lunga battaglia, Reggio si deve arrendere a Siena, perdendo gara 5 per 84-79 in casa della Montepaschi, che cos\u00ec approda in semifinale.\nStagione 2014-15: prima finale scudetto.\nQuesta stagione viene inaugurata con l'arrivo del MVP uscente Drake Diener da Sassari, del lituano Darju\u0161 Lavrinovi\u010d dal Budyvelnik Kyev, dell'italiano Achille Polonara da Varese e vengono inseriti in prima squadra il play maker reggiano Federico Mussini e il ceco Adam Pech\u00e1\u010dek, proveniente dal settore giovanile della Virtus Bologna. Abbandonano la squadra James White, accordatosi con l'Unics Kazan, Greg Brunner, Troy Bell, Ariel Filloy, il capitano Michele Antonutti e Angelo Gigli, a fine prestito dall'Olimpia Milano. \nNel precampionato si infortunano Ojars Silins, Giovanni Pini e Darju\u0161 Lavrinovi\u010d, che viene sostituito dal gemello K\u0161y\u0161tof Lavrinovi\u010d. \nDurante la vittoria all'esordio al PalaTrento, si infortuna alla gamba anche Drake Diener e si rende dunque necessario l'ingaggio a gettone di Donell Taylor, reduce da una stagione a Venezia. A stagione in corso firmer\u00e0 anche Vitalis Chikoko.\nLa Grissin Bon inaugura la stagione con alcune vittorie. \nI reggiani partecipano all'Eurocup per la prima volta dalla stagione 2005-06. \nIl girone comprende i tedeschi del Brose Baskets Bamberg e del Telekom Baskets Bonn, i francesi dello Strasburgo e del Paris-Levallois e gli spagnoli del CAI Zaragoza. \nDue sole vittorie contro Bamberg e Paris-Levallois non bastano e la squadra viene eliminata. \nAlla fine del girone d'andata Reggio \u00e8 terza, avendo perso quattro gare: priva di Cervi e Darjus Lavrinovi\u0107, la Grissin Bon saluta Donell Taylor, diretto al Maccabi Ashdod, e Ksystof Lavrinovi\u0107, tornato in Lituania al Lietuvos Rytas di Vilnius.\nCon una formazione ridimensionata causa infortuni, i reggiani giocano la Coppa Italia a Desio: viene sconfitta la neo-promossa Trento per 80-77 e per il secondo anno consecutivo viene raggiunta la semifinale, dove i biancorossi perdono contro la Dinamo Sassari detentrice del trofeo per 65-77. La regular season si conclude con un terzo posto.\nNei play-off la Grissin Bon, affronta l'Enel Brindisi. \nReggio vince gara 1 78-76, ma viene sconfitta in casa 71-74 in gara 2. \nIn gara 3 Brindisi vince 62-58, ma i reggiani vincono 62-73 gara 4. In gara 5 la Grissin Bon vince 86-62 e conquista la serie con il punteggio di 3-2.\nReggio Emilia accede dunque alla semifinale scudetto per la prima volta dal 1997. In semifinale gli emiliani incontrano la Reyer Venezia.\nLa Reyer si impone nettamente in gara-1 per 87-70; in gara-2 i reggiani vincono 69-72. In gara-3 Venezia vince 70-76, portandosi sul 2-1. In gara-4, la formazione di Menetti vince 79-60. In gara-5 Venezia vince 82-78, ma Reggio pareggia vincendo in gara-6. In gara-7 finisce 63-70 per gli emiliani che vincono la serie 4-3.\nApproda, per la prima volta nella sua storia e con il fattore campo a favore, in finale con la Dinamo Sassari, che ha eliminato la favorita Milano in semifinale e vinto gi\u00e0 Supercoppa e Coppa Italia nella Regular Season. In gara 1 e gara 2 Reggio prevale per 82-63 e 84-71. I sardi li riagganciano pareggiando la serie vincendo al PalaSerradimigni 80-77 in gara 3 e 94-90 in gara 4 dopo un supplementare. I reggiani riportano la serie a loro favore battendo la Dinamo 71-67 in gara 5, ma dopo una spettacolare gara 6 durata ben 3 supplementari, devono arrendersi per 115-108 a Sassari. Nella settima decisiva gara, dopo una partita quasi interamente condotta, si fa rimontare nell\u2019ultimo quarto e perde 73-75, sfiorando solamente il suo primo scudetto.\nStagione 2015-16: conquista della Supercoppa e seconda sconfitta in finale.\nIn vista della nuova stagione, a Reggio Emilia arrivano Vladimir Veremeenko dalla Band\u0131rma Banvit, squadra turca, Stefano Gentile dalla Pallacanenstro Cant\u00f9, l'azzurro Pietro Aradori dalla Reyer Venezia e Andrea De Nicolao da Verona che torna a giocare in serie A dopo un anno di assenza. La cessione pi\u00f9 importante \u00e8 stata senza dubbio quella di Andrea Cinciarini che si trasferisce a Milano, mentre Riccardo Cervi e Giovanni Pini sono in direzione Avellino, infine Vitalis Chikoko firmer\u00e0 per la Scaligera Verona. A stagione in corso invece, poco prima dei play-off arriveranno Salvatore Parrillo rimasto svincolato dopo l'esclusione dell'Azzurro Basket Napoli dal campionato di serie B e Derek Needham dal Braunschweig, squadra tedesca.\nLa stagione 2015-16 si apre con la partecipazione alla Supercoppa Italiana che si \u00e8 tenuta il 26 e 27 settembre 2015 al PalaRuffini di Torino. Il 26 settembre i biancorossi ritrovano in semifinale la Dinamo Sassari a pochi mesi di distanza dopo la rocambolesca finale scudetto, questa volta per\u00f2 ad avere la meglio \u00e8 stata la squadra di Max Menetti che si impose 78-79. Il giorno seguente gli emiliani incontrarono per la finale la favorita Olimpia Milano dell' ex capitano biancorosso Andrea Cinciarini, la Grissin Bon riusc\u00ec a ribaltare il pronostico vincendo 80-68 conquistando cos\u00ec il primo trofeo nazionale.\nIl 3 gennaio 2016 dopo aver battuto a Bologna la Virtus per 67-77 la Pallacanestro Reggiana diventa campione d'inverno per la prima volta nella sua storia, i biancorossi infatti chiudono il girone d'andata al primo posto con 22 punti (11 vittorie e 4 sconfitte). Il 19 febbraio la Pallacanestro Reggiana partecipa alla Coppa Italia, il cammino dei biancorossi per\u00f2 viene interrotto ai quarti di finale dopo la sconfitta per 87-94 contro la Sidigas Avellino. Migliore invece il cammino in EuroCup: la Pallacanestro Reggiana finisce al terzo posto nella regular season della competizione, valido per l'accesso alla last 32 dove terminer\u00e0 l'avventura nel torneo (decisiva la sconfitta all'ultima giornata contro il P\u0131nar Kar\u015f\u0131yaka in terra turca). Dopo una stagione segnata anche da qualche infortunio terminer\u00e0 al secondo posto in campionato con 42 punti.\nI biancorossi ritrovano ai quarti di finale dei playoff la Dinamo Sassari, i reggiani superano il turno vincendo la serie per 3-0 nel remake della scorsa finale scudetto, imponendosi rispettivamente 85-68 e 82-75 al PalaBigi, e 85-99 in Sardegna. Accedono quindi in semifinale dove incontrano la Sidigas Avellino, dopo aver vinto in casa le prime due partite, i biancorossi cadono per due volte in terra Irpina e dopo che la Grissin Bon ha vinto gara 5, i biancoverdi vincono al PalaDelMauro portando la serie alla decisiva gara 7 dove la formazione di coach Max Menetti vincer\u00e0 85-80 ritornando cos\u00ec in finale ad un anno di distanza.\nLa Pallacanestro Reggiana dovr\u00e0 vedersela in finale con la pi\u00f9 quotata Olimpia Milano. Dopo le prime due partite che si sono giocate al Forum d'Assago ha visto prevalere la squadra di casa rispettivamente 87-80 e 94-73, tra le mura amiche, i biancorossi sono poi riusciti a raddrizzare la serie vincendo 81-72 gara 3 e 81-76 gara 4, in gara 5 Milano alla fine si confermer\u00e0 la squadra pi\u00f9 forte sul campo vincendo nettamente 97-73 per poi mettere le mani sul tricolore dopo due anni vincendo gara 6 70-74 al PalaBigi in una serie che fino a gara 5 ha sempre visto prevalere il fattore campo.\nStagione 2016-17.\nPer la nuova stagione, vengono ingaggiati Sava Le\u0161i\u0107 dalla Union Olimpija, Delroy James dall'Enisey Krasnojarsk e Riccardo Cervi che fa cos\u00ec ritorno in biancorosso dopo una stagione passata ad Avellino. A lasciare il club emiliano sono Ojars Silins, Vladimir Veremeenko in direzione Brose Bamberg (squadra in cui militava il quel periodo il reggiano Niccol\u00f2 Melli), Darju\u0161 Lavrinovi\u010d si trasferisce nel Lietkabelis dove gioca suo fratello gemello K\u0161y\u0161tof che anch'esso ha avuto una breve esperienza a Reggio Emilia mentre Salvatore Parrillo si trasferisce a Cant\u00f9, da segnalare infine il ritiro dall'attivit\u00e0 agonistica del capitano Rimantas Kauk\u0117nas. La prima partita ufficiale della stagione \u00e8 il 24 settembre con la Supercoppa Italiana, la Grissin Bon non riesce a difendere il titolo ottenuto l'anno precedente, i biancorossi infatti perdono 74-72 contro Avellino nella semifinale giocata a Milano. A met\u00e0 stagione, date le scarse prestazioni, Delroy James \u00e8 ceduto alla squadra turca di Bal\u0131kesir e Sava Le\u0161i\u0107 viene svincolato. Inoltre si assiste al ritorno del campione Rimantas Kauk\u0117nas anche se non in veste in capitano. Vengono poi ingaggiati Jalen Reynolds militante a Recanati che verr\u00e0 confermato anche per l'annata successiva e l'esperto, ma deludentissimo, Jawad Williams proveniente dalla AEK Atene con anche un passato in NBA. Conclude il girone d'andata al quarto posto, incontra ai quarti di finale della Coppa Italia Capo d'Orlando dove vince 63-61, perde la semifinale contro Milano 87-84. La Regular Season termina al sesto posto e viene eliminata ai quarti di finale dei playoff contro Avellino.\nStagione 2017-18: semifinali di EuroCup.\nIl nucleo di giocatori italiani composto da Pietro Aradori, Achille Polonara, Andrea De Nicolao e Stefano Gentile non viene riconfermato e la squadra viene rivoluzionata, ripartendo con l\u2019obbiettivo salvezza. Vengono riconfermati solo Amedeo Della Valle, Julian Wright (ingaggiato per i playoff del 2017), Jalen Reynolds e Riccardo Cervi, che diventa nuovo capitano della squadra. Come nuovi acquisti spiccano il ritorno di Federico Mussini dopo due anni trascorsi in NCAA, e l\u2019arrivo della guardia/ala Manuchar Mark'oishvili, che ritorna in Italia dopo le esperienze con Treviso e Cant\u00f9. Vengono inoltre ingaggiati Leonardo Candi dalla Fortitudo Bologna, Niccol\u00f2 De Vico dalla Pall. Biella, Garrett Nevels dal Lleida, il centro francese Landing San\u00e9 e l\u2019ala Siim-Sander Vene, ceduto prima della partenza del campionato per un infortunio.\nDopo un catastrofico inizio da 0 vittorie e 6 sconfitte, la squadra conduce un campionato mediocre, conclusosi con il dodicesimo posto in classifica e l\u2019esclusione dai playoff per la prima volta dal ritorno in serie A.\nMolto diverso invece il cammino in EuroCup: dopo aver passato la prima fase (da menzionare la vittoria al PalaBigi per 90-82 contro l\u2019imbattuta Bayern Monaco di Sasha Djordjevic) approda alle Top 16 della competizione, dove domina il suo girone, ottenendo cos\u00ec l\u2019accesso ai playoff di una coppa europea per la prima volta nella sua storia. Ai quarti di finale al meglio dei 3 incontra lo Zenit San Pietroburgo. Dopo aver vinto in casa la prima della serie per 75-61, perde in trasferta per 91-77, rimandando il tutto alla terza decisiva gara al PalaBigi, dove dopo un\u2019ottima prestazione collettiva finisce 105-99 per i padroni di casa, che passano il turno. In semifinale i biancorossi dovranno vedersela con i pi\u00f9 quotati Lokomotiv Kuban, ancora imbattuti all\u2019interno della competizione. Alla fine la formazione russa prevarr\u00e0 sulla Pallacanestro Reggiana per 82-65 in casa e 69-79 a Reggio Emilia, passando in finale. In generale, la stagione 2017-2018 reggiana viene ricordata di pi\u00f9 per la grande cavalcata in EuroCup che per il campionato.\nA fine stagione saluta Massimiliano Menetti che sar\u00e0 avvicendato dal suo vice, Devis Cagnardi per la stagione 2018-19.\nStagione 2018-19: un\u2019annata complicata e una sofferta salvezza.\nLa nuova stagione si apre con la conferma di Federico Mussini, Niccol\u00f2 De Vico, Leonardo Candi, Pedro Llompart e Riccardo Cervi, in veste di capitano, a cui si aggiungeranno nel mercato estivo Raphael Gaspardo, Spencer Butterfield, Chinemelu Elonu, Eric Griffin e l\u2019ex NBA Ricky Ledo.\nNonostante l\u2019entusiasmo iniziale, la stagione si riveler\u00e0 presto come una delle pi\u00f9 complicate della storia biancorossa, con le scelte del mercato estivo presto rivelatesi errate.\nDopo una partenza mediocre e due sconfitte clamorose, con conseguente contestazione della societ\u00e0 da parte dei tifosi, vengono esonerati Chinemelu Elonu, Eric Griffin e Ricky Ledo, e si decide di abbandonare il formato 5+5 per virare sul pi\u00f9 costoso 6+6: nella seconda versione del mercato vengono ingaggiati Bryon Allen, Benjamin Ortner e Pablo Aguilar. Questi cambiamenti non portano l\u2019effetto sperato e per tutto il resto del 2018 la squadra non riesce a trovare continuit\u00e0 e si assesta all\u2019ultimo posto. Ci\u00f2 nonostante viene confermata la fiducia a Devis Cagnardi e vengono applicati ulteriori innesti all\u2019organico biancorosso, dopo clamorosi errori di valutazione del mercato. Dopo una convincente vittoria contro Venezia (82-74 al PalaBigi) e un +42 rifilato a Pesaro (diretto concorrente per la salvezza), la squadra ritorna nei bassifondi della classifica e il 4 febbraio 2019 Cagnardi viene esonerato.\nDopo ulteriori innesti, la squadra viene affidata a Stefano Pillastrini nella sua \u201cversione 3.0\u201d: dopo la breve esperienza di K.C. Rivers, tagliato a fine gennaio, vengono ingaggiati Michael Dixon e Patrick Richard. Nonostante i nuovi acquisti e il cambio di allenatore, la squadra non riesce ad imporsi sul campo e rimane all\u2019ultimo posto in classifica a pari merito con Pistoia, fino alla decisiva gara del 24 marzo 2019 proprio sul campo dei toscani. Reggio riesce a imporsi al PalaCarrara 76-80, ribaltando anche la differenza canestri.\nCome ultimi innesti per la squadra vengono acquistati Darel Poirier (che non giocher\u00e0 neanche una partita) e Darius Johnson-Odom (giocatore rivelatosi poi fondamentale per la salvezza), che, dopo aver di fatto costruito 4 squadre, conquister\u00e0 la salvezza matematica e la permanenza in serie A alla penultima giornata, con una vittoria in trasferta a Pesaro. Conclude quindi tredicesima sotto la guida di Stefano Pillastrini al quale non verr\u00e0 confermato l'incarico per la successiva stagione 2019-20.\nIn questa sofferta stagione hanno vestito la maglia della Pallacanestro Reggiana ben 19 giocatori, oltre a 2 allenatori.\nStagione 2019-20.\nStagione che inizia con la comunicazione di patron Landi che in conferenza stampa afferma che sar\u00e0 la sua ultima stagione da numero 1 del club. Nonostante ci\u00f2 viene preso come capo allenatore Maurizio Buscaglia coach di assoluto livello e prima scelta del club, che accetta l'incarico allestendo da subito un roster in formato 6+6 (italiani e stranieri) assieme al DS confermato Alessandro Frosini e il DG Filippo Barozzi. Con queste premesse la stagione parte sotto i migliori auspici per la tifoseria reggiana. Stagione non troppo soddisfacente con risultati altalenanti conclusa poi con la cancellazione della stagione sportiva a causa della pandemia di COVID-19. A fine maggio viene annunciato il ritorno di Alessandro Dalla Salda e la rifondazione della societ\u00e0 per mano di 5 soci imprenditori reggiani, con l'esonero di Buscaglia e l'ufficializzazione di Antimo Martino come capo allenatore, uscente dalla Fortitudo Bologna.\nStagione 2020-21.\nLa nuova stagione si apre con un altro cambiamento: l'azienda alimentare reggiana Grissin Bon non sar\u00e0 pi\u00f9 il main sponsor, chiudendo una partnership durata sette anni. Al suo posto arriva la catena alberghiera italiana UNAHOTELS. \nA causa della pandemia di COVID-19, la capienza degli impianti sportivi al chiuso venne inizialmente fissata al 25% (dopo poco per\u00f2 si sarebbe ritornati a giocare a porte chiuse fino al termine della stagione regolare). Ci\u00f2 indusse la dirigenza reggiana, per ragioni di incasso economico, a non disputare le proprie gare interne al PalaBigi (dove di fatto sarebbero potute entrare poco pi\u00f9 di 1100 persone), ma all\u2019Unipol Arena di Casalecchio di Reno, dove ne sarebbero potute entrare il doppio.\nDopo una prima parte di campionato molto convincente, con l'approdo alla Final Eight di coppa Italia come ottava, la compagine reggiana ottiene un filotto negativo di 10 sconfitte consecutive, questo porta all'esonero di Antimo Martino e all'avvicendamento con Attilio Caja per la lotta finale alla salvezza. In Europe Cup perde nella bolla di Oradea contro i padroni di casa, alla terza uscita del nuovo allenatore e viene eliminata dal possibile accesso ai quarti di finale della competizione. Altra stagione che termina con una salvezza conquistata sul campo dal nuovo allenatore subentrato in corso d'opera, fondamentali le vittorie colte dal nuovo coach contro Pesaro, Varese e a Cant\u00f9; proprio i brianzoli otterranno la matematica retrocessione nella penultima giornata di regular season, permettendo cos\u00ec la permanenza nella massima serie della societ\u00e0 reggiana. La stagione infine termina con l'undicesimo posto in serie A.\nStagione 2021-22.\nStagione sempre targata UNAHOTELS che parte con la riconferma per coach Caja e di ben 5 giocatori della annata precedente (compresi i due giovani Diouf e Bonacini) capitan Candi, Baldi Rossi, Johnson; oltre ai due ritorni: Arturs Strautins, frutto del settore giovanile, e quello importante di Andrea Cinciarini, in biancorosso dal 2012 al 2015. Il roster \u00e8 completato nel precampionato con i tre americani Stephen Thompson, Mikael Hopkins e Bryant Crawford ed il baltico Osvaldas Olisevicius, tutte ottime scommesse del mercasto estivo.\nAnche per questa stagione la squadra disputa le sue gare casalinghe nell\u2019impianto di Casalecchio di Reno. Ci\u00f2 \u00e8 dovuto alla contemporanea indisponibilit\u00e0 dell\u2019impianto di via Guasco per la sua seconda ristrutturazione, iniziata nel corso del 2021. Inizialmente doveva essere solamente per il girone di andata, con il ritorno nel rinnovato PalaBigi previsto per il 23 gennaio, ma a causa dei gravi ritardi di costruzione dovuti principalmente alla mancanza e all\u2019aumento del costo dei materiali edili, viene rinnovata la concessione dell\u2019Unipol Arena fino a fine stagione, con notevoli disagi in termini di incassi e affluenza di pubblico.\nRoster 2021-2022.\n\"Aggiornato al 28 febbraio 2022.\"\nPalmar\u00e8s.\nPremi individuali.\nPremi vinti da giocatori della Pallacanestro Reggiana durante la loro militanza nel club:\nHall of Fame.\nGiocatori del decennio.\nMiglior Giocatore dei Quarant'anni\nImpianti di gioco.\nLa Pallacanestro Reggiana gioca le proprie gare interne al PalaBigi, situato in via Guasco 8 nel centro storico di Reggio Emilia, nel quartiere della Basilica della Beata Vergine della Ghiara. \nIntitolato a Giulio Bigi, l'impianto \u00e8 stato edificato nel 1968 ed \u00e8 dotato di due tribune centrali, quattro settori laterali (tra cui il settore ospiti di 90 unit\u00e0), due tribune laterali (di cui una \u00e8 occupata dal gruppo ultras Ars\u00e2n), un settore parterre, una zona hospitality e due tabelloni.\nDa tempo la citt\u00e0 chiede un nuovo palazzetto, ma pi\u00f9 volte le proposte presentate dalla societ\u00e0 non hanno trovato un comune accordo con la giunta comunale, tra cui quella di un'arena polifunzionale nel 2006 e quella di ristrutturazione e riqualifica della zona del PalaBigi nel 2015. \nPerci\u00f2, vista l'inadeguatezza dell'impianto rispetto ai traguardi raggiunti dalla squadra, la Pallacanestro Reggiana \u00e8 stata costretta ad emigrare al PalaDozza di Bologna per la Final Four di Eurochallenge del 2014, seguita da 5.000 reggiani, e per l'Eurocup nella stagione 2014-15, dove le presenze si sono attestate sulle 2.500.\nTra il 2016 e il 2017 si \u00e8 svolto il primo stralcio di un intervento di riqualificazione del palazzetto e di Via Guasco, che ha portato la capienza da circa 3500 a 4600 persone (ci\u00f2 ha portato la Pallacanestro Reggiana a giocare le prime due gare casalinghe al PalaDozza durante la stagione 2016-17). Durante la stagione 2020-21 la squadra ha giocato le proprie gare interne all\u2019Unipol Arena di Casalecchio di Reno per ovviare alla scarsit\u00e0 di biglietti vendibili all\u2019interno del PalaBigi con le normative anti covid vigenti. La stessa cosa accade nella stagione 2021-22, dato che attualmente \u00e8 in corso il secondo stralcio di ristrutturazione del PalaBigi. Esso prevede la posa di un nuovo parquet, in sostituzione di quello vecchio posato nel 1998, la rimozione della controsoffittatura, la sostituzione degli infissi nel lato est e ovest, e il rifacimento completo del piano interrato, compreso di spogliatoi, sala stampa e infermeria. La fine dell\u2019intervento, inizialmente prevista per febbraio 2022, \u00e8 stata posticipata a giugno 2022 per i ritardi dovuti all\u2019aumento e alla scarsit\u00e0 dei materiali da costruzione.\nLa Palestra \"Chierici\" di via Cassala \u00e8 invece la sede degli allenamenti, nonch\u00e9 delle gare del settore giovanile reggiano.\nColori e simboli.\nI colori sociali della Pallacanestro Reggiana sono il bianco e il rosso. Il simbolo della societ\u00e0 raffigura una \u201cR\u201d maiuscola con al fianco un cestista.\nTifoseria.\nLa tifoseria organizzata che segue le partite della Pallacanestro Reggiana sono gli \"Ars\u00e2n\" (espressione dialettale che in lingua italiana significa: \"reggiani\"), il gruppo \u00e8 stato fondato nel 2014 e comprende la curva del PalaBigi dalla parte di Via Guasco.\nSponsor.\nSponsor ufficiali.\n- co-sponsor maglia: Sintofarm, Grani&amp;Partners\n- co-sponsor pantaloncini: Grissin Bon, Turbo Diam\n- co-sponsor maglia: Sintofarm \n- co-sponsor pantaloncini: Grissin Bon\n- co-sponsor maglia: Sintofarm, Trenkwalder \n- co-sponsor pantaloncini: Grissin Bon, Mapei\n- co-sponsor maglia: Sintofarm, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Sintofarm, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Sintofarm, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Sintofarm, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Ferrarini, CarServer, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Ferrarini, CarServer, Banca Reggiana, Provincia di Reggio Emilia \n- co-sponsor pantaloncini: Grissin Bon, Mapei\n- co-sponsor maglia: Ferrarini, CarServer, Banco Emiliano, Provincia di Reggio Emilia, Mapei, Risorse S.p.A \n- co-sponsor pantaloncini: Landi Renzo\n- co-sponsor maglia: Ferrarini, CarServer, Banco Emiliano, Provincia di Reggio Emilia, Mapei, Risorse S.p.A \n- co-sponsor pantaloncini: Landi Renzo, Solim\u00e8 La Tradizione Erboristica - Emak - Reggiana Gourmet\n- co-sponsor maglia: Ferrarini, CarServer, Banco Emiliano, Mapei, Risorse S.p.a. Landi Renzo \n- co-sponsor pantaloncini: Solim\u00e8 La Tradizione Erboristica, Emak"}
{"id": "331473", "revid": "155634", "url": "https://it.wikipedia.org/wiki?curid=331473", "title": "Serie A1 1996-1997 (pallacanestro maschile)", "text": "Il campionato di Serie A1 di pallacanestro maschile 1996-1997 \u00e8 stato il settantacinquesimo organizzato in Italia."}
{"id": "331474", "revid": "767487", "url": "https://it.wikipedia.org/wiki?curid=331474", "title": "J\u00e9r\u00e9my Chatelain", "text": "Dopo aver partecipato alla seconda stagione dell'edizione francese del reality show \"Star Academy\", andata in onda nella stagione televisiva 2002/2003, ha debuttato come cantante nel 2003 pubblicando per l'etichetta discografica Mercury il suo primo album intitolato \"J\u00e9r\u00e9my Chatelain\", che ha riscosso un discreto successo in Francia e Belgio.\nBiografia.\nDopo l'uscita del suo prima album, \" J\u00e9r\u00e9my Chatelain\", il 28 febbraio 2003, ha pubblicato il suo primo singolo \"Laisse-moi\" (\"Lasciarmi\", in italiano), che ha venduto oltre 170.000 copie ed \u00e8 arrivato alla Top 10 Francese e Top 50 come Singles Chart. Il 6 novembre 2003 si \u00e8 sposato con la cantante Aliz\u00e9e a Las Vegas, Nevada, negli USA. La coppia ha avuto una figlia, Annily, nata il 28 aprile 2005. Nel 2004 ha recitato insieme a Bernard Tapie in un episodio della serie televisiva \"Il commissario Valence\", interpretando il figlio del commissario. All'inizio del 2006 J\u00e9r\u00e9my ha pubblicato \"Katmandou\", il primo singolo per il suo secondo album e il 13 marzo 2006 \u00e8 stato pubblicato il suo secondo album, intitolato \"Vari\u00e9t\u00e9s fran\u00e7aises\", che ha per\u00f2 riscosso un minor successo. Si \u00e8 separato dalla cantante Aliz\u00e9e nel 2012."}
{"id": "331503", "revid": "1318658", "url": "https://it.wikipedia.org/wiki?curid=331503", "title": "Orestea", "text": "LOrestea () \u00e8 una trilogia formata dalle tragedie \"Agamennone\", \"Coefore\", \"Le Eumenidi\" e seguita dal dramma satiresco \"Proteo\", andato perduto, con cui Eschilo vinse nel 458 a.C. le Grandi Dionisie. Delle trilogie di tutto il teatro greco classico, \u00e8 l'unica che sia sopravvissuta per intero.\nLe tragedie che la compongono rappresentano un'unica storia suddivisa in tre episodi, le cui radici affondano nella tradizione mitica dell'antica Grecia: l'assassinio di Agamennone da parte della moglie Clitennestra, la vendetta del loro figlio Oreste che uccide la madre, la persecuzione del matricida da parte delle Erinni e la sua assoluzione finale ad opera del tribunale dell'Areopago.\nAgamennone.\nLa prima tragedia narra l'omicidio di Agamennone ordito dalla moglie Clitennestra per vendicare il sacrificio della figlia Ifigenia, compiuto dallo stesso Agamennone per placare l'ostilit\u00e0 di Artemide e partire per Troia con i venti favorevoli. Al ritorno dalla Guerra di Troia, Agamennone viene ucciso da suo cugino Egisto, complice e amante di Clitennestra.\nLe Coefore.\nLe Coefore \u00e8 la seconda tragedia dell'Orestea. Narra come Oreste, figlio di Agamennone, tornato dieci anni dopo l'omicidio di Agamennone dall'esilio, su ordine del dio Apollo vendica il padre uccidendo Egisto e la propria madre Clitennestra.\nLe Eumenidi.\nLa terza tragedia della trilogia prende il nome dalle Erinni, dee che impersonano la vendetta, le quali erano chiamate anche Eumenidi (ossia \u201cle benevole\u201d) quando erano in atteggiamento positivo. In questa terza parte dell\u2019\"Orestea\" viene narrata la persecuzione delle Erinni nei confronti di Oreste, che culmina nella celebrazione di un processo presso il tribunale dell'Areopago. Tale giudizio, che vede le Erinni stesse come accusatrici, Apollo come difensore e Atena a presiedere la giuria, termina con l'assoluzione di Oreste, grazie al voto favorevole di Atena.\nProteo.\nIl Proteo era un dramma satiresco posto a conclusione della tetralogia dell\"Orestea\". Era di argomento comico e il suo scopo era di risollevare l'animo degli spettatori, incupito dagli eventi tragici.\nCommento.\nL\u2019\"Orestea\" costituisce il momento di massima maturit\u00e0 di Eschilo (almeno per le opere note), nonch\u00e9 l'ultima rappresentazione che egli fece ad Atene, prima di trasferirsi a Gela, dove mor\u00ec due anni dopo. Le tre tragedie costituiscono una trilogia legata, in cui viene raccontata un'unica lunga vicenda. Eschilo era solito mettere in scena trilogie legate, e lo stesso probabilmente facevano i drammaturghi suoi contemporanei. In seguito tale uso verr\u00e0 abbandonato, tanto che gi\u00e0 le trilogie di Sofocle ed Euripide saranno formate da tragedie fra loro indipendenti.\nVi \u00e8 una forte contrapposizione tra le prime due tragedie e la terza: l\u2019\"Agamennone\" e \"Le Coefore\" simboleggiano l'irrazionalit\u00e0 del mondo antico ed arcaico, contro, nelle \"Eumenidi\", la razionalit\u00e0 delle istituzioni della polis, in cui Oreste stesso si rifugia.\nLe fonti.\nA quanto ci \u00e8 dato sapere, Eschilo fu il primo a scrivere un'opera teatrale sul mito di Oreste, e per farlo pot\u00e9 ispirarsi ad alcune opere non teatrali gi\u00e0 scritte sull'argomento. La prima di esse \u00e8 l\u2019\"Odissea\", che accenna alla vicenda in numerosi brevi passi, non sempre tra loro concordanti. Riunendoli, si ottiene un riassunto pi\u00f9 o meno coerente dei fatti raccontati nell\u2019\"Agamennone\" e nelle \"Coefore\", senza per\u00f2 che siano nominati Pilade, Elettra e le Erinni. Altri autori che fanno brevi riferimenti alla vicenda sono Esiodo e Pindaro, e sappiamo che un poema oggi perduto, i \"Nostoi\", raccontava in modo esteso la storia narrata nelle prime due tragedie eschilee, introducendo per la prima volta il personaggio di Pilade.\nTuttavia l'opera che sicuramente influenz\u00f2 maggiormente Eschilo fu l\u2019\"Orestea\" di Stesicoro, un lungo poema lirico-narrativo di cui oggi non restano che una manciata di versi. In quest'opera venivano introdotti personaggi e fatti che Eschilo fece propri: la nutrice di Oreste, il sogno di Clitennestra, il riconoscimento di Oreste tramite una ciocca di capelli. Inoltre in quest'opera Apollo dava ad Oreste il proprio arco per difendersi dalle Erinni, che appaiono per la prima volta. Eschilo s'ispir\u00f2 al poema di Stesicoro per le prime due tragedie, mentre la terza, \"Le Eumenidi\", fu interamente da lui ideata.\nLa vendetta.\nIl motivo fondamentale della trilogia \u00e8 la vendetta (ossia la legge del taglione) come forma arcaica di risoluzione delle controversie, contrapposta nella terza tragedia al mondo moderno, capace invece di organizzare processi che possano fare giustizia. Utilizzando la legge del taglione, infatti, un omicidio non pu\u00f2 che portare ad un nuovo omicidio, il quale a sua volta dovr\u00e0 essere vendicato tramite un terzo omicidio. Viene insomma generata una catena potenzialmente infinita di crimini, lutti e sofferenze (e la saga degli Atridi lo testimonia con molta chiarezza: vedi riquadro). Il meccanismo della vendetta non \u00e8 dunque pi\u00f9 idoneo, ed \u00e8 necessario che intervenga la comunit\u00e0 a punire i colpevoli. Solo tramite questo intervento, infatti, un crimine potr\u00e0 essere sanzionato senza generare una nuova vendetta. Nasce quindi la \"\u03b4\u03af\u03ba\u03b7\", la giustizia.\nLa giustizia.\nMa cos'\u00e8 la giustizia nell\"Orestea\"? Nella prima tragedia essa coincide con le azioni di Clitennestra, che si fa giustizia da sola per i torti subiti. L'astuzia, la ferocia e l'odio della moglie di Agamennone dominano la prima tragedia al punto che anche Egisto non \u00e8 che un burattino nelle sue mani. Nella seconda opera ad Oreste si pongono due alternative, entrambe dolorose e sconvolgenti: uccidere la propria madre, oppure non farlo, macchiandosi cos\u00ec di grave mancanza verso il padre e verso il dio Apollo che gli ha dato l'ordine. Oreste qui fatica ad individuare cosa sia giusto, e infatti la sua vendetta non \u00e8 priva di esitazioni e rimorsi. Infine nella terza tragedia, grazie all'intervento degli dei s'instaura un processo, che rappresenta il modo corretto e moderno di affrontare le controversie.\nEschilo unisce la giustizia umana e quella divina, infatti il processo ad Oreste \u00e8 celebrato da divinit\u00e0, ma nell'ambito di un'istituzione, il tribunale ateniese dell'Areopago, che \u00e8 umana. Gli dei, insomma, intervenendo in quel tribunale danno il loro avallo al moderno senso di giustizia degli uomini (e soprattutto degli ateniesi). E tuttavia \u00e8 da notare come la votazione finale della giuria (formata non da divinit\u00e0 ma da uomini) sia di parit\u00e0, e solo grazie al voto favorevole di Atena Oreste venga assolto. Eschilo sembra qui voler rimarcare come gli umani siano comunque inadatti a giudicare le questioni divine: se un dio, Apollo, ha convinto Oreste a compiere un'azione sacrilega, solo un altro dio, Atena, pu\u00f2 redimerlo.\nGli dei.\nIn Eschilo gli dei si comportano in maniera diversa rispetto alle opere precedenti, come i poemi omerici. In questi ultimi, infatti, le divinit\u00e0 sono profondamente coinvolte nelle vicende umane, e spesso intervengono direttamente a determinare la riuscita o il fallimento delle imprese degli uomini o il vincitore tra due contendenti. In questo tipo di contesto, le possibilit\u00e0 umane di autodeterminarsi sono decisamente limitate, bench\u00e9 non del tutto assenti. In Eschilo invece gli dei guardano a ci\u00f2 che succede nel mondo, ma senza lasciarsi troppo coinvolgere e soprattutto senza decidere essi stessi le sorti umane. Essi mostrano agli uomini le possibili conseguenze delle loro azioni, ma senza togliere loro il libero arbitrio: Oreste potrebbe decidere di non uccidere la madre, cos\u00ec come Agamennone potrebbe non uccidere Ifigenia. Quando intervengono, gli dei lo fanno solo per accelerare gli effetti delle azioni che gli uomini hanno deciso di compiere. Se un uomo ha fatto cose che lo avviano verso la perdizione (o verso la gloria), gli dei lo spingono ancor pi\u00f9 in quella direzione.\nInnovazioni.\nGli spazi interni.\nNelle \"Eumenidi\" Eschilo introdusse alcune innovazioni di grande importanza per la tragedia greca (o quantomeno questa \u00e8 l'opera pi\u00f9 antica oggi nota in cui tali innovazioni appaiono). La prima \u00e8 la valorizzazione degli spazi interni. Le tragedie sono generalmente ambientate in luoghi all'aperto, come del resto all'aperto si svolgeva gran parte della vita sociale dei greci, ma le \"Eumenidi\" sono quasi interamente ambientate in spazi chiusi (il tempio di Apollo a Delfi e quello di Atena ad Atene). Viene insomma introdotta l'idea che il teatro, che era un luogo all'aperto, fosse in realt\u00e0 adatto anche a simulare ambienti interni. Questa idea, che presuppone una maggiore astrazione nella messa in scena, sar\u00e0 destinata a rivoluzionare la storia del teatro.\nLe unit\u00e0 aristoteliche.\nUn'altra innovazione riguarda le convenzioni spazio-temporali delle tragedie. Esse infatti generalmente si attenevano a quelle che in seguito verranno chiamate unit\u00e0 aristoteliche di tempo, luogo e azione. Ci\u00f2 avveniva probabilmente per necessit\u00e0 tecnico-sceniche (i cambi di scena erano complessi da realizzare, cos\u00ec come era difficile dare agli spettatori l'idea dello scorrere dei giorni), ma Eschilo nelle \"Eumenidi\" rompe due delle tre unit\u00e0, in quanto la vicenda si svolge in un arco di tempo assai pi\u00f9 lungo delle 24 ore, ed in ben tre luoghi diversi. Il drammaturgo risolse il problema dei cambi di scena riducendo al minimo le modifiche tra un'ambientazione e l'altra. Nell\u2019\"Agamennone\" si ha invece una rottura implicita dell'unit\u00e0 di tempo, poich\u00e9, sebbene la vicenda avvenga formalmente in un solo giorno, Eschilo comprime in quel giorno tutta una serie di avvenimenti che nella realt\u00e0 richiederebbero molto pi\u00f9 tempo: la caduta di Troia, la partenza della flotta greca verso casa, l'arrivo ad Argo (oltretutto dopo aver incontrato una tempesta), l'uccisione di Agamennone."}
{"id": "331505", "revid": "115558974", "url": "https://it.wikipedia.org/wiki?curid=331505", "title": "Funzione booleana", "text": "In matematica e in informatica, una\nfunzione booleana a n variabili \u00e8 una funzione:\ndi variabili booleane formula_2 che assumono valori nello spazio booleano formula_3, cos\u00ec come formula_4 stessa. Con un insieme di formula_5 variabili esistono formula_6 funzioni possibili.\nLe funzioni booleane sono inoltre importanti poich\u00e9 sono isomorfe ai circuiti digitali, cio\u00e8 un circuito digitale pu\u00f2 essere espresso tramite un'espressione booleana e viceversa; esse dunque svolgono un ruolo chiave nel progetto dei circuiti digitali, ma trovano anche applicazione nella crittografia e nelle telecomunicazioni. \nPoich\u00e9 le variabili possono assumere solo i valori 0 o 1, una funzione booleana con formula_5 variabili di input ha solo formula_8 combinazioni possibili e pu\u00f2 essere descritta attraverso una tabella, detta tabella di verit\u00e0, con formula_8 righe.\nEspressioni Booleane: definizioni.\nUna generica variabile booleana che compare all'interno di una funzione booleana \u00e8 indicata con una lettera e per questo ci si fa riferimento chiamandola anche \"letterale\". Il prodotto logico di due o pi\u00f9 letterali, negati o meno, costituisce una \"clausola\" anche chiamata \"termine elementare\". La somma logica di due o pi\u00f9 letterali, negati o meno, costituisce un \"fattore elementare\".\nFacciamo degli esempi:\nQuesta \u00e8 una clausola o termine elementare formato da tre letterali. Oppure possiamo avere dei fattori elementari che nel prossimo esempio sono messi in AND:\nUna funzione di tre variabili formula_12 formula_13 e formula_14 pu\u00f2 essere espressa in due forme canoniche chiamate forma P che \u00e8 una somma di prodotti e forma S che \u00e8 un prodotto di somme: all'interno di queste due forme compaiono rispettivamente clausole con tutte e tre le variabili o fattori elementari con tutte e tre le variabili negate o meno: questi sono chiamati mintermine e maxtermine.\nla prima formula rappresenta la forma P, la seconda rappresenta la forma S\nLe funzioni booleane elementari.\nTutte le funzioni booleane, cosiddette generalizzate, sono ottenute mediante la composizione di tre specifiche funzioni dette elementari o fondamentali. Le funzioni booleane fondamentali sono la AND (solitamente indicata con il segno prodotto: x, formula_17), la OR (solitamente indicata con il segno pi\u00f9: +) e la NOT (solitamente indicata con il segno \u00ac o ! o ancora con un trattino sopra la variabile da negare). Essendo una funzione booleana la descrizione algebrica o meglio, logica, di un determinato circuito; le sue funzioni elementari descrivono propri circuiti, che in questo caso prendono il nome di porte elementari. Inoltre le funzioni/porte AND e OR possono anche essere trattate come funzioni generalizzate a formula_5 variabili mentre la NOT gode della propriet\u00e0 di essere unaria, ossia pu\u00f2 avere in ingresso una sola variabile binaria.\nLe funzioni Booleane e il processo di Minimizzazione.\nIn materia di circuiti digitali, soprattutto in ambito di progettazione logica dei circuiti ha un'importanza notevole il processo di Minimizzazione di una funzione booleana e del circuito che essa descrive, in termini di porte AND, OR e NOT. In sostanza, si pu\u00f2 dire che data una funzione booleana\nesistono molteplici sue rappresentazioni, nel senso che in accordo con i teoremi di dualit\u00e0, De Morgan, e gli assiomi dell'algebra di Boole, la funzione pu\u00f2 assumere diverse forme, pur non cambiando il suo numero caratteristico, ossia l'insieme dei valori che assume la sua formula_20 Minimizzare una funzione, quindi, significa trovare, tra tutte le sue rappresentazioni o forme, quella che ha il numero minimo di porte elementari."}
{"id": "331506", "revid": "43427686", "url": "https://it.wikipedia.org/wiki?curid=331506", "title": "Tavola di verit\u00e0", "text": ""}
{"id": "331508", "revid": "339392", "url": "https://it.wikipedia.org/wiki?curid=331508", "title": "Sud Italia", "text": ""}
{"id": "331512", "revid": "2795354", "url": "https://it.wikipedia.org/wiki?curid=331512", "title": "Tabella di verit\u00e0", "text": ""}
{"id": "331514", "revid": "767487", "url": "https://it.wikipedia.org/wiki?curid=331514", "title": "M\u012br\u0101b\u0101\u012b", "text": "Note biografiche.\nDevota di K\u1e5b\u1e63\u1e47a, M\u012br\u0101b\u0101\u012b fu una principessa \"r\u0101jp\u016bt\" del principato di Merta (Rajasthan), autrice di numerosi componimenti poetico musicali di natura mistico-religiosa, detti \"pada\".\nLa biografia di M\u012br\u0101b\u0101\u012b \u00e8 avvolta nella leggenda sappiamo che avendo perso la propria in madre in tenera et\u00e0 viene allevata dal nonno, un devoto vi\u1e63\u1e47uita che gli permette di coltivare un'istruzione letteraria e musicale. All'et\u00e0 di diciotto anni viene data in sposa al principe Bhoj R\u0101j, possibile erede del re di Mewar, R\u0101n\u0101 S\u0101ng\u0101.\nLa leggenda narra che M\u012br\u0101b\u0101\u012b si considerasse, gi\u00e0 prima del matrimonio, sposa spirituale di K\u1e5b\u1e63\u1e47a e che salita all'altare portasse con s\u00e9 l'immagine del suo \"divino\" sposo. \nFedele vi\u1e63\u1e47uita, M\u012br\u0101b\u0101\u012b si rifiuta, successivamente, di compiere i riti nei confronti della divinit\u00e0 propria della famiglia del marito, la dea Durg\u0101, provocando cos\u00ec del disappunto nei suoi confronti. \nBhoj R\u0101j muore presto e anche in questo caso M\u012br\u0101b\u0101\u012b viola le consuetudini rifiutando di immolarsi sulla pira funebre del marito. Non solo, sempre pi\u00f9 immersa nei canti e nelle danze devozionali in onore di K\u1e5b\u1e63\u1e47a, inizia a ricevere la visita di devoti (\"bhakta\") k\u1e5b\u1e63\u1e47aiti maschi o, persino, di fuori-casta, generando ulteriore riprovazione da parte della famiglia del marito defunto.\nSeguendo gli insegnamenti del suo \"guru\" Ravid\u0101s, M\u012br\u0101b\u0101\u012b viola, infatti, numerose norme sociali, non rispettando la rigida divisione indiana in caste ed aiutando gli \"avar\u1e47a\", i fuori-casta.\nSempre la leggenda narra che lo stesso imperatore Akbar volle farle visita in incognito per via della sua fama religiosa. \nNel 1528 il re R\u0101n\u0101 S\u0101ng\u0101, suocero di M\u012br\u0101b\u0101\u012b muore. A succedergli sul trono \u00e8 il figlio, cognato e acerrimo nemico della poetessa che tenta persino di avvelenare. Consapevole del pericolo M\u012br\u0101b\u0101\u012b decide quindi di fuggire dal regno di Mewar divenendo un'asceta itinerante.\nNel suo cammino raggiunge la citt\u00e0 santa di V\u1e5bnd\u0101vana e l\u00ec incontra il mistico e teologo J\u012bva Gosv\u0101m\u012b (1513\u20131598), seguace del mistico bengalese Caitanya (1486-1533), il quale, tuttavia, in un primo momento, si rifiuta di riceverla avendo fatto voto di non incontrare le donne. Ma M\u012br\u0101b\u0101\u012b ricorda al santo k\u1e5b\u1e63\u1e47aita che tutte le anime sono donne di fronte a Dio, K\u1e5b\u1e63\u1e47a.\nGiunta nella citt\u00e0 di Dv\u0101rak\u0101 (oggi Dwarka di fronte al Mar Arabico), la poetessa prende rifugio definitivo nel locale tempio di Ranachor. \nSempre la leggenda narra che la dinastia regale del Mewar, consapevole che la persecuzione e la lontananza M\u012br\u0101b\u0101\u012b gli aveva precluso il favore divino, decide di inviare una delegazione di brahmani supplicanti per convincerla a tornare nel regno. \nAl deciso rifiuto di M\u012br\u0101b\u0101\u012b di seguirli, questi brahmani minacciano di suicidarsi per mezzo del digiuno. Di fronte alla possibilit\u00e0 di compiere l'orrendo peccato consistente nell'uccisione, anche se indiretta, dei brahmani, M\u012br\u0101b\u0101\u012b entra quindi nel tempio e l\u00ec scompare, fondendosi definitivamente con K\u1e5b\u1e63\u1e47a, il Bhagavat, il suo sposo spirituale.\nL'opera.\nNon \u00e8 dato di sapere quanti \"pada\" effettivamente scrisse M\u012br\u0101b\u0101\u012b, esistono infatti testi che raccolgono da circa cinquanta a diverse centinaia di poesie a lei attribuite. Alcuni di questi testi si basano sulla edizione di antichi manoscritti, altri raccolgono opere appartenenti alla tradizione orale, diverse delle quali ancora nemmeno pubblicate. \nI temi inerenti all'opera di M\u012br\u0101b\u0101\u012b si riassumono in uno solo, il suo amore (\"prema\") per K\u1e5b\u1e63\u1e47a, Dio, il Bhagavat:"}
{"id": "331527", "revid": "88740", "url": "https://it.wikipedia.org/wiki?curid=331527", "title": "Id Software", "text": "id Software \u00e8 una casa produttrice di videogiochi situata a Mesquite, Texas. Il nome corretto della societ\u00e0 \u00e8 \"id Software\", con \"id\" scritto in caratteri minuscoli; in passato \u00e8 stato scritto anche \"ID\" e \"iD\".\nLa compagnia fu fondata da quattro membri della societ\u00e0 informatica Softdisk: John Carmack e John Romero (programmatori); Tom Hall (game designer); Adrian Carmack (artista). Anche il significato \u00e8 cambiato nel corso degli anni: inizialmente era l'abbreviazione di Ideas from Deep, societ\u00e0 creata nel 1989 da Romero e dall'amico Lane Roathe; quindi \u00e8 diventato In Demand (a richiesta, dal nome del gruppo dei programmatori creato in Dungeons &amp; Dragons). Oggi il significato \"ufficiale\" fa riferimento al concetto psicologico dell'id.\nid Software ha sviluppato, nel corso degli anni, tecnologie innovative nell'ambito dei videogiochi per personal computer, oltre che ad avere reso popolare gli sparatutto in prima persona con titoli come \"Wolfenstein 3D\", \"Doom\" e \"Quake\".\nIl 24 giugno 2009, id Software ha annunciato di essere stata acquisita da ZeniMax Media (gi\u00e0 proprietaria di Bethesda Softworks). L'operazione non influenzer\u00e0 gli accordi presi in precedenza dalla id con altre aziende.\nStoria.\nI fondatori della id Software si incontrarono negli uffici di Softdisk, azienda di Shreveport specializzata nella realizzazione di software venduto per corrispondenza. Nel settembre 1990, John Carmack svilupp\u00f2 un modo efficiente per creare giochi a scorrimento laterale sul personal computer, con una tecnica denominata \"adaptive tile refresh\", fino a quel momento ritenuta impossibile se non sulle console. Carmack e Hall decisero, quasi per scherzo, di ricreare una replica del primo livello del popolare gioco per NES del 1990 \"Super Mario Bros. 3\", inserendo le grafiche del personaggio di Dangerous Dave di John Romero al posto di Mario: rimasero svegli tutta la notte e misero il dischetto sulla scrivania di Romero con un post-it con scritto \"Digita DAVE2\". Appena digitato il comando, questi vide la demo, intitolata \"Dangerous Dave in Copyright Infringement\", si rese conto che l'innovazione di Carmack poteva tradursi in fama e fortuna, e dopo avere mostrato il gioco con scarso successo ad altri membri della Softdisk, i ragazzi della id Software cominciarono a lavorare giorno e notte, \u201cprendendo in prestito\u201d i computer dell'azienda che non venivano usati nei weekend e nelle notti per realizzare insieme una copia perfetta in scala reale di \"Super Mario Bros. 3\" per computer, sperando di darlo in licenza alla Nintendo.\nL'azienda giapponese, pur lodandolo, rifiut\u00f2 il progetto, specificando che non avevano intenzione di pubblicare videogiochi basati su loro propriet\u00e0 intellettuali in hardware non prodotto da loro stessi. Nello stesso periodo, buss\u00f2 alla loro porta Scott Miller di Apogee Software. Miller, che era stato impressionato da un vecchio gioco di Romero intitolato \"Pyramids of Egypt\", conscio del suo talento aveva spedito diverse lettere come fan al programmatore, utilizzando per\u00f2 nomi differenti. Quando Romero si accorse che in realt\u00e0 arrivavano tutte dal solito indirizzo, contatt\u00f2 Miller per chiedergli le sue intenzioni; questi gli spieg\u00f2 che aveva agito in questo modo per evitare di andare incontro a guai con la loro attuale azienda, e gli propose di lavorare per Apogee, per creare giochi da distribuire come shareware.\nDopo avere mostrato la loro tecnologia a Miller, questi chiese di realizzarci qualcosa: il team cominci\u00f2 cos\u00ec lo sviluppo di \"Commander Keen\", videogioco a scorrimento laterale, ancora una volta \u201cprendendo in prestito\u201d i computer dell'azienda per lavorarci nella casa sul lago a Shreveport, Louisiana. Il 14 dicembre 1990 il primo episodio fu rilasciato come shareware dall'azienda di Miller, Apogee, ottenendo subito un ottimo successo.\nQuando il presidente di Softdisk venne a sapere del fatto, non si scompose pi\u00f9 di tanto: anzi, ritenendo i ragazzi capaci e avendo ottenuto fino a quel momento delle buone vendite dai loro giochi, propose ad essi di creare una nuova societ\u00e0, nella quale lui si sarebbe occupato delle vendite. I ragazzi accettarono, ma il resto dello staff della Softdisk, sentendosi preso in giro dal comportamento scorretto dei quattro, minacci\u00f2 le dimissioni in blocco se fossero rimasti a lavorare nell'azienda. Il presidente della Softdisk si vide quindi costretto a mandare via i ragazzi. In seguito fu siglato un accordo nel quale id Software si impegnava a fornire un gioco a Softdisk ogni due mesi per un certo periodo di tempo. Il 1\u00ba febbraio 1991 venne cos\u00ec fondata la id Software. Terminato \"Commander Keen\", vennero assunti come dipendenti Jay Wilbur (business manager) e Kevin Cloud, e cominci\u00f2 lo sviluppo di \"Wolfenstein 3D\", che uscir\u00e0 il 5 maggio 1992. Dopo il grande successo ottenuto con \"Wolfestein 3D\" cominci\u00f2 lo sviluppo di \"Doom\". Nell'agosto 1993 Tom Hall, a seguito alcune dispute con John Carmack riguardo al suo lavoro di designer, rassegn\u00f2 le dimissioni. \"Doom\" venne pubblicato nel dicembre 1993, e divent\u00f2 presto una pietra miliare nel mondo dell'intrattenimento videoludico.\nAlla met\u00e0 degli anni novanta, durante lo sviluppo di \"Quake\", John Romero decise di lasciare id Software, poich\u00e9 in contrasto con l'idee alla base di sviluppo del gioco. Il suo progetto di ibrido avventura-GDR a tema fantasy non era condiviso dalla maggior parte degli sviluppatori. La delusione che scatur\u00ec fu quella di dare le dimissioni, che tuttavia vennero comunque imposte da John Carmack che riteneva insoddisfacente il lavoro svolto da Romero.\nNel 1997 Raven Software, software house che aveva stretti rapporti con id, venne acquisita da Activision; in seguito l'azienda californiana stringer\u00e0 un accordo commerciale per la distribuzione dei titoli id Software, a partire da \"Quake II\". L'accordo con Activision terminer\u00e0 nel 2009, con l'acquisizione di id Software da parte di ZeniMax Media.\nIl 22 novembre 2013 vennero annunciate le dimissioni di John Carmack, l'ultimo dei fondatori originali ancora attivi, per dedicarsi al progetto Oculus Rift.\nIl 21 settembre 2020 ID Software, attraverso Zenimax Media, viene acquisita da Microsoft per 7,5 miliardi di dollari.\nIl 9 marzo 2021, dopo il via libera all'acquisizione, ID Software entra a far parte ufficialmente di Xbox Game Studios."}
{"id": "331529", "revid": "1564499", "url": "https://it.wikipedia.org/wiki?curid=331529", "title": "Reno Bromuro", "text": "Biografia.\nHa rappresentato la sua prima commedia a soli 16 anni.\nNel 1957, a Napoli, ha fondato il \"Centro Sperimentale per un Teatro neorealista\", ed il 13 dicembre dello stesso anno ha debuttato al Teatro Bracco con l'opera \"Il vaso dei sogni perduti\".\nHa rappresentato trentacinque commedie e pubblicato decine di raccolte poetiche, saggi ed un manuale di educazione al teatro per ragazzi.\nHa fondato nel 1973 (di fatto) l'A.I.A. Associazione Internazionale Artisti \"Poesie della Vita\", e, come critico letterario, ha recensito molti poeti italiani e stranieri."}
{"id": "331531", "revid": "1226", "url": "https://it.wikipedia.org/wiki?curid=331531", "title": "Star Wars - Knights of the Old Republic", "text": ""}
{"id": "331532", "revid": "107488", "url": "https://it.wikipedia.org/wiki?curid=331532", "title": "Parete (alpinismo)", "text": "In arrampicata e alpinismo con il termine parete si identifica il lato scosceso di un rilievo montuoso, spesso oggetto di ascese o arrampicate da parte di alpinisti e arrampicatori. In senso pi\u00f9 lato, si identifica altrimenti il versante geografico-alpinistico di una determinata montagna (per esempio: parete Nord del Cervino, parete Ovest del Monviso, parete Est del Corno Piccolo al Gran Sasso).\nDescrizione.\nIn ambito alpinistico, la parete viene in genere identificata e classificata soprattutto in base alla sua pendenza, oltre che alla sua lunghezza. Si parla per esempio di parete \"\"strapiombante\" quando essa forma un angolo superiore a 90 gradi con l'orizzontale ipotetica del livello del terreno (in pratica \u00e8 strapiombante qualsiasi parete che si distacchi dal peso di un filo a piombo fissato alla stessa).\nAnalogamente, una parete si definisce \"appoggiata\"\" quando forma con il terreno un angolo inferiore a 90 gradi. In genere, come \u00e8 del resto facilmente comprensibile, quest'ultima risulta quasi sempre pi\u00f9 semplice da scalare rispetto a una parete verticale o a una parete strapiombante.\nConformazioni rocciose.\nLe pareti alpinistiche possono essere innevate, ghiacciate o rocciose e, con il variare delle stagioni e delle condizioni meteorologiche, una stessa parete pu\u00f2 assumere - di volta in volta - anche tutte tali differenti connotazioni. Dal punto di vista prettamente scalatorio, gli arrampicatori classificano e distinguono le pareti rocciose, o tratti di esse, in base alla loro conformazione. Le denotano cio\u00e8 attraverso un nome comune che, oltre ad identificarne la forma e le caratteristiche, ne specifica - in genere - anche la tecnica di progressione pi\u00f9 adatta alla salita. Le classiche conformazioni rocciose, quelle ripetutamente citate nei testi di alpinismo e nelle descrizioni delle vie di salita sono:"}
{"id": "331533", "revid": "1226", "url": "https://it.wikipedia.org/wiki?curid=331533", "title": "Star Wars - Masters of Ter\u00e4s K\u00e4si", "text": ""}
{"id": "331534", "revid": "14214", "url": "https://it.wikipedia.org/wiki?curid=331534", "title": "Femminista", "text": ""}
{"id": "331540", "revid": "339392", "url": "https://it.wikipedia.org/wiki?curid=331540", "title": "Star Wars Jedi Knight II - Jedi Outcast", "text": ""}
{"id": "331542", "revid": "34134", "url": "https://it.wikipedia.org/wiki?curid=331542", "title": "Don't care", "text": ""}
{"id": "331548", "revid": "125954110", "url": "https://it.wikipedia.org/wiki?curid=331548", "title": "Ashley Scott", "text": "Cresciuta a Charleston (Carolina del Sud), ha iniziato come modella per proseguire, nella sua carriera nello spettacolo, come attrice. Al suo primo provino per una parte in \"S1m0ne\" con Al Pacino, la Scott fu rifiutata ma quell'audizione le permise di recitare in \"A.I. - Intelligenza Artificiale\" nel ruolo di Gigolo Jane. Da allora l'attrice \u00e8 apparsa in serie televisive come Dark Angel nel ruolo di Asha Barlowe e in \"Birds of Prey\" nel ruolo di Helena Kyle/Cacciatrice e in film come \"A testa alta\", \"S.W.A.T. - Squadra speciale anticrimine\", \"Tresspassing\" (inedito in Italia) e \"Trappola in fondo al mare\".\nEra stata scelta per interpretare l'episodio pilota della sit-com \"Joey\" con Matt Le Blanc, ma \u00e8 stata sostituita da Andrea Anders.\nNel film \"12 Round\" \u00e8 la fidanzata del detective Danny Fisher (John Cena), Molly Porter.\nL'attrice \u00e8 dislessica.\nDoppiatrici italiane.\nDa doppiatrice \u00e8 sostituita da:"}
{"id": "331550", "revid": "94401567", "url": "https://it.wikipedia.org/wiki?curid=331550", "title": "Condizione di indifferenza", "text": "Nel campo delle reti logiche e dell'algebra booleana le condizioni di indifferenza (don't care, in inglese) sono delle configurazioni degli ingressi di una rete (o funzione) che per un qualche motivo possono venire ignorati. Ci\u00f2 solitamente avviene quando gli ingressi della rete in questione sono filtrati da un circuito pi\u00f9 a monte che per costruzione non restituir\u00e0 mai il valore di indifferenza. In tal caso si dice che la condizione non \u00e8 osservabile. Se invece ad essere filtrata \u00e8 l'uscita del circuito, pu\u00f2 avvenire che qualora si presentasse la condizione di indifferenza in input, l'output sarebbe ignorato dal resto del sistema. In questo caso si definisce non misurabile.\nSostanzialmente, quando si presenta una condizione di \"don't care\", l'output del circuito (e della funzione che lo modella) pu\u00f2 essere scelto arbitrariamente. Se vi sono pi\u00f9 condizioni di \"don't care\" ognuna di esse \u00e8 indipendente dalle altre, ovvero per ognuna pu\u00f2 essere scelto un valore di ritorno diverso. \nQuesto pu\u00f2 essere utilizzato per ottimizzare i circuiti. Le \"don't care\" permettono di scegliere per ogni funzione booleana (tra 0 ed 1) il valore pi\u00f9 conveniente da restituire al presentarsi della condizione di indifferenza. Vengono cos\u00ec scelti i valori che permettono, tramite l'applicazione di algoritmi di minimizzazione appositi (Mappa di Karnaugh o Quine McCluskey), di ottenere il circuito migliore secondo qualche giudizio di merito specifico."}
{"id": "331551", "revid": "34134", "url": "https://it.wikipedia.org/wiki?curid=331551", "title": "Don't cares", "text": ""}
{"id": "331552", "revid": "287204", "url": "https://it.wikipedia.org/wiki?curid=331552", "title": "Mitrokhin", "text": ""}
{"id": "331555", "revid": "486946", "url": "https://it.wikipedia.org/wiki?curid=331555", "title": "Leggi di de Morgan", "text": ""}
{"id": "331562", "revid": "3732", "url": "https://it.wikipedia.org/wiki?curid=331562", "title": "Gladio rossa", "text": ""}
{"id": "331565", "revid": "6923", "url": "https://it.wikipedia.org/wiki?curid=331565", "title": "Marco Racaniello", "text": "Biografia.\nMarco Racaniello si avvicin\u00f2 giovanissimo alla musica incoraggiato dai genitori; nello studio del pianoforte diede dimostrazione di essere un bambino prodigio, iniziando a preparare composizioni musicali ben prima dell'adolescenza.\nDiplomato in Pianoforte al Conservatorio Jacopo Tomadini di Udine, esegu\u00ec approfondimenti di Composizione presso il medesimo Istituto di Alta formazione musicale.\nDurante l'intero percorso formativo sar\u00e0 sempre seguito dal maestro Fabio Di Marco.\nAffascinato dalla purezza e dalla sacralit\u00e0 che esprime il coro a cappella, decise di volgere il suo interesse verso questo genere musicale. Durante gli anni diresse diversi cori della regione Friuli-Venezia Giulia, fino al 1999, anno in cui gli venne affidata la direzione del Coro alpino della Brigata \"Julia\".\nNumerosi i riconoscimenti internazionali da lui conseguiti, come il concerto al Teatro Nazionale di Vilnius, alla presenza del Presidente Lituano Valdas Adamkus e del comandante europeo della Nato, Wesley Clark; durante il festeggiamento per il 50\u00ba anniversario della \"Julia\" diresse, oltre al coro della brigata, il baritono Ruggero Raimondi e il mezzosoprano Mirna Pecile al cospetto delle pi\u00f9 alte cariche politico-istituzionali italiane.\nMor\u00ec a soli 28 anni, nel settembre 2005, dopo essere stato investito da un'automobile."}
{"id": "331566", "revid": "712828", "url": "https://it.wikipedia.org/wiki?curid=331566", "title": "Pok\u00e9Ball", "text": ""}
{"id": "331567", "revid": "287204", "url": "https://it.wikipedia.org/wiki?curid=331567", "title": "Harry Langdon", "text": "La sua carriera presenta tratti comuni a diversi protagonisti dell'epoca pionieristica del muto: prima acclamato primattore del vaudeville, poi la rapida conquista del successo nel cinema, che gli dette fama universale fino all'avvento del sonoro, al quale non seppe adeguare il proprio stile di recitazione, venendone travolto e trascinandosi in seguito in produzioni minori, finendo per essere snobbato dallo star-system hollywoodiano e quasi dimenticato dal pubblico.\nAll'apice della sua carriera, intorno alla met\u00e0 degli anni venti, nei panni caratteristici dell'eterno fanciullo, pur nelle sembianze di uomo maturo, dalla timidezza e ingenuit\u00e0 disarmanti, tenero e romantico, candido e innocente, indifeso contro la malizia del mondo circostante, dalla faccia rotonda e semplice, piatta, che pareva disegnata per un fumetto, seppe rivaleggiare alla pari con le altre stelle della \"silent era\" come Charlie Chaplin, Buster Keaton, Harold Lloyd, accattivandosi i favori del pubblico.\nBiografia.\nGli esordi nel vaudeville.\nFiglio di un pittore dilettante (William Worley Langdon) e di una funzionaria dell'Esercito della salvezza (Lavinia), fin dall'adolescenza manifest\u00f2 interesse per lo spettacolo nelle molteplici sue espressioni; dodicenne, si allontan\u00f2 dalla casa paterna per seguire un ciarlatano imbonitore (uno dei tanti \"medicine men\" dell'epoca, che spacciavano per medicinali portentosi intrugli d'acqua colorata, pi\u00f9 o meno innocui), nelle sue peregrinazioni attraverso la provincia statunitense; in seguito si aggreg\u00f2 a svariate compagnie di attori dilettanti e modeste troupe circensi presso le quali fu ginnasta e acrobata, imparando l'arte della recitazione ma anche circense. Ogni ritorno a casa dai genitori lo vedeva accompagnato da premi e riconoscimenti guadagnati in vari concorsi e competizioni artistiche in cui si cimentava. Fiducioso nei propri mezzi, autofinanzi\u00f2 le sue prime produzioni di sketch che proponeva negli spettacoli di vaudeville, affermandosi in breve come promessa del genere.\nNel 1903 spos\u00f2 l'attrice Rosa Musolff, con la quale dette vita ad un numero che li accompagn\u00f2, pur sviluppandosi e perfezionandosi, nel corso dei due decenni successivi: \"Harry's New Car\" che valse loro l'affermazione definitiva nel mondo del vaudeville, ma anche il rimprovero di scarsa fantasia. Langdon fu pure nel cast del musical \"Jim Jam Jems\", allestito a Broadway con discreto successo.\nNel cinema.\nNel 1923, all'apice della carriera teatrale, decise di abbandonare il palcoscenico per cimentarsi nella recente nuova forma d'espressione, per quanto gi\u00e0 consolidata e dispensatrice di fama e successo, il cinema. Tratt\u00f2 all'inizio una scrittura con Hal Roach senza per\u00f2 trovare un accordo soddisfacente, quindi firm\u00f2 il suo primo contratto cinematografico con Sol Lesser. Tra l'estate e l'autunno del '23, Langdon recit\u00f2 in un certo numero di cortometraggi, tra i quali alcuni diretti da Alfred J. Goulding. Nell'ottobre di quell'anno una leggera crisi economica scosse il mondo dei cineasti, portando alla risoluzione forzata del suo contratto, ma Langdon rimase disoccupato ben poco: Mack Sennett, il re della commedia hollywoodiana, lo scrittur\u00f2 per la Keystone accogliendolo tra i suoi comici con pari dignit\u00e0 professionale e concedendogli ampia libert\u00e0 d'azione, prefigurandosi grosse soddisfazioni. L'attore fu affidato ad una squadra di produzione con la quale realizz\u00f2 alcuni corti di scarso significato, probabilmente perch\u00e9 erano destinati in origine ad altri comici della compagnia e lo stile piuttosto grezzo della Keystone non valorizzava certo le qualit\u00e0 di Langdon. Il primo corto fu \"Smile Please\".\nDovette trascorrere circa un anno prima che il pubblico cominciasse ad accorgersi di questo nuovo personaggio: la svolta coincise con l'arrivo del nuovo regista Harry Edwards, che firmer\u00e0 tutti i successivi lavori del comico alle dipendenze di Sennett, e di Arthur Ripley come sceneggiatore, il quale rallent\u00f2 i ritmi forsennati dello standard Keystone per adattarli al personaggio timido e impacciato del fanciullesco Langdon. Agli inizi del 1925 si aggiunse, in qualit\u00e0 di coautore, un giovane Frank Capra. Il primo corto firmato fu \"Plain Clothes\".\nIl gradimento del pubblico crebbe congiuntamente con gli incassi al botteghino e Langdon divent\u00f2 una stella del cinema. Dai due rulli classici del momento si pass\u00f2 ai tre rulli di \"His First Flame\", adeguandosi alla tendenza delle altre star e fu seguendo l'esempio di queste che, dopo due anni di collaborazione alla Keystone, Langdon si emancip\u00f2 dalla supervisione di Sennett per firmare un contratto triennale con la First National del suo primo produttore Lesser, che prevedeva la produzione di almeno due film l'anno. La sua troupe al completo lo segu\u00ec; il primo film \"Di corsa dietro un cuore\" (1926) riusc\u00ec felicemente, ma sfor\u00f2 il budget preventivato e, com'era costume in casi del genere, cost\u00f2 il posto al regista Edwards. Langdon pass\u00f2 la regia a Capra, che diresse \"La grande sparata\" (1926), ma gi\u00e0 alla seconda lavorazione, \"Le sue ultime mutandine\" (1927), gli screzi tra Ripley, Capra e lo stesso Langdon pregiudicarono il buon esito della loro collaborazione. Langdon si rese conto di quanto stretto fosse il vincolo contrattuale dei due film annui, se paragonati ai circa tre anni presi da Chaplin per distribuire un'opera, e almeno un anno per Keaton.\nMelanconico tramonto.\nNel 1927 Langdon prese la decisione di dirigersi da s\u00e9 e gli fu fatale. I successivi tre film prodotti furono un fiasco. La First National nel 1928, dopo l'insuccesso di \"Il cacciatore\", rescisse il contratto e per l'attore fu il fallimento anche economico, proprio nel momento in cui il cinema muto stava cedendo il passo al sonoro. Langdon ritorn\u00f2 a calcare i palcoscenici del vaudeville fino a quando Hal Roach lo chiam\u00f2 nel 1929 per i suoi primi sonori. In quel periodo l'attore divorzi\u00f2 da Rosa Musolff per sposare Helen Walton, dalla quale poi divorzier\u00e0 nel 1932. \nIl sonoro non risult\u00f2 congeniale allo stile di Harry Langdon, cos\u00ec pure il suo tono di voce, intaccato da un malanno giovanile, che lo costringeva a recitare in falsetto. All'ottavo cortometraggio, Roach ruppe la collaborazione. Con la carriera ormai al tramonto, l'attore trov\u00f2 scritture per produzioni minori con la Columbia Pictures e la Monogram, trascinandosi in parti a volte da protagonista altre da comprimario.\nNel 1934 spos\u00f2 Mabel Sheldon, dalla quale ebbe un figlio: Harry Langdon II, destinato ad una brillante carriera quale apprezzato fotografo. Continu\u00f2 la collaborazione con Hal Roach come autore di gag per Laurel &amp; Hardy e recit\u00f2 anche al fianco di Oliver Hardy in \"Zenobia\" (1939). Intanto, lo stile delle sue produzioni dei tempi d'oro continuava ad influire sulla nuova generazione di comici, Laurel compreso. Ma il pubblico e lo star-system lo dimenticarono.\nLa fine.\nTre giorni prima del Natale del 1944, a Los Angeles, il sessantenne Harry Langdon fu stroncato da un'emorragia cerebrale. Come capit\u00f2 ad altri protagonisti dell'epoca del muto, non ebbe la fortuna e la soddisfazione di vedersi riscoperto e rivalutato. Le sue spoglie riposano presso il \"Grand View Memorial Park Cemetery\" di Glendale (California).\nNel 1977 la sua citt\u00e0 natale, Council Bluffs, istitu\u00ec l'Harry Langdon Day e nel 1999 gli intitol\u00f2 l'Harry Langdon Boulevard."}
{"id": "331586", "revid": "1048993", "url": "https://it.wikipedia.org/wiki?curid=331586", "title": "Letizia Ciampa", "text": "Carriera.\nLetizia \u00e8 la voce ricorrente di molte attrici famose come Emma Watson, Emilia Clarke, Lucy Hale, Lily James, Kaya Scodelario, Anya Taylor-Joy, Mia Wasikowska, Hailee Steinfeld, Anna Popplewell, Alexa Vega e molte altre.\nLetizia ha intrapreso la sua carriera quando era una bambina, lavorando in studi come Digidub, La BiBi.it, CD Cine Dubbing, Cast Doppiaggio, CVD, Royfilm, CDC Sefit Group, Pumaisdue e Dubbing Brothers International Italia. Ha doppiato Alexa Vega nel ruolo di Carmen Cortez nella saga di \"Spy Kids\", Ashley Olsen in \"Due gemelle e una tata\", Joy Lauren in \"Desperate Housewives\" e Kelly Osbourne in \"Life as We Know It\"; sua \u00e8 la voce italiana del personaggio di Daenerys Targaryen, interpretato da Emilia Clarke, nella serie televisiva \"Il Trono di Spade\". \nNel mondo dell'animazione, sua \u00e8 la voce, per esempio, di Bloom, protagonista di \"Winx Club\", Anya Alstreim in \"\", Chibiusa nell'edizione Shin Vision di \"Sailor Moon R The Movie - La promessa della rosa\", Mimi Tasogare in \"Duel Masters\"."}
{"id": "331590", "revid": "829565", "url": "https://it.wikipedia.org/wiki?curid=331590", "title": "Teorema del consenso", "text": "Il teorema del consenso \u00e8 estremamente utile nella semplificazione di un'espressione booleana. In una espressione del tipo \nformula_1 si dimostra che il termine formula_2 \u00e8 ridondante \ne pu\u00f2 essere eliminato semplificando l'espressione originaria in formula_3. Infatti se formula_4 si deve avere formula_5 e formula_6 e pertanto uno qualsiasi dei due termini formula_7 e formula_8 deve valere formula_9, sia che valga formula_10 oppure valga formula_11.\nLa prova del teorema \u00e8 molto semplice in quanto basta verificare che il primo termine a sinistra dell'uguaglianza \u00e8 equivalente al secondo.\nIl termine ridondante formula_2 \u00e8 detto \"termine di consenso\" e rappresenta il consenso dei termini formula_7 e formula_8. In generale, dati due termini in cui una variabile compare in un termine e il complemento della stessa variabile compare nell'altro, il termine di consenso \u00e8 formato dal prodotto dei due termini in questione eliminando da essi la variabile e il suo complemento.\nAd esempio il consenso di formula_17 e formula_18 \u00e8 formula_19."}
{"id": "331612", "revid": "602676", "url": "https://it.wikipedia.org/wiki?curid=331612", "title": "Maxtermine", "text": "Si definisce maxtermine una funzione di \"n\" variabili booleane, che vale 0 in corrispondenza di una ed una sola configurazione delle variabili indipendenti di ingresso. \nSono esempi di maxtermine:\nDi solito, un maxtermine si indica con formula_1, dove l'indice \"i\" si riferisce alla particolare configurazione che ha come valore 0. Un maxtermine pu\u00f2 essere rappresentato come una somma delle \"n\" variabili booleane prese in forma diretta o negata.\nCon formula_2 variabili abbiamo formula_3 maxtermini.\nQualunque funzione booleana si pu\u00f2 esprimere come prodotto di maxtermini (cio\u00e8 prodotto di somme logiche):\ndove formula_5 sono i valori della funzione logica."}
{"id": "331615", "revid": "550667", "url": "https://it.wikipedia.org/wiki?curid=331615", "title": "Gyps fulvus", "text": "Il grifone eurasiatico (Gyps fulvus ) \u00e8 un uccello rapace che appartiene alla famiglia degli Accipitridi.\nDescrizione.\nIl suo aspetto \u00e8 quello tipico dell'avvoltoio: testa e collo non hanno un piumaggio sviluppato ma solo un corto piumino, per facilitare l'ingresso della testa nelle aperture delle carcasse; attorno alla base del collo c'\u00e8 un collarino di piume che impedisce che il retrostante piumaggio si sporchi di cibo; le ali sono ampie, con remiganti primarie profondamente incise, tipiche del buon veleggiatore. Durante il volo il collo \u00e8 tenuto ritratto, piegato a \"S\" e quasi sembra scomparire nel collarino. Pu\u00f2 rimanere in volo per centinaia di chilometri senza sbattere le ali, pu\u00f2 volare sino ai 6000 metri di quota solo sfruttando le correnti ascensionali. La coda corta e quadrata lo rende immediatamente riconoscibile in volo da altri avvoltoi con simili contrasti cromatici, come l'avvoltoio barbuto. Il piumaggio definitivo viene raggiunto dopo una fase giovanile in cui l'uccello \u00e8 pi\u00f9 scuro.\nDati metrici: apertura alare 2,4 - 2,8\u00a0m, lunghezza dalla punta del becco alle timoniere 95 \u2013 105\u00a0cm, peso 7 \u2013 12\u00a0kg.\nBiologia.\nL'aspettativa di vita \u00e8 sui 30-40 anni e diventa sessualmente maturo verso 5-7 anni; la deposizione delle uova avviene tra la met\u00e0 di gennaio e l'inizio di febbraio. La cova dura 52 - 58 giorni e il tempo di permanenza nel nido circa 110 - 120 giorni. La covata \u00e8 di un uovo solo. Si nutre prevalentemente di carogne (saprofagia). I grifoni possono formare colonie separate e sono piuttosto fedeli al loro luogo stanziale. Si sposta solitamente in stormi di parecchi individui.\nDistribuzione e habitat.\nIl grifone eurasiatico si trova in Marocco, Algeria, Spagna (8.100 coppie), Sardegna (alture di Bosa e Montiferru), lungo la costa adriatica orientale (soprattutto sulle isole croate di Cherso e Arbe) fin anche nelle regioni dell'entroterra nell'Europa meridionale. \u00c8 diffuso in Grecia (circa 450 coppie), Turchia, sulle coste orientali del Mar Mediterraneo fino all'Iraq e all'Iran. Oltre 300 coppie popolano il parco nazionale di Uvac in Serbia. Alcuni esemplari migrano sporadicamente dalla Slovenia fino all'Austria, dove allo zoo di Salisburgo \u00e8 presente una colonia di esemplari semi-selvatica, che girovaga anche negli Alti Tauri, dove ha gi\u00e0 nidificato liberamente.&lt;br&gt; \nIn Francia \u00e8 stato coronato dal successo un tentativo di ripopolamento artificiale nel Massiccio centrale, dove vivono attualmente circa 220 coppie e nell'alta valle del Verdon, dove \u00e8 frequente l'incontro anche ravvicinato con tali magnifici rapaci. In Svizzera, in particolare nel Massiccio del Giura, si contano fino a 54 esemplari. La popolazione al momento sembra crescere in maniera esponenziale.\nIn totale, vi \u00e8 una stima di 17-18\u00a0000 individui.\nIn Italia la specie si era estinta ovunque tranne che in Sardegna, ma \u00e8 stata reintrodotta con successo in Sicilia, in Calabria, in Basilicata, Friuli-Venezia-Giulia, in Abruzzo ed in alcune zone dell'arco alpino. In particolare, in Sicilia \u00e8 stato reintrodotto all'interno del Parco dei Nebrodi, specialmente nei comuni di Alcara Li Fusi e Militello Rosmarino; in Calabria, sul massiccio del Pollino, sono stati introdotti degli esemplari a pi\u00f9 riprese, di cui alcune coppie sono diventate stanziali e nidificanti; in Friuli-Venezia-Giulia un progetto di reintroduzione del grifone nella Riserva naturale del Lago di Cornino, degli inizi degli '80, ha portato allo sviluppo di una colonia di circa 150 individui monitorati, con 44 nuovi grifoni involati nel 2020, unica colonia dell'arco alpino in crescita ed espansione di areale; in Abruzzo, sul Monte Velino, sono stati reinseriti circa 80 esemplari e, grazie alla riproduzione, la popolazione \u00e8 in aumento (con un numero di esemplari stanziali che, nel 2010, era di circa 35 individui tra adulti e giovani, inanellati e non); a partire dall'agosto 2006, sono stati avvistati degli esemplari anche sul versante occidentale aquilano del Gran Sasso; sono presenti numerosi esemplari nella zona di Petrella Liri sempre in provincia di L'Aquila; in tempi pi\u00f9 recenti si sono registrati avvistamenti sulle Dolomiti, in Veneto, sul massiccio della Marmolada. Altri avvistamenti si sono avuti ad Usseglio nelle alte Valli di Lanzo.\nNel Parco nazionale del Pollino sono stati reintrodotti nel 2002.\nAttualmente viene osservato regolarmente anche sulle Alpi occidentali, per esempio nel Parco Nazionale del Gran Paradiso.\nTassonomia.\nSono note due sottospecie:\nConservazione.\nQuesto grifone sopravvive ancora in Sardegna con meno di 200 esemplari. Questi grossi uccelli lunghi 60\u2013100\u00a0cm sono stati particolarmente colpiti dalla lotta di sterminio diretta praticata dall'uomo, dai bocconi avvelenati sparsi per la lotta a tutti i predatori o a singole loro specie (per esempio volpi); questa fu la fine degli ultimi grifoni siciliani, documentata da Paul G\u00e9roudet. Altre cause di rarefazione sono la mancanza di carogne di grossi animali, un tempo disponibili in misura ben pi\u00f9 ampia, nonch\u00e9 dagli incendi."}
{"id": "331620", "revid": "16758", "url": "https://it.wikipedia.org/wiki?curid=331620", "title": "HC Lugano", "text": ""}
{"id": "331625", "revid": "1999847", "url": "https://it.wikipedia.org/wiki?curid=331625", "title": "Lago d'Aral", "text": "L'Aral (in kazaco: \"\u0410\u0440\u0430\u043b \u0442\u0435\u04a3\u0456\u0437\u0456\" \"Aral tengizi\"; in uzbeco: \"Orol Dengizi\" che significa \"mare di isole\"), talvolta chiamato mare d'Aral era un lago salato di origine oceanica, situato alla frontiera tra l'Uzbekistan (nel territorio della repubblica autonoma del Karakalpakstan) e il Kazakistan. \nDal 1986, il processo di ritiro delle acque causato dallo sfruttamento forsennato delle risorse idriche dei due immissari principali Amu Darya e Syr Darya per la produzione intensiva di cotone (a partire dagli anni cinquanta), ne ha causato prima la separazione in un bacino pi\u00f9 piccolo a nord e uno di maggiore estensione a sud e infine il suo quasi totale esaurimento.\nGeografia.\nFormazione.\nIl lago d'Aral, cos\u00ec come il Mar Caspio e il Mar Nero, \u00e8 ci\u00f2 che resta dell'antica Paratetide che, ritirandosi, ha generato i tre bacini. Ha perso lo sbocco sul mare circa 5,5 milioni di anni fa a causa di sollevamenti tettonici degli Elburz e del Caucaso combinati con l'abbassamento del livello del mare. Ne sono testimoni le numerose conchiglie fossili di cui \u00e8 disseminato il deserto del Karakum, che si trova a sud. Si \u00e8 ritenuto plausibile che l'Amu Darya non sfociasse nella depressione che ora ospita il lago d'Aral prima dell'inizio dell'Olocene ma sfociasse invece nel Mar Caspio attraverso il canale Uzboy. Accertato invece \u00e8 che nell'antichit\u00e0 avesse un emissario che portava tutte le sue acque fino al mar Caspio e che fungeva da via navigabile collegata alla \"via della seta\". Il Syr Darya form\u00f2 un grande lago nel Deserto del Kizilkum durante il Pliocene ora noto come depressione di Mynbulak.\nAntiche fluttuazioni di livello dell'acqua.\nIl lago ha sempre mostrato importanti variazioni nel suo livello in tempi storici, ma con periodi del tutto non compatibili con quelli del ciclo di Br\u00fcckner, ovvero 35 anni. In tempi storici il lago \u00e8 scomparso e riapparso almeno una volta. Nel 1417 lo storico persiano Hafiz Abru riporta che l'Aral era quasi completamente scomparso per poi ritornare gradualmente allo stato iniziale nel 1570. Un successivo periodo documentato di abbassamento di livello fu nel 1824 quando diminu\u00ec fino al livello di 49,1 m; il livello risal\u00ec poi gradualmente fino al 1843 (51,1 m) per poi diminuire di nuovo, con qualche lieve oscillazione, fino all'anno 1880 (49,35 m); da quel momento fino al 1912 si osserv\u00f2 un innalzamento della superficie fino a 53,35 m, sebbene fossero gi\u00e0 stati avviati, seppur in piccola scala, i lavori di deviazione dei due immissari. Successivamente fino al 1964 il livello si mantenne abbastanza stabile, con lievi oscillazioni comprese tra 52,5 e 53,5 m.\nIl bacino lacustre \u00e8 attraversato dal 45\u00ba parallelo, la linea equidistante fra il Polo nord e l'Equatore.\nStoria.\nPrimi usi umani e navigazione.\nLa prima presenza umana ampiamente documentata \u00e8 quella militare russa che cominci\u00f2 nel 1847, quando venne fondata la citt\u00e0 di Raimsk, che fu presto rinominata Aralsk, nei pressi della foce del Syr Darya. Poco dopo la marina imperiale russa cominci\u00f2 a distribuire la propria flotta sulla superficie del lago. Dato che il bacino del lago non era connesso ad altri corpi idrici le navi dovettero essere disassemblate a Orenburg sul fiume Ural, trasportate via terra fino ad Aralsk (presumibilmente trainate da una carovana di cammelli), e poi riassemblate. Le prime due imbarcazioni erano golette a due alberi di nome \"Nikolaj\" e \"Michail\". La prima era una nave da guerra, la seconda era una nave mercantile destinata a istituire zone di pesca sul lago. Nel 1848 questi due vascelli esplorarono la parte nord del lago. Nello stesso anno venne assemblata una nave da guerra pi\u00f9 grande, il \"Constantine\", comandata dal tenente Aleksej Butakov che complet\u00f2 l'esplorazione dell'intero bacino nei due anni successivi. Il poeta e pittore ucraino Taras \u0160ev\u010denko partecip\u00f2 alla spedizione durante il suo esilio, dipingendo una serie di schizzi sulle coste del lago d'Aral.\nNell'anno 1851 due piroscafi di recente costruzione arrivarono dalla Svezia, sempre tramite carovana. Dato che le indagini geologiche non avevano trovato depositi di carbone nella zona il governatore-generale militare di Orenburg Vasilij Alekseevi\u010d Perovskij ordin\u00f2 di effettuare, per il consumo dei due piroscafi, \"il rifornimento pi\u00f9 abbondante possibile di \"saxaul\"\" un arbusto del deserto, simile alla Larrea tridentata. Sfortunatamente la pianta non si rivel\u00f2 un combustibile molto adatto, e negli anni successivi la flottiglia dell'Aral fu approvvigionata, a costi elevati, da carbone proveniente dal bacino carbonifero del Doneck.\nIn tempi recenti, sul fondo prosciugato del lago sono riapparsi i resti di un'antica citt\u00e0 risalenti al XIII-XIV secolo.\nI canali d'irrigazione e il disastro ambientale.\nNei primi anni sessanta il governo dell'Unione Sovietica decise di prelevare, tramite l'uso di canali, l'acqua dei due fiumi che sfociavano nel lago nel tentativo di irrigare il deserto per coltivare riso, meloni, cereali, e irrigare i neonati vasti campi di cotone delle aree circostanti. Ci\u00f2 faceva parte del piano di coltura intensiva per il cotone voluto dal regime sovietico, che aveva il fine di far diventare la Russia una delle maggiori esportatrici.\nLa costruzione dei canali d'irrigazione cominci\u00f2 in larga scala negli anni quaranta. La maggior parte di essi \u00e8 stata costruita in modo sbrigativo, permettendo all'acqua di filtrare o evaporare. Si stima che il canale del Karakum, il pi\u00f9 largo nell'Asia centrale, abbia sprecato dal 30% al 75% dell'acqua che lo ha attraversato.\nDei 47.750\u00a0km di canali di irrigazione che portano alle aziende agricole, solo il 28% \u00e8 impermeabilizzato. Solo il 77% delle opere di presa dei canali dei consorzi agricoli \u00e8 dotato di misuratori di portata, mentre dei 268.500\u00a0km di canali interni alle fattorie solo il 21% \u00e8 rivestito di materiale contro l'infiltrazione, che mantiene il 15% di acqua in pi\u00f9 rispetto a quelli non rivestiti.\nSin dal 1950 si poterono osservare i primi vistosi abbassamenti del livello delle acque del lago. Gi\u00e0 nel 1952 alcuni rami della grande foce a delta dell'Amu Darya non avevano pi\u00f9 abbastanza acqua per poter sfociare nel lago. Nel 1960 una quantit\u00e0 d'acqua stimabile tra 20 e 60\u00a0km\u00b3 fu deviata nell'entroterra. Dal 1961 al 1970 il livello del lago scese a una media di 20\u00a0cm all'anno, e negli anni settanta la media triplic\u00f2 arrivando a 50\u201360\u00a0cm all'anno, mentre negli anni ottanta la media era compresa fra gli 80 e i 90\u00a0cm annui. Il tasso di utilizzo d'acqua per scopi irrigui continu\u00f2 a crescere: l'acqua deviata dai fiumi duplic\u00f2 tra il 1960 e il 2000, cos\u00ec come la produzione di cotone.\nLa progressiva scomparsa del lago non sorprese i sovietici, che avevano previsto l'evento all'inizio dei lavori e ritenevano che l'Aral, una volta ridotto a una grande palude acquitrinosa, sarebbe stato facilmente utilizzabile per la coltivazione del riso. Gi\u00e0 nel 1964 Aleksandr Asarin dell'istituto 'Hydroproject' evidenziava il fatto che il lago era condannato, spiegando che \"ci\u00f2 fa parte dei piani quinquennali approvati dal Consiglio dei ministri e dal Politburo. Nessun appartenente a un livello inferiore avrebbe osato contraddire questi piani, anche se cos\u00ec il destino del lago fu segnato\".\nL'opinione pubblica si divise in pi\u00f9 correnti. Il piano di sfruttamento delle acque dei fiumi a scopo agricolo aveva come responsabile Grigorij Voropaev che, durante una conferenza sui lavori dichiar\u00f2, a chi osservava che le conseguenze per il lago sarebbero state nefaste, che il suo scopo era proprio quello di \"far morire serenamente il lago d'Aral\". Era infatti cos\u00ec abbondante la necessit\u00e0 di acqua che i pianificatori arrivarono a dichiarare che l'enorme lago era ritenuto uno spreco di risorse idriche utili all'agricoltura e, testualmente, \"un errore della natura\" che andava corretto. Un ingegnere sovietico ha dichiarato, nel 1968, \"\u00e8 evidente a tutti che l'evaporazione del lago d'Aral \u00e8 inevitabile\". D'altra parte negli anni sessanta \u00e8 stato proposto un progetto su larga scala per reindirizzare una parte del flusso del fiume Ob' e dei suoi affluenti verso l'Asia centrale attraverso un gigantesco sistema di canali. Uno dei principali obiettivi del progetto era rifornire d'acqua il lago d'Aral. Tuttavia, a causa dei costi impressionanti e della contrariet\u00e0 dell'opinione pubblica russa, le autorit\u00e0 federali abbandonarono il progetto nel 1986.\nDal 1960 al 1998 la superficie del lago si era ridotta di circa il 60% e il suo volume dell'80%. Nel 1960 il lago d'Aral era il quarto lago pi\u00f9 grande del mondo con una superficie di 68.000\u00a0km\u00b2 e un volume di 1.100\u00a0km\u00b3, mentre dal 1998 la superficie si \u00e8 ridotta a 28.687\u00a0km\u00b2, scivolando all'ottava posizione. Nello stesso periodo la salinit\u00e0 \u00e8 aumentata da 10 a 45\u00a0g/l. Dal 1987 il lago si \u00e8 diviso in due laghi distinti, quello nord e quello sud, a causa del continuo ritiro delle acque. Nel 1991 l'Uzbekistan acquis\u00ec l'indipendenza dall'Unione Sovietica. L'ambasciatore inglese Craig Murray descrisse l'indipendenza come un modo per Islam Karimov di consolidare il suo potere piuttosto che dedicarsi all'allontanamento da un'economia di stampo sovietico centrata sullo sfruttamento delle terre. Murray attribuisce alla politica sul cotone di Karimov la causa del prosciugamento del lago negli anni novanta. Il governo mantenne il massiccio sistema di irrigazione che Murray descrisse come altamente inefficiente. La rotazione delle colture non era utilizzata e il suolo impoverito richiedeva enormi quantit\u00e0 di fertilizzanti. Il deflusso dell'acqua dai campi port\u00f2 queste sostanze chimiche nel lago in contrazione, creando un grave inquinamento e problemi di salute.\nNell'estate del 2003 il lago d'Aral a sud stava scomparendo prima del previsto. Nelle parti pi\u00f9 profonde del lago l'acqua in fondo era pi\u00f9 salata di quella in superficie e non avveniva il rimescolamento: in questo modo in estate veniva riscaldata solo la parte superiore del mare, che evaporava pi\u00f9 rapidamente di quanto previsto. Nel 2003, l'Aral Sud si suddivise ulteriormente in due bacini: uno orientale e uno occidentale.\nNel 2004 la superficie del lago d'Aral era di soli 17.160\u00a0km\u00b2, il 25% della sua estensione originale, mentre la salinit\u00e0 era aumentata di quasi cinque volte uccidendo la maggior parte della flora e fauna. Nel 2007, la superficie del lago si era ulteriormente ridotta fino al 10% della sua dimensione originale e la salinit\u00e0 di ci\u00f2 che restava dell'Aral Sud era aumentata a livelli superiori a 100\u00a0g/l (per un confronto, la salinit\u00e0 ordinaria dell'acqua marina \u00e8 di circa 35\u00a0g/l, mentre nel Mar Morto la salinit\u00e0 varia tra 300 e 350\u00a0g/l). Il ritiro dell'Aral Nord \u00e8 stato parzialmente invertito grazie alla costruzione di una diga, ma i resti dell'Aral Sud continuano a scomparire e la sua contrazione drastica ha creato l'Aralkum, un deserto che si estende sull'ex letto del lago.\nL'afflusso di acque sotterranee nel lago d'Aral Sud, che provengono da una falda che ha origine dalle montagne del Pamir e del Tian Shan e che si fa strada attraverso gli strati geologici di una zona di frattura sul fondo del lago, non \u00e8 sufficiente per fermare l'essiccazione. Anche se questo afflusso, di circa 4\u00a0km\u00b3 all'anno, \u00e8 maggiore di quanto precedentemente stimato, se non saranno cambiate le pratiche di irrigazione non sar\u00e0 possibile invertire la tendenza attuale. Nel 2014 il bacino orientale era totalmente prosciugato.\nDescrizione.\nIl nome deriva dal chirghiso \"Aral Denghiz\", che significa \"mare delle isole\", a causa delle numerose isole che erano presenti nei pressi della costa orientale. Possiede due immissari (Amu Darya e Syr Darya), ma non ha emissari che lo colleghino all'oceano risultando dunque un bacino endoreico.\nIl lago d'Aral \u00e8 vittima di uno dei pi\u00f9 gravi disastri ambientali provocati dall'uomo. Infatti originariamente il lago era ampio all'incirca 68.000 km\u00b2, ma dal 1960 il volume e la superficie sono diminuiti: nel 2007 il lago era ridotto al 10% della dimensione originaria. A causa della sua posizione geografica. si trova al centro dell'arido bassopiano turanico, \u00e8 soggetto a una forte evaporazione che non \u00e8 pi\u00f9 compensata dalle acque degli immissari, sfruttate dai consorzi agricoli.\nLa prospera industria della pesca basata sul lago \u00e8 stata dismessa, provocando disoccupazione e difficolt\u00e0 economiche. Al giorno d'oggi la regione \u00e8 fortemente inquinata, con gravi ripercussioni sulla salute pubblica. Il ritiro del lago ha causato anche il cambiamento del clima locale (microclima), con estati diventate pi\u00f9 calde e secche mentre gli inverni sono diventati pi\u00f9 freddi e pi\u00f9 lunghi.\nConseguenze sulla salute pubblica, economia e ambiente.\nGli ecosistemi del lago d'Aral e dei suoi immissari sono stati pressoch\u00e9 distrutti, soprattutto a causa dell'elevata salinit\u00e0. Il lago, ritirandosi, ha lasciato scoperta una vasta pianura ricoperta da depositi di sale e prodotti chimici tossici, ci\u00f2 che resta della sperimentazione di armi, dei progetti industriali, del dilavamento di fitofarmaci e fertilizzanti.\nSoprattutto ha giocato l'eccessivo sfruttamento della regione del Kyzyl Kum con la monocoltura del cotone, decisa nel periodo sovietico per aumentarne la produzione interna e diminuire l'importazione di una materia prima molto utilizzata in Russia, ma poco prodotta a causa della scarsa adeguatezza alla sua coltivazione dei terreni locali.\nPer far posto alle piantagioni, infatti, i consorzi agricoli non hanno lesinato l'uso di diserbanti che hanno inquinato il terreno circostante. Nel corso di quattro decenni la linea della costa \u00e8 arretrata in alcuni punti anche di 150\u00a0km lasciando al posto del lago un deserto di sabbia salata invece del previsto acquitrino.\nL'impatto ambientale sulla fauna lacustre \u00e8 stato devastante. Il vento che spira costantemente verso est/sud-est trasportando la sabbia, salata e tossica per gli agenti inquinanti, ha reso inabitabile gran parte dell'area e le malattie respiratorie e renali hanno un'incidenza altissima sulla popolazione locale. Le polveri sono arrivate fino su alcuni ghiacciai dell'Himalaya. I campi della regione sono danneggiati dal sale trasportato dalle tempeste di sabbia. Anche il clima locale \u00e8 cambiato ed \u00e8 peggiorato: gli inverni si sono fatti pi\u00f9 freddi e lunghi, le estati pi\u00f9 calde e secche.\nI numerosi insediamenti di pescatori che vivevano del pesce del lago sono stati via via abbandonati fino al 1982, anno della definitiva cessazione di ogni attivit\u00e0 direttamente correlata alla pesca nel lago. Gli stabilimenti di lavorazione del pesce hanno continuato comunque a funzionare per molti anni grazie allo sforzo del governo di Mosca che aveva ordinato che parte del pesce pescato sul Mar Baltico fosse trasportato e lavorato presso gli impianti di inscatolamento di Moynaq in Uzbekistan. Il villaggio di pescatori di Mo\u2018ynoq, oggi praticamente abbandonato, ospita un museo del Lago d\u2019Aral (\"The Regional History and Aral Sea Museum\") con importanti documentazioni sulla trasformazione del bacino. Nei dintorni sono visibili numerosi relitti delle imbarcazioni da pesca e da trasporto che animavano il lago, ora arenati nel deserto. Il luogo \u00e8 diventato meta turistica descritta come \"Cemetery of Ships\".\nTuttavia col tempo gli irragionevoli costi di questa pratica ne imposero il fermo. Ogni attivit\u00e0 produttiva legata al pesce ha quindi avuto termine. Nel corso degli anni sia la citt\u00e0 di Moynaq (situata a sud del lago, in Uzbekistan, nel territorio della repubblica del Karakalpakstan) che la citt\u00e0 di Aralsk (situata a nord-est del lago, in Kazakistan) sono diventate meta di un lugubre turismo che cerca le carcasse delle navi arrugginite abbandonate in quello che ora \u00e8 un deserto di sale e una volta era un florido lago.\nNel 2011 l'archivio storico che documenta l'evoluzione del disastro dal 1965 al 1990, curato dal Kazakistan, \u00e8 stato dichiarato Memoria del mondo dall'UNESCO.\nLa base militare abbandonata.\nUna grave preoccupazione \u00e8 costituita dall'installazione della base militare Russo-Sovietica di Kantubek su quella che una volta era l'isola di Vozro\u017edenie. Infatti in quella base venivano condotti esperimenti per la messa a punto di armi biologiche. A causa dell'abbassamento del livello del lago, quell'isola di fatto era ormai diventata parte della terraferma e facilmente raggiungibile. La presenza di fusti di antrace e di altri agenti batteriologici \u00e8 nota e confermata sia dalle autorit\u00e0 russe, sia dalle autorit\u00e0 uzbeke, sia da quelle statunitensi incaricate di indagare sulla effettiva pericolosit\u00e0 del luogo. I membri dello staff del laboratorio abbandonarono l'isola nel tardo 1991.\nMolti dei contenitori che conservavano le spore e i bacilli non furono immagazzinati o distrutti correttamente. Nel corso dei dieci anni successivi, molti degli involucri si erano deteriorati al punto da non contenere il pericolosissimo materiale in essi conservato. Dato l'incessante recedere del lago e l'inevitabile ricongiungimento dell'isola con la terraferma, c'era il timore che gli animali presenti nei dintorni potessero addentrarsi nell'impianto ed entrare in contatto con gli agenti contaminanti e disperderli nell'ambiente con gravissimo rischio di epidemie mortali. Ci\u00f2 ha prodotto, a seguito di un trattato curato per gli Stati Uniti dal Pentagono, una spedizione nella primavera del 2002, che ha neutralizzato tra le 100 e le 200 tonnellate di antrace in tre mesi.\nI tentativi di recupero.\nAllo stato attuale, l'unica nazione che ha intrapreso provvedimenti concreti per la situazione \u00e8 il Kazakistan. In pratica, al di l\u00e0 di alcuni accordi formali tra loro, i governi delle altre nazioni che insistono nell'area interessata al passaggio dei due fiumi (Uzbekistan, Tagikistan, Turkmenistan, Kirghizistan e in parte l'Afghanistan) non hanno intrapreso significative azioni comuni per ripristinare l'afflusso delle acque verso il bacino del lago. Il motivo \u00e8 che la coltivazione del cotone impiega ormai una quantit\u00e0 di lavoratori cinque volte maggiore di quella che una volta era impiegata nella pesca, che peraltro era concentrata nei soli Kazakistan e Uzbekistan.\nInoltre i terreni, che le acque del lago hanno scoperto ritirandosi, hanno mostrato di essere ricchissimi giacimenti di gas naturale. Nel corso del 2006 un importante accordo per lo sfruttamento del sottosuolo del lago \u00e8 stato raggiunto tra il governo dell'Uzbekistan, la societ\u00e0 russa LUKoil, la Petronas, la Uzbekneftegaz e la China National Petroleum Corporation. Un eventuale ritorno dell'acqua al livello originario sulla riva uzbeka renderebbe complicato questo genere di attivit\u00e0.\nProsciugandosi, dal 1987 il lago si \u00e8 diviso in due laghi distinti: quello a sud, il \"Grande Aral\", e quello a nord, il \"Piccolo Aral\". Quest'ultimo, dopo alcuni lavori di bonifica, \u00e8 stato completamente isolato dalla parte sud con la costruzione della diga chiamata Kokaral, finanziata dalla Banca Mondiale, e nuovamente ricongiunto, seppur con un afflusso ridotto, all'antico affluente Syr Darya. La costruzione della diga \u00e8 stata completata nel 2005. Essa \u00e8 una parte di un progetto pi\u00f9 grande che punta alla riqualificazione della parte kazaka del lago, e a una forte riduzione degli sprechi idrici del Syr Darya in modo da far arrivare al lago quanta pi\u00f9 acqua possibile..\nI risultati del lavoro sono stati notevoli. Dal 2003 al 2008 la superficie del Piccolo Aral \u00e8 aumentata da 2.550 a 3.300\u00a0km\u00b2. Nello stesso periodo, la profondit\u00e0 \u00e8 aumentata da 30 a 42 metri.. In alcuni villaggi \u00e8 ripresa l'attivit\u00e0 di pesca dopo che alcune specie di pesci erano state reintrodotte proprio per tentare di rendere la pesca nuovamente praticabile. Nel 2011, secondo le dichiarazione del presidente kazako Nursultan Nazarbayev, la quantit\u00e0 di pescato del Piccolo Aral \u00e8 arrivata a 6.000 tonnellate. Secondo gli imprenditori locali, il pescato del 2011 ammonterebbe addirittura a 18.000 tonnellate. Le acque del lago, inoltre, sono risultate abbastanza pulite da essere potabili e la salinit\u00e0 \u00e8 tornata ai livelli simili a quelli pre-1960.\nLa costruzione di una nuova e pi\u00f9 grande diga \u00e8 allo studio. Sarebbe anch'essa finanziata per l'85% dalla Banca Mondiale e per il 15% dal governo del Kazakistan. L'obiettivo della nuova diga sarebbe quello di riportare il Piccolo Aral a un livello tale da consentirgli di bagnare e rendere nuovamente operativo, il porto di Aralsk, che al momento \u00e8 ancora a circa 15\u00a0km di distanza dal lago. La nuova diga non andrebbe a sostituire l'attuale Kokaral bens\u00ec andrebbe a integrarsi in un complesso sistema di nuove costruzioni e canalizzazioni localizzate principalmente nella baia di Saryshaganak, alla cui estremit\u00e0 sorge la citt\u00e0 di Aralsk. I lavori, che ammonterebbero a 191 milioni di dollari, consisterebbero nella costruzione di un canale che porti l'acqua dal Syr Darya direttamente nella baia. La baia sarebbe poi chiusa dalla nuova diga. Nel giro di poco tempo, il livello dell'acqua dovrebbe tornare a bagnare il porto di Aralsk.\nC'\u00e8 da considerare tuttavia il fatto che il Piccolo Aral giace completamente sul suolo del Kazakistan e la sua divisione ha, in pratica, condannato a morte il Grande Aral, che invece giace in gran parte in Uzbekistan. Le autorit\u00e0 dell'Uzbekistan ritengono che ormai la situazione sia talmente compromessa e che l'unica soluzione sia quella di investire nel rinverdimento del deserto lasciato dal lago evaporato, invece di provvedere a un suo eventuale nuovo riempimento. Stanno avendo un discreto successo delle opere di rimboschimento di \"Haloxylon ammodendron\", un arbusto noto anche con il nome di \"albero del sale\", in grado di vivere in ambienti aridi e dalla salinit\u00e0 elevata. Secondo un piano curato da autorit\u00e0 tedesche, uzbeke e kazake, nel giro di 10 anni circa 300.000 ettari saranno rimboschiti con questo tipo di vegetazione. L'obiettivo \u00e8 quello di ridurre dal 60 al 70% la velocit\u00e0 del vento al suolo durante le frequenti tempeste di sabbia in modo da ridurre sensibilmente la quantit\u00e0 di polveri che i venti portano nei dintorni.\nCiononostante, l'esistenza di soluzioni per riportare il lago al livello originario \u00e8 stata dimostrata in pi\u00f9 occasioni da ingegneri idraulici e studiosi di varie parti del mondo. Oltre al sistema delle dighe e dell'ottimizzazione dello sfruttamento dell'acqua dell'Amu Darya e del Syr Darya, si \u00e8 proposto:"}
{"id": "331628", "revid": "1305772", "url": "https://it.wikipedia.org/wiki?curid=331628", "title": "The X Factor (album)", "text": "The X Factor \u00e8 il decimo album in studio del gruppo musicale britannico Iron Maiden, pubblicato il 2 ottobre 1995 dalla EMI.\nDescrizione.\n\u00c8 l'album che vede l'importante avvicendamento al microfono di Blaze Bayley al posto di Bruce Dickinson. In merito al titolo dell'album il bassista Steve Harris ha dichiarato che, ogni volta che sta per essere fatto un disco del gruppo, il titolo \u00e8 una delle ultime cose ad essere scelta, restando, quasi fino alla fine, il fattore \"x\", l'incognita (The X Factor). Considerando che questo risultava essere il decimo album e che regnava una grande incertezza legata al debutto di Bayley fu deciso di usare l'incognita.\nDopo l'album \"Fear of the Dark\", gli Iron Maiden proseguono la saga con un album che in molte analogie rimanda a \"Piece of Mind\": come per quello storico album, anche in questo lavoro il titolo non proviene da nessuno dei brani inseriti.\nLa copertina dell'album mostra le fasi del processo di lobotomizzazione subita da Eddie: la mascotte del gruppo \u00e8 immobilizzata sul letto di una sala operatoria nel momento in cui la calotta cranica viene rimossa e lascia scoperto il cervello. Tale scena che rimanda alla copertina di \"Piece of Mind\" dove Eddie era gi\u00e0 stato ricucito e legato."}
{"id": "331629", "revid": "2136", "url": "https://it.wikipedia.org/wiki?curid=331629", "title": "Command &amp; Conquer - Renegade", "text": ""}
{"id": "331632", "revid": "547034", "url": "https://it.wikipedia.org/wiki?curid=331632", "title": "Unione Sportiva Savoia 1908", "text": "L'A.S.D. Unione Sportiva Savoia 1908, meglio nota come Savoia, \u00e8 una societ\u00e0 calcistica italiana con sede nella citt\u00e0 di Torre Annunziata (NA).\n\u00c8 una delle squadre con la storia pi\u00f9 antica dell'Italia meridionale, essendo stata la prima societ\u00e0 biancoscudata fondata il 21 novembre 1908, da un gruppo di industriali di molini e pastifici, con l'aiuto di altri personaggi della media borghesia torrese. Il colore sociale \u00e8 il bianco, colore della materia prima dell'economia torrese dell'epoca: la farina. Il simbolo del club \u00e8 lo scudo Savoia stilizzato, e la squadra gioca le sue partite casalinghe nello stadio Alfredo Giraud.\nNella stagione 1923-1924 il Savoia si laure\u00f2 campione dell'Italia centromeridionale e perse la \"finalissima\" per il titolo nazionale contro il Genoa. Annovera nella sua storia la partecipazione a cinque campionati di primo livello, antecedenti al girone unico, e quattro di secondo livello, di cui 3 di Serie B. Il club assunse la denominazione di \"Torrese\" dal 1944 al 1955.\nStoria.\nDagli esordi al secondo dopoguerra.\nIl 21 novembre 1908 a Torre Annunziata un gruppo di industriali dei molini e pastifici locali fond\u00f2 l\"'Unione Sportiva Savoia\". Ciro Ilardi fu il primo presidente e fra i soci fondatori c'erano Andrea Bonifacio, Italo Moretti, Leonida Bertone e Willy Fornari che fu anche il primo allenatore. L'origine del nome non \u00e8 nota. Una prima ipotesi \u00e8 l'incitamento dei soldati sabaudi \"Avanti Savoia\", di cui i soci fondatori avevano fatto parte e combattuto per la Casa Reale. Un'altra ipotesi, \u00e8 un omaggio alla casata regnante. L'ultima vuole che il nome fosse quello del locale dove \u00e8 avvenuta la fondazione, ossia il cinema-teatro \"Savoia\" di Torre Annunziata.\nNel 1915 la societ\u00e0 si affili\u00f2 alla FIGC ed il primo torneo ufficiale disputato fu la \"Coppa Internazionale\", giocata nel 1916 con Naples, Puteoli, Bagnolese ed Internazionale, e conclusa al 3\u00ba posto. Durante la Grande Guerra vinse il campionato Campano di terza categoria ed il 3 novembre 1919 - perso lo spareggio per l'ammissione alla Prima Categoria contro la Pro Caserta - partecip\u00f2 al campionato di Promozione 1919-1920 dove, pur arrivando terzo, fu ammesso alla Prima Categoria 1920-1921 per l'allargamento dei quadri federali. In questo periodo il club assorb\u00ec la seconda squadra cittadina della Pro Italia e il 13 giugno 1920 venne inaugurato il campo Oncino.\nNelle prime due stagioni in massima serie il club non super\u00f2 la fase regionale, ottenendo un terzo e un secondo posto, con alla guida prima Fornari e poi Garozzo. Successivamente, anche sotto il controllo della Voiello, si ebbe il primo e maggior ciclo vincente della storia del club, che conquist\u00f2 tre titoli consecutivi di campione campano, un titolo di campione dell'Italia centromeridionale e disput\u00f2 la doppia finale scudetto del 1924 persa contro il . Fino ad allora i Campioni dell'Italia Centromeridionale avevano subito sempre sonore sconfitte dai grandi club del settentrione, ma dopo l'onorevole sconfitta dell'andata per 3-1, nella gara di ritorno il Savoia entr\u00f2 nella storia del calcio italiano pareggiando per 1-1 contro gli otto volte campioni d'Italia, diventando il primo club del Centro-Sud a terminare invitto una partita. Allenatore di quel triennio fu Raffaele Di Giorgio affiancato da Wisbar negli ultimi due anni. Questo l'undici vicecampione d'Italia: Visciano, Nebbia, Lobianco, Cassese, Gaia, Borghetto, Orsini, Ghisi I, Bobbio, Mombelli, Maltagliati.\nSuccessivamente i problemi finanziari costrinsero il presidente Teodoro Voiello a lasciare le redini della societ\u00e0, che di fatto sospese l'attivit\u00e0 agonistica nazionale. Disputato il campionato di Seconda Divisione, perso solo allo spareggio contro il , fu ugualmente promosso in Prima Divisione dal Direttorio Divisioni Superiori per meriti sportivi, in seguito all'allargamento dei quadri societari. La crisi finanziaria si acu\u00ec anche in seguito al tentativo di combine nella gara interna giocata contro la , in cui la FIGC commin\u00f2 al club una multa di 4500 lire che port\u00f2 al fallimento della societ\u00e0 determinando un nuovo stop di un anno, cui si aggiunse anche la chiusura dello storico campo Oncino. In seguito a questi eventi nel 1929 venne inaugurato il campo Formisano.\nDagli anni trenta, nel cui primo lustro ebbe la denominazione di \"Fascio Sportivo Savoia\", il club gioc\u00f2 stabilmente in Serie C fino al secondo dopoguerra, escluso il biennio 1936-1938, divenendo prima \"Associazione Calcio Torre Annunziata\" e poi \"Spolettificio Torre Annunziata\", di fatto una squadra militare costituita principalmente da calciatori che svolgevano la leva nella caserma cittadina, la quale riconquist\u00f2 la Serie C dominando il campionato con quattordici vittorie e un pareggio in sedici incontri. Con l'acquisto di Enrico Colombari, che proprio a Torre Annunziata concluse la carriera di calciatore e inizi\u00f2 quella di allenatore, il club si classific\u00f2 al secondo posto nel 1938-1939 alle spalle della di Fulvio Bernardini; poi, con Osvaldo Sacchi come \"trainer\", ottenne nel 1939 il miglior risultato di sempre in Coppa Italia, in cui raggiunse i sedicesimi di finale; successivamente, con Ruggero Zanolla, arriv\u00f2 quinto nel 1940-41 e terzo nel 1942-43.\nNel 1944, per motivi politici, dovette rinunciare sia allo stemma sabaudo, simbolo del club, sia alla denominazione mutata prima in \"Ilva Torrese\" e poi in \"Unione Sportiva Torrese\". Durante gli ultimi anni del secondo conflitto mondiale partecip\u00f2 alla Coppa della Liberazione del 1944 e al Campionato Campano Misto del 1945 piazzandosi rispettivamente al secondo e al nono posto. Alla ripresa dei campionati la Torrese si classific\u00f2 quarta nel 1945-46 e, grazie alle rinunce di e , ottenne la prima promozione in Serie B della sua storia. Sotto la presidenza Carotenuto, la guida tecnica di Dario Compiani e con i gol del trio d'attacco Calleri, Ghezzi e Rossi, la compagine oplontina si classific\u00f2 sesta nel 1946-47, che rappresenta ad oggi il punto pi\u00f9 alto raggiunto dalla societ\u00e0 biancoscudata dall'istituzione del girone unico. Con la riduzione dei quadri federali, il 12\u00ba posto del 1948 sanc\u00ec il ritorno in Serie C. Da quell'anno il club cominci\u00f2 ad indebolirsi instaurando un lento declino in cui si registrarono ben quattro retrocessioni a fronte di una sola promozione fino ad arrivare al fallimento nel 1955, anno che vide anche la chiusura del Formisano che aveva ospitato i bianchi per circa un quarto di secolo.\nAnni 1950-1980.\nCon la rifondazione del 1955 il club assunse nuovamente la vecchia denominazione di \"Unione Sportiva Savoia\", ma la mancanza di uno stadio proprio e la carenza cronica di fondi port\u00f2 un periodo buio privo di vittorie significative durato un decennio. Finalmente dopo anni di peregrinazioni sui campi della provincia, il 25 gennaio 1962 ci fu l'inaugurazione dello stadio Comunale e due anni dopo, divenuto \"Associazione Polisportiva Savoia\", sotto la guida di Bruno Pesaola il primo anno e del duo Spartano-Lopez nel secondo, ci fu la vittoria di due campionati consecutivi, con il ritorn\u00f2 del club in Serie C nel 1965. Tuttavia non riusc\u00ec a tenere la categoria, nonostante la disputa di un discreto campionato che lo vide a sei giornate dal termine a un punto dalla salvezza, ma sei sconfitte consecutive annullarono tutto il vantaggio sulle inseguitrici. Fu retrocesso in seguito allo spareggio perso contro il per 2-0.\nRetrocesso nuovamente in D, disput\u00f2 quattro campionati giocati ad altissimo livello in cui arriv\u00f2 due volte secondo, nel 1967 a un punto dall'Internapoli di Wilson e nel 1968 alle spalle del , mentre vinse l'edizione del 1970 ai danni dei rivali storici della . Dopo un buon piazzamento nel primo anno di C, il club fu attanagliato da nuovi problemi economici che portarono ad una doppia retrocessione, e solo l'intervento dell'editore D'Amelio salv\u00f2 la societ\u00e0 dal fallimento. Con l'avvento di Gioacchino Coppola alla presidenza ci fu il pronto ritorno in Serie D. Passato lo scettro del comando nelle mani dell'imprenditore Franco Immobile, ci fu un periodo sia di stabilit\u00e0 economica che di continuit\u00e0 di risultati, tanto che nel 1978 il club arriv\u00f2 a disputare lo spareggio per la neo costituita Serie C2. Nonostante la sconfitta per\u00f2, la FIGC decise di ripescare ugualmente gli oplontini per meriti sportivi riportandoli tra i professionisti. \u00c8 questo l'anno in cui avvenne il cambio di denominazione che aggiunse al nome del club l'anno di fondazione, divenendo \"Associazione Calcio Savoia 1908\". Dopo due ottimi piazzamenti al quinto e quarto posto e un piazzamento di centro classifica, nel 1982 la squadra retrocesse in Interregionale, dove rest\u00f2 per otto stagioni consecutive di cui sei disputate sotto la presidenza di Michele Gallo.\nAnni 1990-2000.\nCon l'acquisizione del club da parte della famiglia Farinelli, si gettarono le basi di quello che si rivel\u00f2 un nuovo ciclo vincente che dur\u00f2 fino al nuovo millennio. Nel 1989 sotto la presidenza di Pasquale Farinelli, il Savoia dopo un testa a testa con lo Stabia durato per l'intero torneo, tagli\u00f2 il traguardo della Serie C2 ottenendo sul campo una promozione che mancava da 15 stagioni. Nel 1993 un campionato interlocutorio port\u00f2 il Savoia a giocarsi la categoria in un nuovo spareggio, stavolta contro il . I siciliani - arrivati allo spareggio dopo un pareggio con il che pi\u00f9 tardi si scopr\u00ec inficiato da un illecito sportivo - vinsero, ma in estate i campani vennero ripescati nel professionismo per una sequenza di fallimenti in C1 e C2 che liber\u00f2 spazio agli oplontini. Il club tenne la categoria fino al 1995. Con l'abbandono dei Farinelli e l'esiguit\u00e0 di risorse economiche, il nuovo presidente Viglione affid\u00f2 la guida tecnica ad un giovane Luigi De Canio, il quale dopo una tranquilla salvezza conquistata nel primo anno, nel 1995 riusc\u00ec a ottenere la promozione in Serie C1, battendo ai play-off il per 2-1 allo Zaccheria di Foggia.\nAlla fine di quel campionato, l'imprenditore Mario Moxedano rilev\u00f2 il club da Franco Salvatore e ripian\u00f2 il deficit economico. L'ambizioso presidente, grazie agli investimenti nelle campagne acquisti che port\u00f2 a Torre Annunziata giocatori quali Carruezzo, De Rosa, Porchia, Marasco e Veronese, riusc\u00ec nell'impresa di riportare il club a giocare in Serie B dopo un'assenza durata oltre mezzo secolo. La promozione fu sfiorata gi\u00e0 nel 1997, quando il Savoia perse la finale play-off contro l' per 1-0. Si ripet\u00e9 nel 1999 quando, raggiunti i play-off grazie all'ultimo posto disponibile e partito con lo sfavore dei pronostici, il team guidato da Osvaldo Jaconi elimin\u00f2 prima il nella doppia semifinale e poi i cugini della per 2-0, nella finale giocata al Partenio di Avellino.\nNonostante i 16 gol di Ghirardello, la stagione in Serie B non fu brillante anche se rappresent\u00f2 uno dei momenti pi\u00f9 importanti della storia calcistica dal dopoguerra: il Savoia fin\u00ec al 19\u00ba posto retrocedendo, ma ottenendo alcuni risultati di rilievo quali le vittorie casalinghe contro e (entrambe per 1-0), la vittoria esterna (1-3) contro la e i pareggi contro il al San Paolo e il al Rigamonti. L'anno dopo, in C1 il Savoia tent\u00f2 nuovamente la scalata tra i cadetti, ma dopo una partenza sprint ed una storica vittoria casalinga per 5-1 contro un - poi promosso in B - sfior\u00f2 gli spareggi-promozione rimanendone fuori solo per la classifica avulsa nei confronti dell'.\nAlla fine della stagione 2000-01, il presidente Moxedano annunci\u00f2 la cessione della societ\u00e0 ad un imprenditore sorrentino, tale Antonino Pane, tuttavia quest'ultimo si rese subito colpevole di numerose irregolarit\u00e0 finanziarie sancendo la mancata iscrizione al campionato di serie C1 e il fallimento della societ\u00e0. Per tali vicende Antonino Pane fu in seguito giudicato e condannato a sei anni di carcere.\nRipartito dall'Eccellenza grazie alla fusione con lo storico club dell'Internapoli, assumendo per un solo anno la denominazione di \"Intersavoia\", il club risal\u00ec subito in Serie D, disputando 8 stagioni consecutive, prima con il nome di \"Societ\u00e0 Sportiva Savoia\" e successivamente con quello di \"Football Club Savoia 1908\". Dal 2003 al 2007 disput\u00f2 e perse tre finali play-off, fallendo cos\u00ec il ritorno tra i professionisti.\nNell'anno del centenario vi fu la retrocessione nel campionato di Eccellenza, durante il quale il club, collassato economicamente, il 14 novembre 2009 decise di ritirarsi a torneo in corso rimediando la seconda retrocessione in due anni.\nAnni 2010.\nRifondato il 19 giugno 2010, dai dirigenti dell\"Atletico Savoia\", la seconda squadra cittadina militante in Promozione, con il benestare del sindaco e degli ultras, assunse la denominazione di \"Associazione Sportiva Dilettantistica Calcio Savoia\" iscrivendosi al campionato campano di Promozione 2010-2011.\nIl 17 febbraio 2011 il club acquist\u00f2, tramite un'asta tenutasi presso il Tribunale di Torre Annunziata, lo storico brand \"Associazione Calcio Savoia 1908\", l\u00ec depositato dal fallimento del 2001.\nCon la vittoria consecutiva dei due campionati di Promozione ed Eccellenza, e la conquista di una Coppa Italia regionale, il club fece ritorno in Serie D nel 2012.\nCon la nuova stagione in societ\u00e0 subentr\u00f2 una cordata di imprenditori avellinesi capeggiati da Sergio Contino, che dopo un campionato di media classifica, cedette le quote societarie da lui possedute (70%) all'imprenditore Lazzaro Luce, il quale successivamente rilev\u00f2 anche il rimanente 30% dai soci di minoranza. Luce allest\u00ec un organico con calciatori di categorie superiori, tra cui Francesco Scarpa e Mariano Stendardo, e il 17 aprile 2014 il Savoia ritorn\u00f2 tra i professionisti dopo 13 anni dall'ultima apparizione.\nIl 3 ottobre 2014, la famiglia Luce cedette il sodalizio al \"Consorzio Stabile Segesta\" capeggiato da Quirico Manca, il quale port\u00f2 il club prima alla retrocessione sul campo e poi ad un nuovo fallimento, sancito anche grazie ad ingaggi stratosferici per la categoria, mai elargiti ai 46 calciatori tesserati, subendo la radiazione dai campionati nazionali.\nRifondato grazie alla fusione tra il di Arnaldo Todisco e la Futsal Oplonti, venne costituita l\"'A.S.D. Oplonti Pro Savoia\", che rilev\u00f2 la tradizione sportiva biancoscudata e si iscrisse all'Eccellenza Campania 2015-2016.\nSotto la presidenza di Antonio Nuzzo, il 30 agosto 2017 il club assunse la denominazione di \"A.S.D. Savoia 1908\", conquist\u00f2 una seconda affermazione nella Coppa Italia regionale, stabil\u00ec il record societario di reti segnate in una stagione (130 gol) e ottenne la promozione in serie D.\nNel luglio 2018 il club pass\u00f2 ad Alfonso Mazzamauro ed assunse la storica denominazione di \"U.S. Savoia 1908\" ed il 21 novembre dello stesso anno ci fu la celebrazione dei 110 anni di attivit\u00e0.\nAnni 2020.\nDopo due campionati di vertice conclusi con un secondo posto nel 2020 e un terzo posto l'anno seguente, a luglio del 2021 il titolo sportivo viene trasferito a non permettendo al Savoia l'iscrizione al campionato di Serie D. L'FC Giugliano, il vecchio sodalizio gialloblu retrocesso in Eccellenza del presidente Pellerone, dopo aver visto respinta la richiesta di ripescaggio in quarta serie, trasferisce il titolo a Torre Annunziata giocando per\u00f2 con il nome di \"F.C. Giugliano 1928\", in quanto erano scaduti i termini per il cambio denominazione.\nColori e simboli.\nColori.\nNel 1908 anno di fondazione dell'U.S. Savoia come colore sociale fu scelto il bianco. Il motivo \u00e8 che all'epoca\na Torre Annunziata erano presenti molti molini e pastifici, e quindi bianco era il colore della materia prima di tale industria: la farina. Tale colorazione \u00e8 rimasta in uso fino ad oggi, tranne alcune eccezioni. Il primo cambiamento si ebbe nel maggio del 1919, quando l'U.S. Savoia partecip\u00f2 al \"Trofeo Corriere di Napoli\" con una casacca azzurra. Subito si ritorn\u00f2 al bianco, che spar\u00ec nuovamente dopo quasi vent'anni. Infatti il campionato di Prima Divisione 1937-1938 fu disputato indossando nuovamente una casacca azzurra, stavolta perch\u00e9 ci fu anche il cambio di denominazione in \"Spolettificio Torre Annunziata\". A fine campionato ritorn\u00f2 il bianco e la denominazione di U.S. Savoia. L'ultima volta che i colori sociali furono diversi dal bianco, fu nel Campionato campano del 1945, in cui fu indossata ancora una casacca azzurra. \u00c8 da sottolineare che il colore sociale pur essendo il bianco, spesso sono stati utilizzati pantaloncini e/o calzettoni di colore nero, il cui uso si \u00e8 un po' alternato negli anni.\nSimboli ufficiali.\nStemma.\nIl primo simbolo del club fu lo stemma di Casa Savoia, usato dalla fondazione nel 1908 fino al 1930. Da quell'anno (a seguito della ridenominazione societaria \"Fascio Sportivo Savoia\") e fino al 1936 tale stemma fu affiancato dal fascio littorio e racchiuso in un ovale di colore blu. Nel campionato 1937-38 la societ\u00e0 fu denominata \"Spolettificio Torre Annunziata\" (essendo la squadra formata dai militari della locale \"Real Fabbrica d'Armi\") e adott\u00f2 come stemma il fregio dell'Artiglieria. Dall'anno successivo ritorn\u00f2 in uso lo stemma di Casa Savoia, che nel 1944 fu abbandonato per motivi storico-politici al pari della denominazione, mutata in \"U.S. Torrese\". La societ\u00e0 non adott\u00f2 nessun simbolo fino al 1955, anno in cui il club fu rifondato come \"U.S. Savoia\", riadottando pertanto lo stemma sabaudo come simbolo. Nel 1978 subentr\u00f2 uno scudetto stilizzato, suddiviso longitudinalmente in due parti: a sinistra era raffigurato uno scudo color rosso vivo crociato di bianco, mentre nella parte opposta campeggiava la scritta \"A.C. SAVOIA 1908\" in nero su fondo bianco. Lo scudetto veniva inoltre contornato da una cornice di color oro brillante con riflessi in chiaroscuro. Siffatto emblema \u00e8 stato sostanzialmente mantenuto anche a seguito della rifondazione del 2015: le uniche modifiche hanno riguardato il bordo (colorato di nero) e la dicitura nella parte destra, mutata in \"OP SAVOIA\".\nInno.\nNel 1933, viene composto \"L'inno al Savoia\", una marcia composta dal Maestro F. Manfredi che scrive i versi, e dal Maestro D. Ausiello che scrive la musica.\nDi tale inno si era persa ogni traccia, quando nel 2010 \u00e8 stato ritrovato in un articolo di un giornale d'archivio, ed avendo la musica e il testo originali \u00e8 stato riadattato e ricantato.\nStrutture.\nStadio.\nIl primo campo da gioco utilizzato dal Savoia fu quello denominato campo Montagnelle, misurava cinquanta metri di lunghezza e quasi trenta di larghezza, con un fondo che nelle giornate di pioggia, si trasformava in sabbie mobili.\nIl 13 giugno 1920 venne inaugurato il campo Oncino. Qui furono giocate partite memorabili, tra cui Savoia- del 7 settembre 1924, per l'assegnazione dello scudetto.\nA partire dalla stagione calcistica 1929-30 si cominci\u00f2 a giocare nel nuovo campo Formisano, dal nome della famiglia che mise a disposizione il terreno per costruirlo. Misurava centouno metri di lunghezza e sessanta di larghezza ed era capace di cinquemila posti. Sorse in pratica al posto del campo Montagnelle.\nIl Savoia gioca le sue partite casalinghe nello stadio Alfredo Giraud, inaugurato nel 1962 con il nome di \"Comunale\". Lo stadio, che ha una capienza di 12.500 posti, nel 1982 fu intitolato ad Alfredo Giraud, padre degli ex biancoscudati Raffaele, Michele e Giovanni Giraud, nonch\u00e9 vicepresidente del Savoia vicecampione d'Italia nel 1924. Ammodernato nel 1999 in occasione della promozione in Serie B del Savoia, \u00e8 stato nuovamente rinnovato nel 2010, con l'aggiunta del manto di erba sintetica di ultima generazione.\nCentro di allenamento.\nIl Savoia effettua gli allenamenti presso le strutture dello stadio Alfredo Giraud di Torre Annunziata.\nSociet\u00e0.\nIl Savoia \u00e8 un'associazione calcistica, formata da un presidente, un presidente onorario, un vicepresidente, un segretario, un tesoriere e dieci consiglieri. Si \u00e8 costituita tale nell'estate del 2011.\nLa sede sociale del Savoia \u00e8 situata in corso Umberto I. Questo \u00e8 l'elenco delle sedi ufficiali del Savoia utilizzate nel corso della sua storia:\nSponsor.\n\"Di seguito sono riportate le cronologie degli sponsor ufficiali e tecnici del club:\"\nImpegno nel sociale.\nLa societ\u00e0 aderisce al consorzio \"Oplontis Onlus no profit\", operante sul territorio della citt\u00e0 di Torre Annunziata, teso a tutelare i minori e le fasce pi\u00f9 deboli della societ\u00e0 civile.\nIl club il 2 ottobre 2013, nella persona del presidente Lazzaro Luce, ha aderito alla campagna di sensibilizzazione della violenza contro le donne, organizzata dal gruppo \"Ferma il Femminicidio\" di Torre Annunziata.\nSettore giovanile.\nLa Juniores oplontina \u00e8 stata Campione d'Italia nel 2004-2005.\nIl settore giovanile del Savoia comprende le formazioni di Allievi, Giovanissimi, Esordienti, Pulcini e Primi calci, che partecipano ai rispettivi campionati regionali. Tutte le squadre giovanili giocano le loro partite interne nello stadio Alfredo Giraud di Torre Annunziata.\nDiffusione nella cultura di massa.\nIl Savoia nella stagione 1923-1924 divenne la prima squadra dell'Italia centromeridionale a non perdere contro una squadra del nord.\nIn pi\u00f9 di un'occasione, il club e i rappresentanti della dinastia monarchica hanno avuto modo di incontrarsi. Nel 1999, in seguito alla promozione in Serie B, il principe Vittorio Emanuele scrisse una lettera di congratulazioni alla societ\u00e0, in un'epoca in cui il regnante era ancora in esilio. \nNel 2003 con il ritorno in Italia dei Savoia, prese corpo la notizia che la Casa Reale volesse acquistare lo stemma sabaudo del fallito A.C. Savoia 1908, custodito presso il tribunale di Torre Annunziata ed in vendita per euro.\nNel 2015 i vertici societari, in un incontro tenutosi a Milano, consegnarono al Principe Emanuele Filiberto la casacca biancoscudata.\nNel medesimo anno, ebbe rilevanza nazionale la protesta dei calciatori biancoscudati, i quali, in seguito al mancato pagamento di alcuni stipendi, decisero di allenarsi in strada, nel piazzale antistante lo stadio Giraud.\nAllenatori e presidenti.\n\"Di seguito sono riportate le cronologie degli allenatori e dei presidenti, dalla fondazione del club:\"\nCalciatori.\nIn pi\u00f9 di 100 anni di storia hanno vestito la maglia del Savoia oltre 800 calciatori, in gran parte italiani.\nCapitani.\nDi seguito l'elenco dei capitani del Savoia:\nContributo alle Nazionali.\nAll'epoca della loro militanza in maglia biancoscudata, hanno vestito la maglia delle proprie Nazionali i seguenti calciatori:\nStatistiche e record.\nPartecipazione ai campionati.\n1\u00ba Livello\nIl Savoia ha partecipato a 5 campionati nella massima serie, salendo 1 volta sul podio:\n2\u00ba Livello\nIl Savoia ha partecipato a 5 campionati ottenendo 1 promozione:\n3\u00ba Livello\nIl Savoia ha partecipato a 25 campionati ottenendo 4 promozioni:\n4\u00ba Livello\nIl Savoia ha partecipato a 22 campionati ottenendo 5 promozioni:\n5\u00ba Livello\nIl Savoia ha partecipato a 17 campionati ottenendo 6 promozioni:\n1\u00ba Livello regionale\nIl Savoia ha partecipato a 23 campionati ottenendo 3 promozioni:\n2\u00ba Livello regionale\nIl Savoia ha partecipato a 1 campionato ottenendo 1 promozione:\nCoppa Italia\nIl Savoia conta 9 partecipazioni alla Coppa Italia cos\u00ec distribuite:\nConta altre partecipazioni nella Coppa Italia di Serie C e nella Coppa Italia Serie D.\nStatistiche di squadra.\nIl Savoia ha esordito nella massima serie nazionale, denominata allora Prima Categoria, il 28 novembre 1920 nel Girone A del raggruppamento Campano: Savoia-Puteolana 1-1. L'ultima apparizione \u00e8 del 24 maggio 1925 Lazio-Savoia 1-1.\nNella massima serie nazionale il Savoia ha disputato in tutto cinque Campionati, tutti antecedenti al Girone Unico, collezionando 95 punti in 67 gare giocate, vincendone 41, pareggiandone 13 e perdendone altrettante. Ha segnato 148 gol subendone 70. Ha una media di punti per partita pari a 1,42 risultando secondo solo alla . Il miglior piazzamento ottenuto \u00e8 il secondo posto nella stagione 1923-24.\nIl Savoia ha disputato cinque Campionati di 2\u00ba livello, ottenendo una promozione in tornei prima del Girone Unico, mentre il miglior piazzamento dopo l'istituzione della Serie B \u00e8 il sesto posto della stagione 1946-47. In quel Campionato vi partecip\u00f2 con la denominazione di Torrese.\nConta 25 partecipazioni e quattro promozioni nei Campionati di 3\u00ba livello, 22 partecipazioni e cinque promozioni nei Campionati di 4\u00ba livello e 30 partecipazioni e cinque promozioni nei campionati di quinto livello. La stagione 2012-2013 \u00e8 la 91\u00aa stagione sportiva.\n\"Di seguito sono riportati i primati del club nel corso della sua storia:\"\nStatistiche individuali.\n\"Aggiornate alla stagione 1999-2000\" (tranne reti segnate in una stagione)\nIl calciatore che detiene il record di presenze con la maglia biancoscudata, \u00e8 Giulio Negri con 266 presenze. Detiene anche il primato delle stagioni giocate: ben tredici. Il record di reti segnate appartiene a Giulio Bobbio, con 47 gol messi a segno. Il record di segnature in un singolo campionato \u00e8 di Salvatore Montaperto che nella stagione 2011-12 ha messo a segno 35 reti.\nTifoseria.\nStoria.\nLa tifoseria oplontina \u00e8 capace di grandi numeri per quel che riguarda le presenze medie allo stadio, considerando il non grandissimo bacino d'utenza. Agli spareggi del 1964 per la promozione in Serie D, contro la Boys Caivanese si registrarono 23.000 presenze o in occasione della semifinale di Coppa Italia Dilettanti del 18 gennaio 2012, contro il Gladiator, si registrarono 6.000 spettatori, per la competizione un numero di presenze raramente riscontrabile.\nUn rito particolare della tifoseria oplontina, \u00e8 un coro conosciuto come \"bianchi al\u00e8\" che la tifoseria canta da tanti anni al termine di ogni gara, con la squadra che va sotto la curva ad incitare insieme agli ultras.\nNella Curva Sud Oplontina, militano vari gruppi ultras, tra cui: \"Ultras Oplontini\", \"Vecchi Supporters 1986\", \"Bronx 2004\", \"Rione Carminiello 2004\", U.C.S i cosiddetti Ultras Cani Sciolti. In passato si ricordano i gruppi \"Giovent\u00f9 Torrese\", \"Brigate Intifada\", \"Falange Sudista\", \"Morrison Group\", \"Piranhas Group\" e \"Savoia Supporters\". Il primo gruppo organizzato in assoluto resta il \"Savoia Club Fedelissimi A. Bellomo\" del 1975.\nGemellaggi e rivalit\u00e0.\nLa tifoseria del Savoia \u00e8 gemellata con quelle di ed Ebolitana. Con quest'ultima \u00e8 quello pi\u00f9 antico, risalente al 1985. Un rapporto di amicizia \u00e8 quello esistente con le tifoserie di (entrambe rivali della Nocerina), e creatosi nel 2001. Da qualche anno \u00e8 stata instaurata un'amicizia con i tedeschi dell'. Nel 2016 si \u00e8 interrotto invece il ventennale gemellaggio con il .\nLe rivalit\u00e0 pi\u00f9 sentite sono con le tifoserie di (dovuta alla vicinanza territoriale), il cui apice si ebbe con gli scontri del 18 gennaio 1998, e , in cui negli scontri del 1995 furono sparati anche dei colpi di pistola. Tale rivalit\u00e0 risalirebbe al 59 d.C., quando gladiatori oplontini e nocerini si affrontarono nell'anfiteatro di Pompei.\nForti rivalit\u00e0 esistono con , peggiorate nel 2000, , , e , in cui negli scontri del 2004, fu anche aggredito un calciatore del Savoia. Rivalit\u00e0 di minor tono sussistono con le tifoserie di , con la quale anni addietro c'era stato un rapporto di gemellaggio durato circa 20 anni, incrinato poich\u00e9 gli oplontini hanno ingaggiato la rivalit\u00e0 con i loro gemellati storici (i siracusani), e negli ultimi anni il rapporto \u00e8 diventato sempre pi\u00f9 aspro, con , , , , e .\nA Torre Annunziata sono stati giocati quattro derby stracittadini. Nel lontanissimo 1920 nel girone B del campionato di Promozione, l'antesignana dell'attuale Serie B, il Savoia gioc\u00f2 contro la Pro Italia, vincendo entrambe le gare per 1-0 e 3-0. Di l\u00ec a qualche mese la Pro Italia sarebbe stata assorbita proprio dal Savoia.Il secondo ed ultimo derby fu giocato nel campionato di Promozione 1953-1954 contro il \"Rovigliano\", terminato con i risultati di 0-0 e 4-3 per il Savoia.Altri derby sono giocati contro club storici dell'hinterland napoletano e del resto della regione.\nIl pi\u00f9 sentito dalla tifoseria \u00e8 il cosiddetto \"derby delle due torri\", che si disputa contro la Turris, chiamato cos\u00ec, appunto perch\u00e9 contrappone Torre Annunziata a Torre del Greco. Altri derby molto sentiti, sono quelli che si giocano contro la Juve Stabia della confinante Castellammare di Stabia, la Nocerina, la Cavese e l'Avellino, i quali sono costantemente monitorate dall'Osservatorio nazionale sulle manifestazioni sportive."}
{"id": "331633", "revid": "2136", "url": "https://it.wikipedia.org/wiki?curid=331633", "title": "Command &amp; Conquer - Red Alert", "text": ""}
{"id": "331634", "revid": "1543377", "url": "https://it.wikipedia.org/wiki?curid=331634", "title": "The Essential Michael Jackson", "text": "The Essential Michael Jackson \u00e8 una raccolta contenente 38 grandi successi di Michael Jackson pubblicata dalla Epic Records il 18 luglio 2005.\nIl 26 agosto del 2008 il disco \u00e8 stato ripubblicato in edizione speciale solo negli Stati Uniti col titolo The Essential Michael Jackson 3.0 contenente un disco aggiuntivo con altri sette brani di Jackson. Una nuova versione rinominata \"Michael Jackson: The Hits\" era stata pianificata per essere pubblicata nel Regno Unito il 6 luglio 2009, il giorno in cui sarebbe dovuto partire inizialmente il tour \"This Is It\" da Londra, ma venne cancellata dopo la morte di Jackson e il relativo cancellamento del tour.\nContenuti.\nLa raccolta contiene quasi tutti i grandi successi dell'artista dai tempi della Motown e dei Jackson 5 partendo dal loro primo singolo arrivato alla numero uno, \"I Want You Back\" del 1969, passando dalle grandi hit da solista del periodo della Epic/Sony Music come \"Billie Jean\", \"Thriller\", \"Bad\" e \"Black or White\" fino ad arrivare al successo \"You Rock My World\" del 2001.\nFu la seconda raccolta di successi del cantante a contenere sia i successi del periodo Motown che quelli del periodo Epic dopo il cofanetto \"\" pubblicato nel 2004.\nSuccesso commerciale.\nQuesta raccolta si piazz\u00f2 in testa alle classifiche della Gran Bretagna, Francia e Belgio, entrando in Top 10 nella classifica dell'Europa, Germania, Argentina, Danimarca, Grecia, Irlanda, Malesia, Nuova Zelanda, Paesi Bassi, Norvegia, Portogallo, Sud Corea, Svezia, Svizzera, Taiwan e Turchia.\nIl 14 febbraio 2008 l'album \u00e8 rientrato in classifica in Svezia alla numero 23.\nDopo la morte del cantante, avvenuta il 25 giugno 2009, il disco \u00e8 rientrato nelle classifiche di tutto il mondo, tra cui gli Stati Uniti, dove ha raggiunto il primo posto con oltre 148.000 copie vendute in una settimana, e la Gran Bretagna, dove \u00e8 rimasto in testa alle classifiche per 8 settimane consecutive. Nell'agosto 2009, la \"RIAA\" ha certificato l'album doppio disco di platino. Nel 2010 l'album viene modificato ma solo esteticamente (copertina, CD e libretto) senza per\u00f2 modificare le tracce al suo interno.\nL'album ha venduto in tutto il mondo oltre 6 milioni di doppi dischi, che vengono quantificate come oltre 12 milioni di unit\u00e0, di cui 5 milioni nei soli Stati Uniti, venendo certificato 5 volte disco di platino dalla \"RIAA\" nel 2021."}
{"id": "331635", "revid": "697352", "url": "https://it.wikipedia.org/wiki?curid=331635", "title": "Aral", "text": ""}
{"id": "331636", "revid": "44638", "url": "https://it.wikipedia.org/wiki?curid=331636", "title": "Mare d'Aral", "text": ""}
{"id": "331648", "revid": "287204", "url": "https://it.wikipedia.org/wiki?curid=331648", "title": "Juan Gines de Sepulveda", "text": ""}
{"id": "331649", "revid": "15756", "url": "https://it.wikipedia.org/wiki?curid=331649", "title": "MOSE", "text": "Il MOSE, acronimo di Modulo sperimentale elettromeccanico, \u00e8 un sistema di dighe mobili finalizzato alla difesa della citt\u00e0 di Venezia e della sua laguna dal fenomeno dell'acqua alta. Il MOSE \u00e8 formato da quattro barriere collocate alle bocche di porto della laguna di Venezia composte complessivamente da settantotto paratoie mobili tra loro indipendenti, incernierate al fondale su un lato e azionate dalla variazione della propria galleggiabilit\u00e0 attraverso l'immissione e l'espulsione di acqua e aria.\nAvviato il 14 maggio 2003, il MOSE rientra in un progetto pi\u00f9 ampio che prevede il rinforzo dei litorali, il rialzo di rive e pavimentazioni e pi\u00f9 in generale la riqualificazione della laguna. Il MOSE \u00e8 stato progettato per difendere la laguna di Venezia da maree alte fino a e la sua entrata in funzione \u00e8 stata progettata in previsione di maree superiori a . L'esecuzione dei lavori \u00e8 affidata al Consorzio Venezia Nuova che opera per conto del Ministero delle infrastrutture e dei trasporti - Magistrato alle acque di Venezia.\nIl 4 giugno 2014, nell'ambito di un'inchiesta anticorruzione da parte della magistratura italiana, sono scattati 35 arresti e 100 indagati eccellenti tra politici di primo piano e funzionari pubblici, per reati contestati quali creazione di fondi neri, tangenti e false fatturazioni. A seguito delle vicende giudiziarie verificatesi tra il 2013 e il 2014, che hanno visto coinvolti parte degli organi dirigenziali del Consorzio Venezia Nuova e delle sue imprese, lo Stato \u00e8 intervenuto al fine di assicurare il proseguimento dei lavori e la conclusione dell'opera: a dicembre 2014 l'ANAC propose la gestione straordinaria del consorzio, cui segu\u00ec la nomina di tre amministratori straordinari.\nIl MOSE \u00e8 stato testato per la prima volta in condizioni di effettiva operativit\u00e0 il 3 ottobre 2020 dando esito positivo. La consegna dell'opera finita, testata e collaudata, \u00e8 programmata per il settembre 2023; fino ad allora verr\u00e0 attivato per test o in presenza di previsioni di maree superiori a rispetto allo zero mareografico di Punta della Salute. Dopo i problemi causati dal livello del mare dell'8 dicembre 2020, si stanno effettuando dei test per stabilire la corretta Incertezza di misura, sollevando le paratoie anche al di sotto di tale limite.\nOrigine del nome.\nL'11 giugno 1980 il ministro dei lavori pubblici Franco Nicolazzi incaric\u00f2 un gruppo qualificato di esperti di redigere un progetto di massima per un insieme di opere finalizzate alla difesa della laguna di Venezia dall'acqua alta, il cosiddetto \"Progettone\". Una volta terminato, il \"Progettone\" prevedeva l'utilizzo di paratoie a spinta di galleggiamento e il 3 novembre 1988 viene inaugurato alla presenza del ministro Gianni De Michelis il prototipo in scala reale del Modulo Sperimentale Elettromeccanico, abbreviato con l'acronimo Mo.S.E. La sigla poi \u00e8 passata comunemente a definire l'intero sistema di dighe mobili ed \u00e8 stata spesso trascritta nelle varianti: MOSE, Mose e Mo.s.e. \u00c8 evidente nel nome il riferimento all'episodio biblico del passaggio del mar Rosso, in cui si racconta che Mos\u00e8 divise le acque del mar Rosso toccandole con il suo bastone, assicurando un passaggio all'asciutto al popolo ebraico in fuga dall'Egitto.\nStoria.\nIl problema dell'acqua alta.\nI primi provvedimenti relativi alla salvaguardia della laguna di Venezia e dei suoi monumenti risalgono alla seconda met\u00e0 degli anni trenta, quando divennero evidenti i danni causati dal fenomeno dell'acqua alta alla tenuta statica degli edifici lagunari. A partire dal 1937 furono emanate diverse leggi relative al mantenimento della laguna tramite la pulizia dei canali e il consolidamento degli edifici. Il 4 novembre 1966 un'alluvione particolarmente intensa sommerse la laguna: la marea raggiunse i sul mareografo di Punta della Salute e le citt\u00e0 di Venezia e Chioggia furono gravemente danneggiate.\nDopo un iter legislativo di circa due anni, il 16 aprile 1973 fu varata la prima legge speciale per Venezia, che dichiar\u00f2 il problema della salvaguardia della citt\u00e0 di preminente interesse nazionale. La legge indicava gli obiettivi e i criteri degli interventi da attuare in laguna e definiva i soggetti istituzionali e le relative competenze: lo Stato per la salvaguardia fisica e il riequilibrio ambientale del bacino lagunare; la Regione per la prevenzione dell'inquinamento delle acque e i comuni di Venezia e Chioggia per lo sviluppo economico e sociale, il restauro e il risanamento conservativo delle strutture urbane.\nL'iter progettuale.\nAl fine di raggiungere in modo definitivo gli obiettivi specificati della legge speciale del 1973 lo Stato attraverso il Ministero dei Lavori Pubblici indisse nel 1975 un appalto concorso, ma la procedura si concluse senza la scelta di un progetto da realizzare fra quelli presentati, in quanto nessuna ipotesi d'intervento risultava essere adeguata all'insieme delle problematiche in campo.\nCon un decreto del 1980 il Ministero dispose l'acquisizione degli elaborati presentati al concorso, che vennero affidati a un gruppo di esperti al fine di elaborare un progetto per la conservazione dell'equilibrio idraulico della laguna e la difesa di Venezia dal fenomeno dell'acqua alta. Dopo otto mesi di lavori il team di esperti present\u00f2 nel 1981 il progetto di massima relativo agli interventi da effettuare in laguna il cosiddetto \"Progettone\", che una volta ultimato fu approvato l'anno seguente dal Consiglio Superiore dei Lavori Pubblici che richiese un gran numero di sperimentazioni da eseguirsi prima della sua implementazione. Il 18 dicembre 1982 venne firmata la prima convenzione con il Consorzio Venezia Nuova a cui fu affidata la gestione del progetto attraverso una legge speciale del 1984 che decret\u00f2 anche la nascita di un comitato presieduto dal Presidente del Consiglio, il cosiddetto \"Comitatone\", dedicato allo sviluppo del progetto.\nCon l'inizio dei lavori il \"Progettone\" fu superato e nel 1986 il Consorzio Venezia Nuova present\u00f2 un progetto pi\u00f9 articolato, il \"Progetto Venezia\" approvato il 6 giugno dal Comitato tecnico di Magistratura, infine nel novembre del 1988 il progetto Progetto REA - Riequilibrio e Ambiente che prevedeva opere mobili alle bocche di porto per la regolazione della marea in laguna. In questo ambito dal 1988 al 1992 furono eseguite sperimentazioni sul prototipo di una paratoia, il MOSE (Modulo sperimentale elettromeccanico). nel 1989, la stesura del progetto preliminare di massima delle opere mobili, ultimato nel 1992, in seguito approvato dal Consiglio Superiore dei Lavori Pubblici, sottoposto a procedura di valutazione di impatto ambientale e a ulteriori approfondimenti richiesti dal \"Comitatone\".\nIl progetto definitivo.\nCon una delibera del 6 dicembre 2001 il Comitatone decise di proseguire con l'attivazione del progetto, resosi sempre pi\u00f9 necessario visto l'incremento delle acque alte legato ai cambiamenti climatici in corso. Il 30 settembre 2002 il Consorzio Venezia Nuova complet\u00f2 la progettazione MOSE e di tutte le opere complementari che fu poi approvato l\u20198 novembre 2002 dal Comitato Tecnico di Magistratura ricevendo il 29 novembre 2002 dal CIPE i primi 450 milioni di euro finanziamenti. Il 3 aprile 2003 il Comitatone del diede il via alla sua realizzazione e nello stesso anno vennero aperti i cantieri alle tre bocche di porto di Lido, Malamocco e Chioggia.\nIl 14 maggio 2003 si \u00e8 tenuta la cerimonia d'inizio dei lavori sull'isola di Sant'Elena alla presenza del presidente del consiglio Silvio Berlusconi, del ministro delle riforme Umberto Bossi, del ministro delle politiche comunitarie Rocco Buttiglione, del ministro delle infrastrutture Pietro Lunardi, del ministro dell'ambiente Altero Matteoli, del presidente della Regione del Veneto Giancarlo Galan e del sindaco di Venezia Paolo Costa. La prima pietra del MOSE, benedetta dal patriarca di Venezia Angelo Scola, \u00e8 stata poi calata nel canale di Malamocco.\nRealizzazione.\nLa realizzazione del MOSE \u00e8 stata autorizzata dal \"Comitatone\u201d del 3 aprile 2003 e nello stesso anno sono stati aperti i cantieri. I lavori sono iniziati contemporaneamente e proseguiti in parallelo alle tre bocche di porto di Lido, Malamocco e Chioggia; sono in fase avanzata le parti strutturali (fondazioni, spalle delle barriere mobili, cassoni di alloggiamento), le opere connesse (scogliere, porti rifugio, conche di navigazione), le parti per il funzionamento del sistema (edifici tecnici, impianti).\nA fine 2014, l'avanzamento complessivo dei lavori \u00e8 pari a oltre l'85%.\nOltre ai cantieri alle bocche di porto, si sta anche procedendo alla costruzione delle principali componenti del MOSE: le cerniere (che vincolano le paratoie alla propria sede e ne permettono il movimento) e le paratoie (affidamento in gara); inoltre sono in corso gli interventi di ristrutturazione degli edifici e degli spazi dell'area dell'Arsenale dove saranno localizzate le attivit\u00e0 di manutenzione del MOSE e di gestione del sistema.\nNel corso degli anni i lavoratori sono stati all'anno nei cantieri alle bocche di porto, oltre ad altri all'anno nell'indotto.\nI cantieri alle bocche di porto lagunari.\nGli interventi alle bocche di porto per la realizzazione del MOSE implicano un'organizzazione logistica complessa dei cantieri, che sono stati organizzati in un contesto ambientale molto delicato; i cantieri sono stati allestiti su spazi acquei provvisori, in modo da limitare l'occupazione delle aree adiacenti alle bocche di porto e da interferire il meno possibile con le attivit\u00e0 che si svolgono nel territorio; la movimentazione dei materiali (per esempio per il rifornimento dei cantieri) e dei macchinari avviene via mare per non gravare sul sistema viario del litorale. Fin dall'apertura dei cantieri, tutti gli interventi sono stati eseguiti senza interrompere la transitabilit\u00e0 dei canali delle bocche di porto.\nDi seguito \u00e8 riportata la descrizione dei lavori eseguiti per ciascuna bocca di porto.\nBocca di porto di Lido.\nAlla bocca di Lido sono previste due schiere di paratoie mobili, la barriera nord di Lido-Treporti con 21 paratoie e la barriera sud di Lido-San Nicol\u00f2 con 20 paratoie.\nA nord della bocca (lato Cavallino-Treporti) \u00e8 stato previsto un porto rifugio (costituito da due bacini in comunicazione attraverso una conca di navigazione), che consentir\u00e0 il ricovero e il transito delle piccole imbarcazioni e dei mezzi di soccorso quando le paratoie saranno alzate. Il bacino lato mare \u00e8 stato temporaneamente messo all'asciutto e impermeabilizzato per essere usato come area di cantiere per la costruzione dei cassoni di alloggiamento delle paratoie per questa barriera (7 cassoni di alloggiamento e 2 cassoni per le connessioni di spalla); ultimata la costruzione dei cassoni, l'area \u00e8 stata riempita d'acqua per consentire l'uscita in galleggiamento dei cassoni, gi\u00e0 tutti posizionati nel fondale, ed \u00e8 ora tornata ad essere uno specchio d'acqua, che funger\u00e0 da bacino lato mare del nuovo porto rifugio. Tra il 2013 e il 2014 si \u00e8 proceduto all'installazione di tutte le paratoie e ai test di sollevamento dell'intera schiera.\nA sud della bocca (lato San Nicol\u00f2) \u00e8 completato il posizionamento sul fondale dei 7 cassoni di alloggiamento e dei 2 cassoni per le connessioni di spalla della barriera sud, cassoni che sono stati costruiti nel cantiere alla bocca di porto di Malamocco.\nAl centro della bocca di porto \u00e8 stata realizzata una nuova isola che serve da struttura intermedia fra le due schiere di paratoie mobili; l'isola ospiter\u00e0 gli edifici e gli impianti (la realizzazione \u00e8 in corso) per il funzionamento delle paratoie.\nAll'esterno della bocca \u00e8 ultimata la scogliera curvilinea lunga 1\u00a0km.\nBocca di porto di Malamocco.\nAlla bocca di porto di Malamocco \u00e8 stato allestito un cantiere provvisorio dove sono stati costruiti i cassoni di alloggiamento delle paratoie sia per la schiere di Malamocco che di Lido San Nicol\u00f2 (7 cassoni di alloggiamento e 2 cassoni di spalla per ogni barriera); con la realizzazione del MOSE, la bocca di porto di Malamocco risulta la pi\u00f9 profonda per l'accesso alla laguna (-14 metri), e vi sono infatti collocate le paratoie pi\u00f9 lunghe dell'intera opera (29,5 metri).\nNel 2014 sono stati posati tutti i cassoni della barriera, ed \u00e8 iniziata la fase di test della l\u00ec costruita conca di navigazione, realizzata al costo di circa 800 milioni per consentire il transito delle grandi navi anche quando le paratoie saranno alzate (esclusivamente verso Porto Marghera, tramite il canale dei Petroli), onde contenere le limitazioni di navigazione create dall'alzata dello sbarramento in tali temporanee circostanze, che si stimano realizzabili circa 2 volte l'anno.\nAll'esterno della bocca \u00e8 ultimata la scogliera curvilinea lunga , che smorza le correnti di marea e delimita un bacino di acque calme a protezione della conca di navigazione.\nLa conca, che da progetto prevedeva l'accesso di imbarcazioni lunghe fino a 280 metri, larghe fino a 39, e con pescaggio fino a 12, ha rivelato in seguito difficolt\u00e0 a consentire ci\u00f2, con un collaudo massimo ad ottobre 2019 realizzato a 216 metri di lunghezza e 26,6 metri di larghezza; a prescindere da tali questioni, vertici dell'Autorit\u00e0 di sistema portuale vi rilevano comunque una sostanziale inadeguatezza dimensionale, dovuta al generale ingrandimento delle navi avvenuto negli ultimi decenni.\nNel febbraio 2015 una mareggiata danneggia e rende inutilizzabile la porta esterna della conca, lato mare, di cui si rende necessaria la sostituzione, interrompendo i collaudi e i test di transito navi; per il ritorno all'operativit\u00e0 vengono stimati 24 mesi di lavori, i quali iniziano a fine dicembre 2018.&lt;br&gt;\nA dicembre 2020 la conca \u00e8 ancora inutilizzabile e la conclusione dei relativi lavori viene posticipata, con previsione di termine entro il dicembre 2021.\nBocca di porto di Chioggia.\n\u00c8 stato realizzato un porto rifugio con una doppia conca di navigazione, ciascuna avente lunghezza di 134 metri e profondit\u00e0 di 16 metri, che garantir\u00e0 il transito di un numero molto elevato di pescherecci quando le paratoie saranno in funzione.\nIl bacino lato mare \u00e8 stato temporaneamente messo all'asciutto e usato come area provvisoria di cantiere per la costruzione dei cassoni di alloggiamento delle 18 paratoie di questa barriera.&lt;br&gt;\nNel 2014 sono stati posati tutti i cassoni di alloggiamento delle paratoie. All'esterno della bocca di porto \u00e8 ultimata la scogliera curvilinea lunga circa 500 m.\nAd ottobre 2020, mentre inziano test e attivazioni operative dell'intero MOSE, la doppia conca \u00e8 ancora indisponibile all'uso.\nCerniere.\nLe cerniere servono a vincolare le paratoie ai cassoni di alloggiamento, ne consentono il movimento e assicurano la connessione tra paratoie e gli impianti per il funzionamento del sistema. Sono fabbricate in acciaio e sono costituite da un elemento maschio (altezza 3 m, peso 10 tonnellate) vincolato alla paratoia, un elemento femmina (altezza 1,5 m, peso 25 tonnellate) vincolato al cassone di alloggiamento e dal gruppo di aggancio che unisce il maschio e la femmina. Verranno realizzate complessivamente 156 cerniere (due per ciascuna paratoia) oltre agli elementi di riserva; la loro produzione e installazione \u00e8 attualmente in corso.\nIl MOSE in Arsenale.\nAll'Arsenale di Venezia, luogo simbolo della potenza commerciale e militare della Serenissima, sono state localizzate le attivit\u00e0 per il controllo e la manutenzione del MOSE e per la gestione del sistema lagunare: sono gi\u00e0 stati restaurati numerosi edifici storici, per decenni in stato di degrado e abbandono, e si sta attualmente procedendo alla riorganizzazione funzionale dell'area per ospitare le nuove funzioni previste. Gli interventi di restauro hanno consentito di salvaguardare un patrimonio di straordinario valore storico e architettonico e hanno premesso il recupero e il riuso di edifici; inoltre, l'insediamento di nuove funzioni permetter\u00e0 la rinascita dell'Arsenale, dopo decenni di abbandono, e la sua riconversione in luogo di innovazione e produzione, con importanti risvolti economici per la citt\u00e0 e il territorio.\nAll'Arsenale \u00e8 gi\u00e0 attiva la sala di controllo del MOSE, dove si assumeranno le decisioni per il funzionamento delle paratoie e da cui verr\u00e0 emesso l'ordine di chiudere le bocche di porto in caso di acqua alta, che verr\u00e0 poi eseguito in ciascuna delle tre bocche di porto. Il Centro, operativo dal 2011, svolge attivit\u00e0 di raccolta dei dati sulle previsioni meteo-marine, elaborazione delle previsioni di acqua alta e simulazione del comportamento delle paratoie (come, quando e per quanto tempo entrerebbero in funzione).\nAvanzamento dei lavori e prossime tappe.\nTra giugno e settembre 2012 \u00e8 stato ultimato il posizionamento dei cassoni di alloggiamento delle paratoie della barriera di Lido nord; tra marzo e maggio del 2013, le prime paratoie sono arrivate a Marghera, sono state assemblate agli elementi maschi delle cerniere, predisposte per essere installate e messe in funzione per la prima volta il 12 ottobre. A novembre 2013 \u00e8 iniziato il varo dei cassoni di alloggiamento per la barriera sud della bocca di Lido, costruiti alla bocca di Malamocco, ultimato nell'aprile 2014. Nel mese di giugno 2014, \u00e8 diventata operativa la conca di navigazione di Malamocco per le navi dirette a Porto Marghera ed \u00e8 iniziata l'installazione dei cassoni di alloggiamento delle barriere di Chioggia e Malamocco, ultimate a ottobre dello stesso anno. Entro la fine del 2014 avrebbe dovuto essere ultimata la barriera di Lido Nord con l'installazione delle altre paratoie, ma nell'aprile 2015 non risultavano ancora installate. Nell'aprile 2015 il Corriere del Veneto ha rivelato che i lavori erano rimasti fermi per gli 8 mesi precedenti Secondo \"La Nuova di Venezia,\" la piena operativit\u00e0 del MOSE era stata prevista per il 30 giugno 2018, poi slittata a dicembre 2018. Inoltre non \u00e8 chiaro a chi competerebbe la responsabilit\u00e0 di decidere quando azionare le paratoie.\nIl 30 gennaio 2019 \u00e8 stata posata l'ultima delle 78 paratoie del MOSE. A novembre 2019 lo stato di avanzamento lavori \u00e8 del 94% e la consegna \u00e8 prevista per fine 2021.\nDescrizione.\nObiettivi.\nLo scopo del progetto MOSE \u00e8 proteggere la laguna, le sue citt\u00e0, gli abitanti e l'inestimabile patrimonio storico, artistico e ambientale da tutte le acque alte, compresi gli eventi estremi. Le acque alte sono diventate sempre pi\u00f9 frequenti e intense a causa dell'effetto combinato di subsidenza (abbassamento del livello del suolo) ed eustatismo (innalzamento del livello del mare), dovuti a fenomeni naturali e antropici. Oggi le citt\u00e0 lagunari sono mediamente di 23 cm pi\u00f9 basse sull'acqua rispetto agli inizi del Novecento e ogni anno decine di allagamenti causano pesantissimi disagi ai cittadini, degrado alle strutture urbane e architettoniche e all'ecosistema.\nInoltre \u00e8 sempre presente il rischio per l'intero territorio lagunare di un evento estremo e catastrofico come quello del 4 novembre 1966, quando una marea eccezionale di 194 cm sommerse Venezia, Chioggia e gli altri centri abitati. In futuro il fenomeno delle acque alte potrebbe aggravarsi per il previsto aumento del livello del mare come effetto dei cambiamenti climatici. In questo quadro il MOSE, insieme agli interventi di rinforzo del cordone litoraneo, \u00e8 stato progettato per proteggere da maree fino a tre metri, e sar\u00e0 quindi in grado di assicurare un'efficace protezione della laguna anche se si dovessero verificare le ipotesi pi\u00f9 pessimistiche, come una crescita del mare fino a 60 cm (le recenti stime dell'IPCC - \"Intergovernmental Panel on Climate Change\" - prevedono un innalzamento del mare nei prossimi 100 anni compreso tra 18 e 59 cm).\nGrazie alla flessibilit\u00e0 di gestione, il MOSE pu\u00f2 essere messo in funzione in modi diversi per far fronte alle caratteristiche e all'entit\u00e0 dell'evento di marea: dato che le paratoie sono indipendenti l'una dall'altra e possono agire separatamente, si pu\u00f2 prevedere la chiusura contemporanea di tutte e tre le bocche di porto nel caso di un evento di grossa portata, oppure la chiusura solo di alcune bocche in base ai venti, alla pressione e all'entit\u00e0 di marea prevista, o anche chiusure solo parziali di ciascuna bocca.\nDal 1966, anno della grande alluvione, al 2010, le acque alte oltre i 110 cm sono state 191, mentre nel periodo compreso tra il 1926 e il 1965 erano state 21. Gli eventi di marea eccezionale (superiore ai 140cm misurati sul medio marino, ossia riferiti allo zero mareografico della stazione di Punta della Dogana misurato nel 1897) sono stati oltre venti da quando sono disponibili misurazioni sistematiche del livello del mare.\nFunzionamento.\nIl MOSE \u00e8 costituito da schiere di paratoie mobili, poste alle tre bocche di porto, che hanno il compito di separare temporaneamente la laguna dal mare in caso di alta marea, per un totale di 78 paratoie divise in 4 schiere: alla bocca di porto di Lido, quella pi\u00f9 ampia, due schiere di paratoie, rispettivamente di 21 e 20 elementi, collegate da un'isola artificiale; una schiera di 19 paratoie alla bocca di porto di Malamocco; una schiera di 18 alla bocca di porto di Chioggia. Le paratoie sono costituite da strutture scatolari metalliche (larghezza 20 metri per tutte le schiere, lunghezza variabile da 18,5 a 29 metri e spessore da 3,6 a 5 metri) connesse ai cassoni di alloggiamento in calcestruzzo attraverso cerniere che vincolano le paratoie ai cassoni e ne consentono il movimento (2 punti di vincolo/rotazione per ogni singola paratoia, attraverso cui passano i condotti di immissione dell'aria ed espulsione dell'acqua).\nIl progetto delle barriere e delle 78 paratoie fu ideato da Alberto Scotti, amministratore unico della societ\u00e0 Technital di Verona.\nIn condizioni normali di marea, le paratoie sono adagiate nei loro alloggiamenti, piene d'acqua; quando vengono sollevate in previsione di un'alta marea, vengono svuotate dall'acqua mediante l'immissione di aria compressa e ruotano sull'asse delle cerniere, fino a emergere bloccando in questo modo la marea entrante in laguna. Quando la marea cala, le paratoie vengono di nuovo riempite d'acqua e rientrano nella loro sede. Il tempo di chiusura delle bocche di porto \u00e8 in media tra le 4 e le 5 ore, compresi i tempi di sollevamento delle paratoie (30 minuti circa) e di abbassamento (15 minuti circa). Per assicurare la navigazione e non interrompere l'attivit\u00e0 del Porto di Venezia anche con le barriere mobili in funzione, alla bocca di porto di Malamocco viene realizzata una conca di navigazione per il passaggio delle grandi navi; alle bocche di Lido e a Chioggia saranno invece in funzione conche di navigazione pi\u00f9 piccole per il ricovero e il transito di mezzi di soccorso, pescherecci e imbarcazioni da diporto.\n\u00c8 stato deciso che le paratoie entrino in funzione per maree superiori a 110 cm, quota concordata dagli enti competenti come ottimale rispetto all'attuale livello del mare, ma le paratoie potranno essere messe in funzione per qualsiasi livello di marea. Inoltre il MOSE, in base ai venti, alla pressione atmosferica e all'entit\u00e0 di marea, potr\u00e0 far fronte alle acque alte in modi diversi, con chiusure totali o parziali.\nCosti.\nNel corso degli anni, il costo stimato per il completamento dell'opera \u00e8 aumentato progressivamente.\nNel 1989 i costi preventivati erano pari a miliardi di lire. Nel 2001 il costo stimato sale a miliardi di lire. Nel 2003 sale a circa miliardi di lire. Va considerato che il cantiere \u00e8 stato aperto nel 2003, quindi gli aumenti precedenti sono da riferirsi a rettifiche in fase progettuale.\nNel 2002 sono stati stanziati i primi finanziamenti: il Comitato interministeriale ha stanziato, per la realizzazione del progetto, 450 milioni di euro.\nNel 2013 la somma messa a disposizione \u00e8 salita a milioni di euro per la realizzazione dell'opera.\nAl 2014 il finanziamento risultava aumentato a milioni (di cui 401 milioni con la Legge di stabilit\u00e0 2014) ed \u00e8 stato stimato un residuo di 226 milioni di euro per il completamento dell'opera. Alla data l'opera risulta completata al 90% per una spesa corrispondente di milioni di euro.\nOpere complementari.\nIl MOSE non \u00e8 un'opera isolata, ma rientra nel Piano Generale di Interventi per la salvaguardia di Venezia e della laguna, nel quadro della Legge Speciale per Venezia definita a seguito dell'alluvione del 4 novembre 1966. Alla salvaguardia di Venezia e della laguna concorrono lo Stato italiano, che opera per la difesa dei centri urbani dalle acque alte, per la protezione dei territori costieri dalle mareggiate e per il riequilibrio ambientale dell'ecosistema, la Regione del Veneto per il disinquinamento e le Amministrazioni Comunali (Venezia, Chioggia, ) per lo sviluppo socio-economico e per il restauro del patrimonio architettonico ed edilizio.\nIl complesso delle attivit\u00e0 \u00e8 diretto, coordinato e controllato dal cosiddetto Comitatone, presieduto dal Presidente del Consiglio dei Ministri e in cui sono presenti gli enti e le istituzioni preposte a livello nazionale e locale. Gli interventi realizzati dello Stato hanno riguardato il ripristino di habitat caratteristici quali barene e bassi fondali (oltre ettari ricostruiti e protetti), la messa in sicurezza di discariche e canali dell'area industriale di Porto Marghera (5 siti inquinati e 45\u00a0km di rive e sponde impermeabilizzate) e la difesa dalle mareggiate (46\u00a0km di spiagge rinforzate e naturalizzate): essi rappresentano il pi\u00f9 imponente programma di difesa, recupero e riqualificazione dell'ambiente che lo Stato italiano abbia mai attuato; in questo quadro il MOSE per la difesa dalle acque alte insieme agli interventi di difesa degli abitati lagunari, che hanno riguardato pi\u00f9 di 100\u00a0km di rive e sponde, rappresenta l'ultimo e il pi\u00f9 importante tassello per la salvaguardia del territorio lagunare.\nIl Baby MOSE a Chioggia.\nIl Baby MOSE \u00e8 il sistema alla difesa di Chioggia dalle acque alte pi\u00f9 frequenti fino a un massimo di .\nUltimato nell'estate del 2012, consiste in due paratoie mobili poste alle estremit\u00e0 del canal Vena \u2212 il canale che attraversa longitudinalmente la citt\u00e0 \u2013 che vengono sollevate in pochi minuti e proteggono il centro di Chioggia dalle acque alte pi\u00f9 frequenti.\nInsieme al rialzo delle rive e delle aree di bordo del centro urbano, completato ormai da tempo, il babyMose \u00e8 in grado di difendere dalle maree fino a 130 cm: per le acque alte di livello superiore bisogna aspettare l'entrata in funzione del MOSE vero e proprio, che bloccher\u00e0 l'entrata della marea in laguna attraverso la chiusura delle bocche di porto.\nAnche il Baby MOSE, cos\u00ec come gli altri interventi di salvaguardia e riqualificazione urbana attuati a Chioggia negli ultimi anni, \u00e8 stato realizzato dal Magistrato alle Acque di Venezia attraverso il Consorzio Venezia Nuova, insieme all'amministrazione comunale.\nControversie.\nLe principali critiche dirette al MOSE da parte di ambientalisti, alcune forze politiche e dall'associazione di salvaguardia dei beni culturali, artistici e naturali Italia Nostra, riguardano i costi di realizzazione, gestione e manutenzione dell'opera sostenuti dallo Stato italiano, ritenuti molto pi\u00f9 elevati rispetto ad altri sistemi con cui altri paesi (Paesi Bassi e Regno Unito) hanno affrontato problemi simili; i costi di gestione post-costruzione costringerebbero inoltre Comune, Provincia e Regione a spese di manutenzione cospicue. Infine, dato che il consorzio che ha l'incarico di costruire il MOSE \u00e8 responsabile del suo funzionamento solo per i primi 3 anni dopo la realizzazione, qualsiasi guasto posteriore ai 3 anni dalla fine dei lavori sarebbe addebitato agli enti locali.\nLe critiche riguardano anche l'impatto ambientale negativo dell'opera alle bocche di porto, interessate da una complessa attivit\u00e0 di livellamento (in quanto le dighe richiedono che il fondale sia perfettamente piano) e rafforzamento dei fondali lagunari per accogliere le paratoie (che dovrebbero essere ancorate al suolo attraverso migliaia di piloni di calcestruzzo armato che dovrebbero affondare diversi metri sottoterra), ma anche sull'equilibrio idrogeologico e sul delicato ecosistema lagunare. Una critica sul fronte ecologista \u00e8 stata mossa nei confronti del mancato ricambio delle acque della laguna con afflusso di nutrienti marini proprio in occasione delle alte maree; in realt\u00e0 l'impatto ambientale in tal senso \u00e8 in qualche modo minimizzato solo nel caso di alte maree eccezionali superiori ai 110 cm.\nIl fronte \"No MOSE\" mette anche in rilievo quelle che potrebbero essere alcune criticit\u00e0 strutturali dell'opera e la sua inefficacia a fronteggiare il previsto aumento del livello del mare.\nNel febbraio 2017 l'ex Magistrato alle Acque Gian Mario Paolucci pubblic\u00f2 un articolo sulla Nuova Venezia, evidenziando il rischio di un'eccessiva velocit\u00e0 di corrosione dell'impianto dovuta all'utilizzo di acciaio non inossidabile, e quindi un possibile cedimento strutturale nel breve termine. In risposta a questi avvertimenti, il Consorzio Venezia Nuova afferm\u00f2 che la colorazione graduale delle paratoie fosse dovuta al deposito naturale di sabbia e microorganismi, per il quale \u00e8 prevista comunque una sua rimozione.\nRicorsi.\nNel corso degli anni sono stati presentati nove ricorsi. Otto sono stati rigettati dal TAR e dal Consiglio di Stato; nel novembre del 2008 \u00e8 stato rigettato anche il nono ricorso \u2212 presentato dal Comune di Venezia e WWF \u2212 con il quale si contestava il parere favorevole della Commissione di Salvaguardia di Venezia all'avvio dei lavori nel cantiere di Pellestrina, alla bocca di porto di Malamocco, dove saranno fabbricati parte dei cassoni destinati ad accogliere le paratoie del MOSE con lavorazioni che, secondo il Comune, andrebbero a danneggiare un sito di particolare interesse naturalistico.\nSulla questione dei danni ambientali provocati dalle opere in corso, le associazioni ambientaliste hanno anche richiesto e ottenuto un intervento dell'Unione europea, in quanto le attivit\u00e0 cantieristiche vanno a interessare siti protetti dalla Rete Natura 2000 e dalla direttiva europea sugli uccelli. A seguito dell'esposto del 5 marzo 2004 della parlamentare veneziana Luana Zanella, il 19 dicembre 2005 la commissione europea ha inviato all'Italia una lettera di messa in mora per avviare la procedura di infrazione per \u00abinquinamento dell'habitat\u00bb lagunare, dato che la direzione generale della Commissione europea Ambiente ha ritenuto che, \u00abnon avendo identificato n\u00e9 adottato \u2212 in riferimento agli impatti sull'area \"IBA 064-Laguna di Venezia\" conseguenti alla realizzazione del progetto MOSE \u2212 misure idonee a prevenire l'inquinamento e il deterioramento degli habitat, nonch\u00e9 le perturbazioni dannose agli uccelli aventi conseguenze significative alla luce degli obiettivi dell'articolo 4 della Direttiva 79/409/CEE, la Repubblica italiana sia venuta meno agli obblighi derivanti dall'articolo 4, paragrafo 4, della Direttiva 79/409/CEE del Consiglio del 2 aprile 1979 sulla conservazione degli uccelli selvatici\u00bb.\nLa commissione europea all'ambiente, specificando che la sua iniziativa non intende fermare i lavori di realizzazione del MOSE, ha chiesto al governo italiano di produrre nuove informazioni relative all'impatto ambientale dei cantieri e alle opere di mitigazione ambientale. Il Magistrato alle Acque e il Consorzio Venezia Nuova hanno ribadito la provvisoriet\u00e0 dei cantieri e il completo ripristino dei siti utilizzati a conclusione dei lavori. Nel dicembre 2008 il Magistrato alle Acque di Venezia ha inviato a istituzioni dell'Unione Europea a Bruxelles le risposte sugli ultimi adempimenti richiesti (in particolare il monitoraggio sull'impatto delle opere e dei cantieri). Il 14 aprile 2009 la Commissione Europea Ambiente, preso atto degli interventi di mitigazione e riqualificazione ambientale adottati dal governo italiano, ha archiviato la procedura d'infrazione ambientale intentata all'Italia; questa decisione ha consentito di sbloccare un finanziamento di 1 miliardo e 500 milioni di euro deliberato dalla Banca Europea degli Investimenti (BEI) a favore del MOSE.\nProposte alternative e complementari.\nNel corso degli anni sono state presentate diverse proposte alternative alla costruzione del MOSE. Alcune raccomandano sistemi tecnologici piuttosto differenti, altre suggeriscono tecnologie che permetterebbero di migliorare l'efficienza del sistema a paratoie mobili.\nUna proposta complementare al MOSE \u00e8 stata avanzata dal professore Gambolati dell'Universit\u00e0 di Padova e consisterebbe nel sollevare Venezia di circa 25-30 centimetri mediante iniezione di acqua nel sottosuolo.\nInchieste giudiziarie.\nIndagine per frode fiscale (2013).\nIl 28 febbraio 2013 la Guardia di Finanza di Venezia arresta Piergiorgio Baita e altri amministratori della societ\u00e0 Ing. E. Mantovani spa per presunta frode fiscale relativa ad un sistema di creazione di false fatturazioni. Successivamente, a maggio 2013 la Guardia di Finanza ha acquisito documentazione relativa alla fatturazione di grosse pietre (utilizzate come protezione delle bocche di porto) acquistate in Croazia tramite una societ\u00e0 canadese, la quale le avrebbe poi rivendute alla Mantovani spa a prezzo maggiorato. Dopo appena due mesi sono state arrestate altre 14 persone a seguito della scoperta di presunti fondi neri aperti in Austria.\nIndagine per tangenti e finanziamenti illeciti (2014).\nIl 4 giugno 2014 un blitz delle Fiamme Gialle ha portato all'arresto di 35 persone tra imprenditori, manager, amministratori e politici coinvolti in un circolo di tangenti nell'ambito dei finanziamenti al progetto MOSE. I capi d'imputazione sono reati di natura finanziaria quali corruzione, concussione e finanziamento illecito. Tra gli arrestati figurano Renato Chisso, Assessore regionale alle Infrastrutture dal 2000 (PdL) accusato di corruzione per aver ricevuto uno stipendio fisso da 200- euro l'anno, lo stesso sindaco di Venezia Giorgio Orsoni, accusato di finanziamento illecito di 450- euro per la sua campagna elettorale da Sindaco nel 2010 (PD, sebbene il partito abbia preso le distanze dichiarando che Orsoni non sia iscritto) e l'ex vicecomandante nazionale della Guardia di Finanza Emilio Spaziante, accusato di aver fornito dietro compenso ad altri indagati \u00abinformazioni riservate sulle indagini in corso e su alcune verifiche fiscali operate dalle Fiamme gialle sulle attivit\u00e0 del Consorzio Nuova Venezia, sfruttando le sue conoscenze e il suo potere all'interno del corpo incassando 500 mila euro dal Consorzio\u00bb.\nLa procura di Venezia ha formulato anche una richiesta di arresto per l'ex Presidente della Regione Veneto Giancarlo Galan (FI/PdL), accusato di corruzione per avere ricevuto oltre 1 milione di euro di stipendio annuale anche una volta terminato l'incarico di Presidente di Regione dal Consorzio di Mazzacurati, lavori milionari per la ristrutturazione della sua villa di Cinto Eugano sempre da Baita oltre che ingenti somme di denaro, come per Chisso, trasferiti sempre dal capo della Maltauro Baita in conti a suoi prestanome nel Sud-est asiatico e San Marino, come confermato dalla sua ex segretaria particolare Minutillo. Secondo la ricostruzione processuale, il consorzio Venezia Nuova avrebbe raccolto circa 10 milioni di euro in 4 anni con un sistema di false fatturazioni, poi girati come tangenti ai politici per favorire e velocizzare la realizzazione dell'opera.\nNel corso dell'inchiesta sono stati arrestati anche il tesoriere e consigliere regionale del PD veneto Giampiero Marchese e l'europarlamentare PdL Lia Sartori, ex vicepresidente della Giunta e presidente del Consiglio regionale del Veneto, accusati di finanziamento illecito per ottenere contributi per le loro campagne elettorali. Coinvolti, senza essere indagati, per essere stati i procacciatori dei finanziamenti dal Consorzio Venezia Nuova per politici locali e a loro volta foraggiati, l'ex Presidente della Provincia di Venezia ed ex Responsabile PD Enti Locali e Organizzazione nelle Segreterie nazionali Bersani ed Epifani, il deputato Davide Zoggia, l'ex Presidente della Provincia di Belluno e consigliere regionale Pd Sergio Reolon, i quali in quanto ricandidati rispettivamente a Presidente della Provincia di Venezia e a Presidente della Provincia di Belluno nel 2009 avrebbero ricevuto rispettivamente 65.000 e 10.000 euro dal Consorzio, e il deputato veneziano Pd Michele Mognato.\nPer Orsoni, i 3 insieme a Marchese lo imposero a prendere il finanziamento dal Presidente del Consorzio Mazzacurati e dall'imprenditore Maltauro per la sua campagna a Sindaco della Laguna nel 2010). Il 4 luglio, viene arrestato anche l'ex deputato PdL e consigliere politico dell'ex Ministro dell'Economia dei Governi Berlusconi Giulio Tremonti accusato di aver incassato una tangente di 500.000 euro dal Consorzio per far sbloccare al CIPE i finanziamenti necessari per il MOSE (tangente che poi Milanese avrebbe rigirato proprio all'ex Ministro Tremonti, non indagato). Indagato anche l'ex Ministro dell'Ambiente e delle Infrastrutture e dei Trasporti nei Governi Berlusconi Altero Matteoli che sarebbe entrato nel gioco di dazioni di denaro, in cambio di favori, costruito da Mazzacurati, concessionario del ministero delle Infrastrutture per la realizzazione dell'opera, accusato di aver condizionato l'assegnazione dei lavori con la creazione di fondi neri da destinare al finanziamento illecito.\nDalle carte inoltre emergerebbe anche il coinvolgimento dell'ex Presidente del Consiglio dei Ministri Enrico Letta (PD) che avrebbe ricevuto 150.000 euro dal Consorzio per la candidatura a Segretario del Pd nelle primarie 2007 tramite la Fondazione Vedr\u00f2, dell'ex Sottosegretario alla Presidenza del Consiglio dei Ministri in tutti i Governi Berlusconi Gianni Letta che avrebbe chiesto al Consorzio di affidare appalti a persone da lui indicate come l'ex Ministro dei trasporti, sempre di un governo Berlusconi, Pietro Lunardi per 500.000 euro, dell'ex Ministro della Pubblica Amministrazione del Governo Berlusconi IV e candidato Sindaco del centrodestra a Venezia nel 2010 Renato Brunetta, che avrebbe ricevuto da Baita 50.000 euro per la campagna amministrativa a Sindaco, come per il competitor Orsoni, per accattivarsi entrambi e dell'ex Sindaco di Venezia Massimo Cacciari, ferreo oppositore del MOSE, che chiese a Mazzacurati 300.000 euro per la sponsorizzazione del Venezia Calcio. Gli interessati hanno smentito il loro coinvolgimento nell'inchiesta dando mandato ai loro avvocati di tutelare la loro onorabilit\u00e0. Tra gli arrestati numerosi imprenditori con appalti nel MOSE, collaboratori e segretari personali dei politici coinvolti, funzionari regionali, magistrati delle acque che avrebbero dovuto sorvegliare sugli appalti venendo invece stipendiati annualmente con 400.000 euro dal Consorzio e persino un magistrato della Corte dei Conti per avere, anch'egli \u00abcompiuto atti contrari ai suoi doveri\u00bb ricevendo dal Consorzio tra i 400 e i euro (che poi sarebbero divenuti ) l'anno per venire meno al suo ruolo di controllore.\nIl giorno successivo, il 5 giugno, Orsoni viene sospeso dalla carica di sindaco dal prefetto Domenico Cuttaia, mentre Chisso rassegna le proprie dimissioni da assessore regionale con un telegramma. Il 13 giugno 2014, dopo aver patteggiato 4 mesi (respinto dal GIP per la gravita delle contestazioni) e la revoca degli arresti domiciliari, Orsoni si dimette da sindaco di Venezia dopo essere stato sfiduciato sia dal PD nazionale che dai suoi consiglieri di maggioranza. Il 10 luglio la Giunta per le Autorizzazioni della Camera d\u00e0 il primo via libera all'arresto del deputato di FI Galan, ex Governatore del Veneto.\nAmministrazione Straordinaria del Consorzio Venezia Nuova (2014).\nA dicembre 2014 l'Autorit\u00e0 Nazionale Anticorruzione (ANAC), che opera per garantire trasparenza e correttezza nell'esecuzione delle opere pubbliche, ha proposto di adottare le misure per la straordinaria gestione del Consorzio Venezia Nuova. Il Prefetto di Roma, autorit\u00e0 competente, ha dunque proceduto alla nomina di tre Amministratori Straordinari, al fine di assicurare il proseguimento dei lavori e la conclusione dell'opera.\nL'amministrazione Straordinaria del Consorzio sta attuando il proprio compito di garanzia della corretta ultimazione del MOSE per arrivare alla conclusione del sistema di difesa entro la data prevista del 2018."}
{"id": "331651", "revid": "32658", "url": "https://it.wikipedia.org/wiki?curid=331651", "title": "Anaxilas", "text": ""}
{"id": "331653", "revid": "1632387", "url": "https://it.wikipedia.org/wiki?curid=331653", "title": "Braveheart - Cuore impavido", "text": "Braveheart - Cuore impavido (\"Braveheart\") \u00e8 un film del 1995 diretto e interpretato da Mel Gibson.\nLa pellicola, che ha per protagonisti lo stesso regista e produttore, con Sophie Marceau e Brendan Gleeson, narra in forma di colossal la storia, romanzata, del patriota ed eroe nazionale scozzese William Wallace. Il film, seconda regia di Gibson dopo \"L'uomo senza volto\" (1993), ha vinto 5 Oscar su 10 candidature (tra cui miglior film e miglior regia) nel 1996 e lo stesso Gibson \u00e8 stato premiato, nello stesso anno, con il Golden Globe per la miglior regia, conseguendo nel ricevimento del premio annuale piemontese \"Avram Award\" come miglior film del 1996.\nSecondo alcuni il film ha svolto un ruolo chiave nel risveglio della coscienza nazionale scozzese, che ha portato al referendum sulla devoluzione dell'11 settembre 1997 (74,3% s\u00ec) e alla conseguente ricostituzione del parlamento scozzese, nel 1998.\nTrama.\nNella seconda met\u00e0 del XIII secolo la Scozia \u00e8 oppressa dalla tirannia del Re d'Inghilterra, Edoardo I Plantageneto. Dopo la morte del Re di Scozia, senza eredi, nella regione si sviluppano varie contese e i nobili locali si azzuffano tra loro per salire sul trono. Il Plantageneto, approfittando della contesa, convoca tutti i pretendenti al trono a una riunione con lo scopo di decidere il futuro del paese. I nobili scozzesi, giunti disarmati su richiesta del Plantageneto, cadono facili vittime della sua trappola e vengono tutti impiccati alle travi dell'edificio scelto per ospitare l'incontro.\nMalcolm Wallace, un borghese in attesa di notizie dall'incontro, si reca sul luogo della strage, insospettito dal fatto che nessuno sia ancora tornato dalla riunione. Qui, con i due figli John e William, scopre il massacro e la sera stessa, con altri contadini del luogo, organizza un attacco contro i soldati inglesi alla frontiera: nello scontro Malcolm e John verranno uccisi. Al funerale il bambino William incontra per la prima volta Murron, che in futuro sarebbe diventata sua moglie: in quell'occasione la bambina dona a William un cardo, il fiore simbolo della Scozia, che egli conserver\u00e0 per il resto della sua vita. La sera del funerale giunge il fratello di Malcolm, Argyle, che prender\u00e0 William in affidamento per crescerlo e istruirlo: egli gli insegner\u00e0 il latino, il francese e l'arte del combattimento con la spada.\nVent'anni dopo William fa ritorno a Lanark, ormai presidiata dagli inglesi che vi hanno costruito un fortino, deciso a ricostruire la sua vecchia casa e a riprendere il lavoro nella fattoria. Durante una festa di matrimonio rincontra il suo amico d'infanzia Hamish Campbell e, con grosso stupore della giovane, riconosce Murron. Durante i festeggiamenti, per\u00f2, irrompono dei cavalieri inglesi e il nobile locale reclama lo \"ius primae noctis\", portando con s\u00e9 la neo sposa. William e Murron, che nel frattempo si erano fidanzati, decidono di sposarsi segretamente per evitare che il nobile reclami la ragazza. Un giorno, per\u00f2, un soldato inglese tenta di abusare di Murron, che reagisce alla violenza e, aiutata da William, si d\u00e0 alla fuga, venendo tuttavia catturata. Arrestata, gli inglesi la conducono davanti al magistrato e comandante delle guardie locali che ne sentenzia la condanna a morte, come monito per la popolazione, per \"aver colpito un soldato di Sua Maest\u00e0\"; Murron viene cos\u00ec giustiziata dal comandante in persona, che non esita a sgozzarla.\nWilliam, scoperto l'accaduto, con pochi combattenti al seguito, tra cui Hamish e il signor Campbell, fa strage del piccolo manipolo di soldati inglesi e ne uccide il comandante, tagliandogli la gola come questi poco prima aveva fatto a Murron. Il padre di Hamish, il signor Campbell, vecchio amico del padre, osanna William davanti agli altri scozzesi, facendolo diventare capo della ribellione dapprima del suo clan, poi dell'intera regione. Infatti, la voce della rivolta di Wallace arriva a tutte le regioni della Scozia, e migliaia di uomini decidono di unirsi a essa per combattere. Inizialmente William \u00e8 restio a prendere parte a tutto ci\u00f2, ma alla fine decide di agire per il bene della sua gente. I ribelli, successivamente, riescono a penetrare nel fortilizio degli inglesi e uccidono il nobile locale, risparmiando tuttavia i soldati della guarnigione e bruciando il loro accampamento ormai vuoto. Prima di andarsene William gli intima di riferire al loro re che la Scozia \u00e8 libera e non gli appartiene.\nL'incapace principe Edoardo (il futuro Edoardo II), cui \u00e8 stato affidato il compito di soffocare la rivolta dal padre, impegnato in guerra in Francia, manda l'intera armata del nord presso Stirling (1297). I nobili scozzesi, ormai a conoscenza della vittoriosa ribellione di Wallace, sfidando ulteriormente l'ira inglese si presentano sul campo di battaglia con i propri soldati per negoziare una tregua: tuttavia, alla vista dell'imponente esercito inglese, gli scozzesi iniziano a rompere i ranghi. Proprio in quel momento sopraggiunge Wallace alla testa dei suoi uomini: egli, fattosi riconoscere definitivamente, arringa i soldati con il proprio discorso. Ripristinata la fiducia negli uomini, William si reca insieme ai nobili al cospetto dei comandanti inglesi: il portavoce del Plantageneto propone, per convincere gli scozzesi alla ritirata, la ricompensa per i nobili di vari territori nel sud dell'Inghilterra, ma Wallace si intromette nella conversazione e propone le sue condizioni: oltre a chiedere scusa alla Scozia per anni di dominio e soprusi, il comandante dovr\u00e0 \"presentarsi dinanzi allo schieramento scozzese con la testa fra le gambe e baciarsi le natiche\".\nGli inglesi, constatata l'inutilit\u00e0 delle trattative, attaccano, mandando in prima linea gli arcieri. Gli scozzesi si riparano con gli scudi dalla prima salva di frecce e, indomiti, mostrano i genitali sollevando il kilt. Arrivata un'altra salva, letale per diversi scozzesi, i nobili a cavallo, su indicazione di Wallace, fingono la ritirata. A questo punto gli inglesi lanciano all'attacco la cavalleria pesante, che carica gli scozzesi: Wallace, conoscendo la tattica inglese, aveva fatto preparare dei lunghi tronchi appuntiti, che i soldati scozzesi alzano contro i cavalli poco prima del loro sopraggiungere. I cavalieri cos\u00ec si ritrovano impalati addosso alla falange scozzese e vengono sopraffatti dalla rapida reazione dei fanti avversari. Gli inglesi quindi, dopo aver assistito impotenti al massacro dei cavalieri, lanciano all'attacco la loro fanteria al completo.\nAl termine di una lunga corsa gli schieramenti si scontrano con una violenza tremenda: gli scozzesi si battono valorosamente e grazie all'arrivo della cavalleria, che nel frattempo aveva aggirato gli inglesi, vincono lo scontro, nonostante le pesanti perdite subite. Wallace riesce anche a uccidere il comandante di fanteria e portavoce inglese. Per i suoi meriti sul campo di battaglia William viene fatto cavaliere dai nobili scozzesi, ottiene il titolo di \"Lord Protettore di Scozia\" ed entra nelle grazie del principale pretendente alla corona del regno scozzese, il conte Robert Bruce. Bruce \u00e8 un ardente patriota e un idealista, che vorrebbe sostenere la ribellione di Wallace ed essere ammirato come lui, ma \u00e8 anche succube del padre lebbroso, un personaggio cinico e machiavellico che trama di consegnare Wallace agli inglesi per ottenere da essi l'appoggio per le pretese dinastiche del figlio. Wallace, certo di poter ancora recar danno agli inglesi, dice ai nobili scozzesi che avrebbe invaso l'Inghilterra.\nDavanti a una dichiarazione simile, essi ridono di Wallace, ma si ricredono quando egli marcia verso il sud dell'Inghilterra, assediando la citt\u00e0 di York, da cui sono partite tutte le invasioni della Scozia, riuscendo a espugnarla, decapitando anche il reggente locale, nipote del plantageneto, e inviando la sua testa in una cesta al re in persona per avvertimento. Nonostante la vittoria, i nobili scozzesi sono per\u00f2 ancora dubbiosi sulla possibilit\u00e0 di battere definitivamente gli inglesi. Edoardo I, furioso e spaventato, uccide l'amico e amante di suo figlio, dopo un breve alterco.\nIl plantageneto, temendo le continue vittorie di Wallace, invia a parlamentare la moglie di suo figlio, Isabella di Francia, per cercare di corrompere il capo della ribellione scozzese. Isabella, tuttavia, oltre a non riuscire nell'impresa, rimane positivamente colpita da quest'ultimo, che si dimostra non un semplice barbaro, ma un uomo di cultura dai nobili ideali, innamorandosene.\nL'esercito scozzese, guidato sempre da Wallace, sfida sul campo di Falkirk gli inglesi, guidati dal re Edoardo in persona. Nel momento cruciale della battaglia, per\u00f2, Wallace e i suoi vengono traditi da due nobili, corrotti in precedenza dal re inglese con la promessa di cospicue terre se avessero desistito a combattere: abbandonate dai rinforzi, le forze scozzesi vengono sconfitte e il signor Campbell rimane gravemente ferito e muore. William, pur ferito, decide di inseguire a cavallo il Plantageneto, che viene difeso dalla sua scorta personale di cui fa parte anche Robert Bruce, convinto dal padre a cambiare bandiera. Nel momento in cui potrebbe uccidere il suo connazionale, Bruce si pente del suo orribile tradimento e decide di salvare la vita a William, consegnandolo a Stephen l'Irlandese che lo porta in salvo con Hamish. Wallace, quindi, decide di vendicarsi uccidendo brutalmente i due nobili traditori, seminando il terrore tra i loro colleghi, e accrescendo la sua leggenda in tutta la Scozia. Da quel momento in ogni parte del paese si parla di Wallace, che ottiene sempre nuovi alleati e uomini, diventando sempre pi\u00f9 temuto.\nGrazie ai preziosi suggerimenti della principessa Isabella, che si \u00e8 nel frattempo innamorata di lui intrecciando una relazione amorosa segreta, Wallace riesce a sfuggire a tutte le imboscate che gli inglesi gli tendono. Nel 1305, sebbene sconsigliato dai suoi migliori amici, decide di recarsi a Edimburgo per una discussione politica con Robert sul futuro della Scozia: egli finisce preda di un'imboscata, progettata dal padre di Bruce, che aveva tradito il figlio, il quale era realmente intenzionato ad aiutare finalmente Wallace. I nobili lo consegnano quindi al malato Edoardo, e a poco valgono le lacrime e la disperazione di Robert Bruce, il quale, avendo intravisto in Wallace un uomo coraggioso e patriottico, tenter\u00e0 fino all'ultimo di salvargli la vita. Wallace, considerato un traditore, viene condannato alla tortura pubblica a Londra. L'ultimo desiderio di Edoardo I, ormai malato e costretto a letto, \u00e8 quello di sapere Wallace morto prima di morire egli stesso, ma viene messo a tacere da Isabella che, citando una frase di William, gli rivela di aspettare un bambino dal patriota scozzese, e che quindi la sua linea dinastica si esaurir\u00e0 col figlio. Isabella va anche a trovare Wallace in prigione, il quale non ha intenzione di piegarsi all'Inghilterra. Lei tenta persino di convincerlo a bere una pozione per ottenebrarne i sensi e non farlo soffrire, ma lui rifiuta. I due si dicono allora addio, scambiandosi un ultimo bacio.\nIl patriota Wallace infatti resiste anche alla tortura, e non cede chiedendo piet\u00e0 per ottenere una morte rapida, mentre Edoardo ne ode i lamenti dalla sua stanza. Le sue sofferenze impietosiscono la folla inglese, che poco prima lo aveva deriso e umiliato, tanto che essa si mette a chiedere a gran voce la piet\u00e0 perch\u00e9 il boia lo faccia morire al pi\u00f9 presto. Il capo dei torturatori (colpito anche lui dalla resistenza del condannato) gli sussurra di chiedere piet\u00e0: ma ecco che Wallace, dopo alcuni attimi, vincendo il dolore e sdegnando la proposta, grida con tutta la sua forza \"\"Libert\u00e0!\". Al grido eroico, il perfido re muore, la folla tace commossa mentre al boia viene dato l'ordine di porre fine lo stesso alle sofferenze del patriota scozzese. Negli ultimi attimi di vita, prima che l'ascia lo decapiti, Wallace scorge tra la folla il fantasma della sua amata Murron che gli sorride, come a volergli comunicare la gioia di poter ricongiungersi con lui e l'approvazione per le imprese che il suo amato aveva condotto fino all'estremo, per il suo paese e per lei.\nDopo la decapitazione, il corpo di Wallace viene fatto a pezzi, la testa viene esposta sul Ponte di Londra mentre braccia e gambe vengono inviate ai quattro estremi del regno come monito per eventuali altri ribelli. Il defunto Plantageneto, per\u00f2, non otterr\u00e0 l'effetto sperato, poich\u00e9 Robert Bruce, divenuto nel frattempo Re di Scozia dopo la morte del padre causata dalla lebbra, si presenta alla testa dell'esercito scozzese dinanzi all'esercito inglese al gran completo, fingendo di compiere il rituale di sottomissione alla corona inglese. Dopo un iniziale timore, infatti, dice ai suoi uomini: \"Vi siete battuti per Wallace! Ora battetevi per me!\"; alla richiesta del sovrano, Hamish estrae la spada di Wallace e la scaglia con tutte le sue forze verso gli inglesi: la spada si conficca nel terreno proprio come Wallace soleva fare e Hamish incita i compagni invocando l'amico. Al grido \"Wallace!\"\" gli scozzesi partono all'attacco, pi\u00f9 furiosi che mai, cogliendo di sorpresa gli inglesi. Cos\u00ec gli scozzesi vincono la guerra con il loro re Robert I e, grazie a Wallace, rimangono una nazione indipendente per 400 anni.\nProduzione.\nPer realizzare i combattimenti furono \"arruolati\" circa tremila militari dell'esercito irlandese e utilizzate oltre diecimila frecce, in quanto Mel Gibson prefer\u00ec riprendere delle vere frecce scoccate in aria piuttosto che ricorrere all'utilizzo degli effetti speciali. I ragazzi dell'esercito irlandese a giorni alterni vestivano le divise avversarie, a seconda delle scene da girare: era cos\u00ec possibile far sembrare gli schieramenti pi\u00f9 numerosi, nonostante questi fossero gi\u00e0 stati \"infoltiti\" tramite l'utilizzo di effetti speciali.\nEffetti speciali creati dal computer, per quanto minimi e quasi inavvertibili, sono stati utilizzati, ma il film si pu\u00f2 considerare uno degli ultimi colossal girati con tecniche \"classiche\". Le riprese sono state effettuate in luoghi molto piovosi e per questo si girava per poche ore al giorno, allungando cos\u00ec anche la produzione. Solo le riprese del villaggio di Wallace (infanzia e arrivo da adulto) sono durate 6 settimane.\nLa prima battaglia, quella di Stirling Bridge, doveva essere combattuta su di un ponte per rispettare la fedelt\u00e0 storica, ma per varie ragioni questo non \u00e8 stato fatto. Nondimeno, per realizzarla ci sono volute sei settimane, mentre per la battaglia successiva, grazie all'esperienza acquisita, sono state richieste solo due settimane. Nel film, coerentemente con quanto sempre affermato da Mel Gibson sulla sicurezza in scena, nonostante i massacri rappresentati non vi sono stati feriti gravi e non \u00e8 stato necessario uccidere alcun cavallo: i trucchi utilizzati hanno reso possibile ricreare gli effetti senza conseguenze drammatiche per i soggetti.\nLa spada che Mel Gibson usa nel film \u00e8 stata forgiata da Fulvio Del Tin, un fabbro italiano rinomato a livello internazionale, in collaborazione con il maestro d'armi inglese Simon Atherton, fornitore di armi e armature in Braveheart.\nRiprese.\nA parte alcune scene filmate nelle Highlands scozzesi, la pellicola fu girata quasi interamente in Irlanda tra giugno e ottobre del 1994.\nDistribuzione.\nUsc\u00ec negli Usa il 18 maggio 1995 e in Italia il 1\u00ba dicembre. Il film fu trasmesso in prima TV in Italia su Canale 5 in due serate (9 e 10 novembre 1998) facendo registrare un discreto dato d'ascolto medio di circa 7 milioni di telespettatori.\nStreaming.\nCon l'annuncio della sezione interna alla piattaforma Disney+ denominata \"Star\", a seguito dell'acquisizione della 20th Century Fox nel 2019 da parte di Disney, il film appare nel catalogo della piattaforma a partire dal 23 febbraio 2021.\nAccoglienza.\nIl budget del film \u00e8 stato di circa 72 milioni di dollari e gli incassi negli Usa furono di oltre 75 milioni e in totale 210 milioni nel mondo.\nIncongruenze storiche.\nGli sceneggiatori di Braveheart sono stati accusati di pesanti errori storici, e lo stesso Mel Gibson ha affermato che errori di carattere storico sono stati volutamente commessi per spettacolarizzare il film. Va detto che, in effetti, vi sono notevoli incomprensioni, in generale, delle fondamentali differenze che esistono tra le esigenze e le capacit\u00e0 di un documentario e di un film storico, che praticamente mai pu\u00f2, anche quando in teoria potrebbe, seguire alla lettera le vicende storiche. Un esempio sono le vicende amorose di Wallace, che sono state romanzate con un'impossibile storia d'amore con la principessa Isabella; infatti non esistono fonti documentate sulla sua vita privata. La relazione con Isabella \u00e8 probabilmente suggerita dal fatto che lei ha avuto, storicamente, un pessimo rapporto col marito Edoardo II, tanto che lo ha fatto uccidere con un complotto.\nDi seguito si riportano alcuni errori, con particolare riferimento alle cronache medievali quattrocentesche di Harry il Cieco, principale biografo di Wallace:\nSequel.\nNel 2019 viene distribuito il sequel del film, \"Robert the Bruce - Guerriero e re\", con protagonista Angus Macfadyen, che torna a recitare nel ruolo di Robert Bruce."}
{"id": "331667", "revid": "110157", "url": "https://it.wikipedia.org/wiki?curid=331667", "title": "Architettura cellulare", "text": "L'architettura cellulare \u00e8 una tipologia di architettura sviluppata per il calcolo parallelo. L'architettura cellulare \u00e8 una tipologia di architettura relativamente nuova e l'IBM con il processore Cell \u00e8 uno dei principali attori del mercato. L'architettura cellulare \u00e8 una diretta evoluzione dei microprocessori multi core e pu\u00f2 esserne considerata la conseguenza logica. Questa architettura spinge i programmatori a realizzare applicati con un ampio numero di thread in modo che le varie unit\u00e0 di calcolo possano elabora il programma in parallelo. Ogni processore Cell contiene al suo interno 9 unit\u00e0 a livello thread indipendenti, il gestore della memoria e delle comunicazioni. L'incremento di prestazione si ottiene esplorando il parallelismo a livello di thread delle applicazioni.\nIl Cell e il processore scelto da Sony come base della PlayStation 3. Un'altra implementazione dell'architettura cellulare \u00e8 il Cyclops64 un supercomputer a parallelismo massivo attualmente in sviluppo presso IBM.\nL'architettura cellulare impone al programmatore un nuovo paradigma di programmazione. Il programmatore per poter sfruttare adeguatamente l'hardware deve conoscere il funzionamento della macchina e molte delle sue caratteristiche interne, questo in contrasto con le attuali filosofie che spingono verso un'astrazione sempre pi\u00f9 spinta del software."}
{"id": "331668", "revid": "842", "url": "https://it.wikipedia.org/wiki?curid=331668", "title": "Multicore", "text": ""}
{"id": "331670", "revid": "121743544", "url": "https://it.wikipedia.org/wiki?curid=331670", "title": "Mathematica", "text": "Mathematica \u00e8 un ambiente di calcolo simbolico e numerico multipiattaforma, ideato da Stephen Wolfram e successivamente sviluppato da un team di matematici e programmatori. Mathematica usa un potente linguaggio di programmazione interpretato, chiamato linguaggio Wolfram.\nWolfram e il suo gruppo iniziarono a lavorare al programma nel 1986 e pubblicarono la prima versione nel 1988. La versione corrente \u00e8 la 12.3, uscita il 20 maggio 2021. Il sistema Mathematica \u00e8 disponibile per le piattaforme Windows, MacOS e Linux.\nIntroduzione.\nIl linguaggio di programmazione di Mathematica - ribattezzato \"Wolfram Language\" - \u00e8 basato sulla riscrittura di espressioni (\"term-rewriting\") e supporta svariati paradigmi di programmazione, tra cui la programmazione funzionale, la programmazione logica, la programmazione basata sul riconoscimento di schemi (\"pattern-matching\") e sulle regole di sostituzione (\"rule-based\"), nonch\u00e9 la pi\u00f9 tradizionale programmazione procedurale. L'approccio procedurale \u00e8 in generale sconsigliato in Mathematica in quanto molto meno efficiente delle alternative funzionali e basate su regole di sostituzione (\"rule-based\"). \nMathematica \u00e8 realizzato principalmente in C e C++, ma gran parte delle numerose librerie fornite con il programma sono scritte nel linguaggio proprietario di Mathematica, che pu\u00f2 essere utilizzato per espandere ulteriormente le funzionalit\u00e0 del sistema. Di norma il nuovo codice viene aggiunto sotto forma di pacchetto (\"package\"), un file di testo in formato ASCII che contiene codice scritto nel linguaggio proprio di Mathematica. I pacchetti hanno estensione .m.\nIn Mathematica, il linguaggio di base viene interpretato da un \"kernel\" che esegue l'elaborazione vera e propria; i risultati vengono quindi comunicati ad una specifica interfaccia tra quelle disponibili. La comunicazione tra il kernel e questi ultimi (o qualsiasi altro client, ad esempio programmi scritti dall'utente) utilizza il protocollo \"MathLink\", spesso attraverso una rete. \u00c8 possibile che vari processi front-end si connettano allo stesso kernel, e che uno stesso front-end sia connesso a kernel differenti.\nDi norma, l'interfaccia utente \u00e8 rappresentata da un documento di testo interattivo, il blocco per gli appunti (\"notebook\"), che \u00e8 in grado di visualizzare ed interpretare la notazione matematica bidimensionale in formato WYSIWYG e incorpora i risultati dell'elaborazione sotto forma di testo, formule, grafici e suoni. I notebook sono file di testo in formato ASCII con estensione .nb (o .ma per le versioni fino alla 2.2) che possono essere passati da una piattaforma all'altra.\nWolfram Research rende gratuitamente disponibile un software, denominato MathReader, che permette di visualizzare i blocchi per gli appunti con la formattazione matematica bidimensionale. Con la versione 6 ne \u00e8 stata introdotta una versione avanzata (Mathematica Player) che \u00e8 in grado di eseguire in tempo reale il codice creato da Mathematica e memorizzato in file con estensione .nbp. Si tratta di dimostrazioni interattive nelle quali l'utente \u00e8 in grado di modificare determinati parametri per mezzo di un'interfaccia grafica realizzata con appositi comandi del linguaggio Mathematica. Il Wolfram Demonstration Project raccoglie un'ampia selezione di dimostrazioni rivolte in particolare alla didattica.\nInterfacce.\nL'interfaccia di default presenta un layout estensivo che si contraddistingue per le capacit\u00e0 grafiche integrate e una rappresentazione pi\u00f9 aderente alla notazione matematica tradizionale (permette ad esempio di scrivere formula_1 invece di x^4+1). \nNella metafora del notebook il testo e i comandi immessi dall'utente, cos\u00ec come i risultati elaborati dal kernel (che comprendono, oltre alle espressioni, anche immagini e suoni) sono rappresentati in una struttura gerarchica di celle. \nCon la versione 3.0 il formato dei notebook ha sub\u00ecto dei cambiamenti per adeguarsi alla filosofia che in Mathematica tutto \u00e8 espressione (l'estensione dei file \"notebook\" \u00e8 passata da .ma a .nb). Un \"notebook\" \u00e8 di fatto un file di testo che riporta l'espressione Notebook[] i cui argomenti sono una gerarchia di celle che rappresentano testo, formule, grafici, suoni, animazioni, e a cui si aggiungono una serie di opzioni che stabiliscono le modalit\u00e0 di visualizzazione e di fruizione dei contenuti. A partire dalla versione 6 anche grafici, animazioni e suoni sono diventati oggetti \"direttamente\" manipolabili dal linguaggio.\nA titolo esemplificativo, quella che segue \u00e8 la rappresentazione interna di un notebook contenente una sezione, una sottosezione, due celle di testo e una formula:\nQuesta scrittura, che \u00e8 contenuta nel file di testo ASCII con suffisso .nb che costituisce il \"notebook\", viene interpretata dall'interfaccia di Mathematica o di Mathreader per produrre una visualizzazione di tipo WYSIWYG il cui contenuto pu\u00f2 essere ulteriormente modificato dall'utente ed eventualmente inviato al kernel per la valutazione.\nTutte le versioni per UNIX/Linux sono dotate anche di un'interfaccia a riga di comando; all'utente viene presentata un'interfaccia in formato puramente testuale, di cui viene dato un esempio qui di seguito:\nLe prime versioni di Mathematica per MS-DOS erano dotate della sola interfaccia a riga di comando.\nSebbene l'interfaccia standard di Mathematica sia il pi\u00f9 diffuso, sono disponibili svariate altre interfacce, come:\nIl paradigma unico di Mathematica.\nRappresentazione interna delle espressioni.\nLa struttura dati fondamentale di Mathematica \u00e8 l\"'espressione\". Ogni singolo elemento del linguaggio, dai tipi di dato alla struttura stessa dei \"notebook\", \u00e8 un'espressione costituita da un'intestazione (\"Head\") e da una sequenza di argomenti racchiusi tra parentesi quadre e separati da virgole. Ad esempio, la scrittura 1+1 viene vista dal kernel come l'espressione\nmentre l'assegnamento alla variabile x (che non richiede di essere dichiarata prima di essere utilizzata) della succitata somma, ossia la scrittura x=1+1, viene rappresentata internamente con\nIl vantaggio di questa rappresentazione \u00e8 che tutto il contenuto di \"notebook\" e \"package\" (che a loro volta non sono altro che espressioni) pu\u00f2 essere rappresentato con semplici file di testo in formato ASCII, condivisibili tra le diverse piattaforme su cui Mathematica \u00e8 implementato.\nLa rappresentazione interna di un'espressione pu\u00f2 essere visualizzata per mezzo dei comandi Fullform e TreeForm.\nL'intestazione di un'espressione pu\u00f2 essere visualizzata per mezzo del comando Head[]:\nLe sue parti interne sono invece accessibili utilizzando la procedura Part[n1,n2...] la cui forma breve \u00e8 rappresentata da n1,n2... Nell'esempio che segue vengono estratte, rispettivamente: l'intestazione, il secondo argomento di Plus, il primo (e unico) argomento della funzione Sin, il secondo addendo del terzo fattore nell'argomento di Sin.\nAtomi.\nMathematica offre anche dei tipi atomici che identificano le diverse tipologie di numero (intero, razionale, reale, complesso) e di simbolo (simbolo del linguaggio, stringa di caratteri). I tipi atomici in Mathematica sono: Integer, Rational, Real, Complex, Symbol e String.\nLa rappresentazione di un atomo differisce in un certo senso da quella delle espressioni tradizionali (i cui dati sono riportati tra le parentesi quadre dell'espressione) in quanto l'intestazione non viene in genere visualizzata, pur essendo restituita dal comando Head. I seguenti comandi applicano la procedura Head a ciascun elemento della lista che segue /@ (la notazione infissa di Map[]):\nValutazione delle espressioni.\nQuando si invia un'espressione al kernel, questi la elabora (o, mutuando il termine anglofono \"Evaluate\", la \"valuta\") immediatamente applicando (nell'ordine) all'intestazione, agli argomenti e all'espressione nel suo complesso una serie di regole di trasformazione specificate dall'utente o predefinite nel linguaggio.\nA differenza di altri prodotti analoghi, quali Maxima e Maple, Mathematica applica ricorsivamente le regole di trasformazione memorizzate fino a quando l'espressione elaborata non subisce ulteriori variazioni (si dice che \u00e8 stato raggiunto un punto fisso), o viene raggiunto un limite di ricorsione predefinito. Perch\u00e9 ci\u00f2 abbia senso \u00e8 opportuna - anche se non imposta - l'assenza di effetti collaterali (\"side effect\"); da questo elemento deriva la somiglianza con la programmazione funzionale.\nLe funzioni ed il codice sono di prima classe, e non opache. Lo \"scoping\" \u00e8 dinamico, ma ci sono anche alcuni costrutti che tentano di simulare lo \"scope\" lessicale.\nLa valutazione trasparente all'utente.\nIl processo di valutazione da parte del kernel \u00e8 in parte trasparente all'utente e questo pu\u00f2 essere fonte di frustrazione per il programmatore novizio. Dato che l'intestazione e gli argomenti vengono valutati per primi, quando l'espressione viene valutata nel suo complesso ha gi\u00e0 sub\u00ecto una parziale trasformazione della sua sintassi. Siccome le regole di riscrittura si basano su sostituzioni sintattiche, e non semantiche, pu\u00f2 capitare che certe regole di sostituzione non trovino pi\u00f9 applicazione sulla forma modificata e pertanto non sortiscano l'effetto desiderato.\nAd esempio, \u00e8 possibile sostituire il simbolo 1 con il simbolo 3 per mezzo della seguente regola di sostituzione\ninternamente rappresentata come:\nTuttavia, se si cerca di effettuare una sostituzione dello stesso simbolo nella scrittura 1+1 si ottiene un risultato diverso dal valore 6 atteso: \nQuesto succede perch\u00e9 ha avuto luogo una valutazione trasparente dell'espressione codice_1 prima che la regola di sostituzione invocata da ReplaceAll potesse essere applicata. Il kernel ha infatti valutato gli argomenti di ReplaceAll prima di chiamare tale funzione. Il risultato \u00e8 stato che ReplaceAll ha avuto la seguente sintassi di chiamata:\ne, non potendo trovare il simbolo 1, non ha sortito alcun effetto.\nLa mancata comprensione del meccanismo di valutazione trasparente \u00e8 una delle principali fonti di errore nella programmazione con Mathematica, testimoniata dai numerosi messaggi in merito sul gruppo di discussione comp.soft-sys.math.mathematica.\nEsempio pratico.\nUn esempio non banale di come la valutazione trasparente dell'intestazione possa portare a risultati in apparente contraddizione con quelli attesi \u00e8 il seguente: uno dei modi per calcolare la derivata simbolica di una funzione in Mathematica \u00e8 tramite la forma postfissa dell'operatore Derivative; se f[x] \u00e8 la funzione della variabile x, allora la derivata \u00e8 data da f'[x]. Questa operazione \u00e8 equivalente alla forma in notazione prefissa Derivative[1][f][x], che consiste di una funzione della variabile x con intestazione Derivative[1][f]. Quando si valuta l'espressione, Mathematica procede a elaborare l'intestazione, calcolando la derivata prima della funzione pura f e poi la valuta in corrispondenza dell'argomento (in questo caso x). Ad esempio, se f \u00e8 la funzione speciale seno integrale si ha\nSe per\u00f2 si vuole calcolare la derivata della funzione SinIntegral[x^2], la seguente valutazione\nfornisce un risultato che non concorda con le regole di derivazione composta di una funzione. Questo perch\u00e9 l'intestazione \u00e8 stata valutata senza tener conto degli argomenti della funzione. Il risultato dell'operazione \u00e8 infatti la derivata funzionale del seno integrale valutata in corrispondenza del valore x^2.\nPer ottenere un risultato in accordo con la regola di derivazione delle funzioni composte \u00e8 necessario utilizzare il comando D[expr,var] in cui si specifica la variabile rispetto alla quale si deriva:\nLa riduzione a forma normale.\nAffinch\u00e9 le regole di sostituzione possano essere applicate con consistenza ed evitando il rischio di una ricorsione infinita, \u00e8 fondamentale che le differenti forme sintattiche con cui un'espressione pu\u00f2 essere rappresentata siano riconducibili in maniera univoca ad un'unica forma che non sia passibile di ulteriori trasformazioni. Questa forma, che altro non \u00e8 che il punto fisso delle trasformazioni applicabili (siano esse predefinite o definite dall'utente) \u00e8 la cosiddetta \"forma normale\". \nLa riduzione in forma normale \u00e8 importante ai fini della programmazione in Mathematica sia quando essa sia dovuta a regole integrate nel sistema, sia quando debba essere implementata nel codice utente.\nAd esempio, \u00e8 chiaro che il polinomio 2x2-5x+1-x2+(3+4)x pu\u00f2 essere rappresentato anche con le seguenti scritture (matematicamente equivalenti)\nx2+2x+1 == 2x+x2+1 == 1+2x+x2\nderivanti dall'applicazione della propriet\u00e0 associativa e commutativa della somma (implementate in Mathematica per mezzo degli attributi 'Flat' e 'Orderless' della funzione Plus). Di default Mathematica ordina automaticamente i polinomi partendo dalle potenze pi\u00f9 basse, onde per cui il polinomio succitato, se valutato, verr\u00e0 automaticamente convertito nella forma 1+2x+x2. \u00c8 quindi necessario tenere presente che le regole di sostituzione aventi per argomento una delle altre forme equivalenti potrebbero non trovare applicazione sulla forma normale che verr\u00e0 loro passata.\n\u00c8 altres\u00ec vero che lo stesso polinomio pu\u00f2 essere rappresentato dalle scritture\n(x+1)(x+1) == (x+1)2\nche non vengono automaticamente elaborate da Mathematica in assenza di comandi specifici. Un ipotetico codice utente deputato a estrarre informazioni dal polinomio (come il coefficiente di x) deve occuparsi di ridurre le diverse rappresentazioni alla medesima forma normale, ad esempio forzandone l'espansione ed eventualmente semplificando ulteriormente il risultato. Una volta raggiunta la forma normale sar\u00e0 possibile applicare le regole per l'estrazione delle informazioni ed ottenere risultati consistenti indipendentemente dalla sintassi usata per passare l'input.\nMeccanismi di controllo della valutazione.\nMathematica offre diversi meccanismi che permettono al programmatore di condizionare il modo in cui un'espressione viene valutata. I principali sono gli attributi associati alle funzioni e i costrutti del tipo Hold ed Evaluate.\nManipolazione delle espressioni.\nUno dei principi guida di Mathematica \u00e8 la struttura unificata presente dietro quasi tutti gli oggetti rappresentabili in Mathematica. Ad esempio se inseriamo l'espressione formula_1, essa verr\u00e0 rappresentata come se fosse stato scritto:\nComunque se il comando FullForm \u00e8 utilizzato in questa espressione:\nQuasi tutti gli oggetti in Mathematica hanno la forma base \"head\"[\"e\"1, \"e\"2, \"...\"] (che pu\u00f2 anche essere visualizzata o inserita in qualche altro stile). Per esempio, la \"head\" dell'esempio precedente \u00e8 Plus, a simboli come \"x\" hanno la forma Symbol[\"x\"]. Anche le liste hanno questa struttura, dove la \"Head\" \u00e8 List.\nQuesto principio permette alle ordinarie espressioni che non hanno nulla a che fare con le liste, di contenere operatori relativi alle liste:\nPu\u00f2 anche avvenire il contrario\u2014Le liste possono essere modificate con gli operatori normali:\nDove la funzione Apply cambia la \"Head\" del suo secondo argomento in quella del primo.\nEsempi.\nIl seguente esempio di codice Mathematica trova il determinante di una matrice 6\u00d76 i cui elementi \"i\", \"j\"-esimi contengono \"ij\" e gli elementi nulli sono sostituiti con 1.\nQuindi il determinante di questa matrice \u00e8 0.\nIl seguente calcolo numerico trova la radice dell'equazione \"e\"\"x\" = \"x\"2 + 2, partendo dal punto \"x\" = -1.\nLa programmazione in Mathematica.\nFlessibilit\u00e0.\nMathematica permette di programmare seguendo differenti paradigmi. Consideriamo un semplice esempio: si desidera ottenere una tabella dei valori di massimo comune divisore(\"x\", \"y\") per 1 \u2264 \"x\" \u2264 5, 1 \u2264 \"y\" \u2264 5.\nL'approccio pi\u00f9 sintetico \u00e8 quello di utilizzare una delle varie funzioni specializzate:\nCi sono almeno altri tre modi di fare la stessa cosa:\nUn approccio in stile APL:\nOuter corrisponde all'operatore prodotto esterno, Range corrisponde all'operatore iota.\nUn approccio iterativo:\nNotare come questa soluzione sia considerevolmente pi\u00f9 lunga delle altre.\nEfficienza.\nLe routine predefinite (\"built-in\") di Mathematica sono scritte per la maggior parte in linguaggio C e come tali sono particolarmente efficienti dal punto di vista dei tempi di esecuzione. Tuttavia, data l'assenza di tipizzazione in Mathematica, ogni procedura invocata in un pacchetto o in un notebook fa capo a pi\u00f9 routine specializzate in linguaggio C, ognuna delle quali gestisce l'esecuzione sulla base dei tipi di dato passati dall'utente. \nPer ogni procedura il kernel deve prima verificare che i dati passati siano validi e successivamente scegliere, tra gli algoritmi per il particolare tipo di dati identificato, quello che meglio si adatta a risolvere il problema. \nTutto questo comporta un \"overhead\" che \u00e8 in genere trascurabile per la singola procedura, ma diventa rilevante quando siano interessate pi\u00f9 procedure in successione o si debbano ripetere i calcoli all'interno di un ciclo.\nI tempi di esecuzione di un programma scritto in Mathematica dipendono pertanto dal compromesso tra l'efficienza delle routine scritte in C e l'overhead dovuto alla mancanza di tipizzazione. Per ridurre i tempi di esecuzione si possono seguire due strade: utilizzare il costrutto Compile[] per istruire il kernel sul tipo di dati che dovranno essere passati alla routine di basso livello, oppure far ricorso a routine di calcolo scritte in un linguaggio compilato (come C o Fortran) che comunichino (in entrambe le direzioni) con Mathematica per mezzo di MathLink.\nI pacchetti.\nIl sistema viene fornito con una nutrita schiera di pacchetti standard che coprono un'ampia gamma di applicazioni matematiche e non. Numerosi altri pacchetti, e relativi \"notebook\", possono essere reperiti (per lo pi\u00f9 gratuitamente) sul Web e in particolare sul sito del Wolfram Information Center.\nInterfacciamento con altre applicazioni.\nLa comunicazione con altre applicazioni avviene attraverso il protocollo \"MathLink\". Esso permette non solo la comunicazione tra il kernel ed le interfacce, ma fornisce anche un'interfaccia generale tra il kernel ed una applicazione arbitraria. Wolfram Research distribuisce gratuitamente un kit di sviluppo per collegare applicazioni scritte in C al kernel di Mathematica attraverso \"MathLink\". Altri due componenti di Mathematica, attraverso \"MathLink\", permettono agli sviluppatori di collegare il kernel ad un programma in Java o un programma .NET: \"J/Link\" e \".NET/Link\".\n\"J/Link\" permette di interfacciare codice Java e programmi in linguaggio Mathematica. Da un lato i programmi Java di utilizzare i comandi di Mathematica per eseguire calcoli; dall'altro viene concesso a Mathematica di caricare classi Java, manipolare oggetti Java ed eseguire chiamate a metodi rendendo possibile, ad esempio, la costruzione di un'interfaccia grafica per un'esecuzione interattiva del codice Mathematica.\nSimilmente, un software .NET pu\u00f2 invocare il kernel per eseguire calcoli e rimandare i risultati indietro, e gli sviluppatori Mathematica possono avere accesso alle funzionalit\u00e0 .NET in maniera semplice.\nAccesso al kernel tramite Web.\nWolfram Research produce anche un programma denominato \"webMathematica\" che consente ad un server Web di interfacciarsi con il kernel di Mathematica. Risulta in questo modo possibile servire agli utenti delle pagine interattive in cui, tramite appositi form gli utenti possono richiede l'elaborazione del kernel per effettuare calcoli o visualizzare grafici.\nAccesso al Web tramite kernel.\nDalla versione 5.1, Mathematica dispone di un package (denominato WebServices.m) che consente di accedere ai servizi messi a disposizione dai siti Web, rendendone disponibili le funzioni come se si trattasse di comandi di Mathematica. WebServices.m supporta il protocollo SOAP ed \u00e8 in grado di rilevare ed installare funzionalit\u00e0 aggiuntive tramite WSDL.\nA partire dalla versione 8, Mathematica permette di interagire con il motore di ricerca Wolfram|Alpha direttamente dall'interfaccia del \"notebook\".\nPro e Contro.\nVantaggi.\nL'interfaccia standard adottata dalle versioni pi\u00f9 recenti di Mathematica (in pratica da tutte quelle attualmente supportate) semplifica drasticamente la stesura di calcoli e la loro documentazione. Il codice viene eseguito cliccandoci sopra e premendo maiusc-invio. \u00c8 anche possibile selezionare diverse celle contenenti il codice (anche in blocchi organizzati secondo una struttura gerarchica) evidenziando le rispettive barre laterali ed eseguire il codice in successione. Il vantaggio di questo approccio \u00e8 che gli utilizzatori possono modificare alcuni parametri del calcolo e rieseguire il codice in pochi secondi. Gli eventuali errori possono essere corretti direttamente all'interno del \"notebook\" ed i calcoli rieseguiti senza dover ridigitare, ricopiare o ricompilare le linee di codice successive. Altri ambienti di calcolo richiedono invece, quando usati in modalit\u00e0 interattiva, di andare a ricercare nello storico i calcoli effettuati, ricopiarli, modificarli e poi eseguirli.\nUn altro dei vantaggi di Mathematica risiede nella sua abilit\u00e0 nel trattare numeri in precisione arbitraria e quantit\u00e0 esatte (come i numeri razionali). Risulta cos\u00ec possibile effettuare calcoli esatti o con una precisione limitata solo dalla disponibilit\u00e0 di risorse della macchina hardware.\nMathematica offre inoltre funzioni altamente generalizzate per ambito di applicabilit\u00e0 e numero di dimensioni dei dati, delegando ad algoritmi interni la scelta delle procedure ottimizzate per il particolare tipo di dato passato. Ad esempio l'operazione di convoluzione pu\u00f2 essere applicata a liste monodimensionali o multidimensionali di valori numerici o variabili simboliche, mentre la procedura Fourier per il calcolo della FFT presenta la medesima sintassi per i casi mono e multidimensionale. Viene in questo modo semplificata la modifica del codice a problemi pi\u00f9 generali.\nAnche il numero di funzioni disponibili \u00e8 elevato e permette di scrivere programmi compatti e al contempo ottimizzati grazie ad algoritmi interni spesso allo stato dell'arte.\nCritiche.\nA differenza di altri ambienti di calcolo simbolico, che sono open source e possono venire liberamente utilizzati, copiati e, all'occorrenza, modificati, Mathematica \u00e8 un software proprietario che prevede limitazioni riguardo all'uso, la copia e la modifica.\nI dati manipolati da Mathematica sono principalmente liste annidate, la cui esatta struttura \u00e8 di difficile discernimento quando il numero di dimensioni cresce.\nLa natura prevalentemente funzionale della programmazione in Mathematica rende difficoltosa la ricerca di errori nel codice (debugging). I messaggi di errore non puntano direttamente all'istanza della funzione che li ha causati e non vengono forniti numeri di riga o altre funzioni che permettano di risalire al punto del codice in cui l'errore si \u00e8 verificato. Le funzionalit\u00e0 offerte di default da Mathematica (in particolare il costrutto Trace e le sue varianti) restituiscono una mole di informazioni tale da essere di difficile interpretazione ai programmatori meno esperti. Esistono pacchetti gratuiti che estendono le funzionalit\u00e0 di Trace manipolando i risultati prodotti per isolare i comportamenti anomali del codice e risalire alla fonte del problema, ma non essendo inclusi nella versione standard di Mathematica non ne \u00e8 garantito il supporto (o il funzionamento) nelle versioni successive.\nWolfram Research produce un ambiente di sviluppo da acquistare separatamente, denominato Wolfram WorkBench, che \u00e8 basato su Eclipse e offre funzionalit\u00e0 per il lavoro di gruppo, il controllo delle versioni e il debugging avanzato (incluso gratuitamente nella manutenzione Premier Service).\nIl costo di una singola licenza standard di Mathematica 8 per l'utente professionale che non possa trarre vantaggio dagli sconti riservati a studenti, insegnanti, istituti governativi ed educativi \u00e8 di 3185 euro per le piattaforme Windows/Macintosh/Linux. Il costo comprende la licenza perpetua e un anno di manutenzione Premier Service (seconda licenza per il laptop, aggiornamenti e supporto). L'utente non professionale pu\u00f2 acquistare la licenza Home Edition offerta a un prezzo sensibilmente ridotto\nUna critica che viene mossa ai forum presenti sul sito di Wolfram Research e al gruppo di discussione pubblico comp.soft-sys.math.mathematica \u00e8 che si tratta di gruppi moderati in cui la comunicazione viene rallentata dall'esigenza di moderazione. Una delle regole per postare sul gruppo di discussione pubblico, inoltre, prevede che non sia possibile citare altri sistemi di calcolo numerico o simbolico e questo viene percepito da alcuni come un ostacolo alla libert\u00e0 di discutere di certi aspetti del linguaggio che sono realizzati meglio o peggio in altri software.\nMathematica sul Web.\nMathWorld \u00e8 un'enciclopedia matematica in continua crescita e realizzata con la tecnologia di Mathematica. Moltissimi argomenti offrono un \"notebook\" da scaricare contenente le formule o i grafici pi\u00f9 importanti.\nThe Wolfram Functions Site \u00e8 un sito che riporta la pi\u00f9 vasta collezione di formule e grafici relativi alle pi\u00f9 disparate funzioni matematiche. \u00c8 possibile scaricare i formulari e le applicazioni in formato \"notebook\".\nWolfram Demonstration Project raccoglie un'ampia gamma di dimostrazioni realizzate con Mathematica 6 e fruibili per mezzo del programma gratuito Mathematica Player.\nThe Wolfram Integrator (precedentemente noto come 'The Mathematica Integrator') \u00e8 un sito web in cui la tecnologia di Mathematica viene messa a disposizione dei navigatori che vogliano calcolare integrali in forma simbolica. Si immette la funzione da integrare con la notazione di Mathematica e la si sottopone a un kernel remoto per la valutazione.\nSulla Online Encyclopedia of Integer Sequences, Mathematica e Maple sono i due Computer Algebra System pi\u00f9 usati per i quali sono forniti comandi per calcolare sequenze.\nLiveGraphics3D \u00e8 un'applet scritta in Java 1.1 che permette di inserire grafici interattivi all'interno di una pagina Web. I grafici, rappresentati con la sintassi di Mathematica, sono interpretati dall'applet Java e visualizzati in una finestra interattiva sulla pagina Web. L'utente pu\u00f2 cos\u00ec ruotare a piacere le figure nello spazio 3D, attivare o fermare animazioni, e addirittura modificare determinati parametri della rappresentazione, spostando elementi predefiniti. L'applet non richiede la presenza di Mathematica sul sistema che produce o legge le pagine e pu\u00f2 essere utilizzata gratuitamente per scopi personali (l'uso commerciale richiede invece una licenza da parte di Wolfram Research Inc.).\nVersioni.\nSono state pubblicate le seguenti versioni:"}
{"id": "331672", "revid": "2112253", "url": "https://it.wikipedia.org/wiki?curid=331672", "title": "Falco biarmicus", "text": "Il lanario (\"Falco biarmicus\", Temminck 1825) vive in Africa, nella penisola arabica, in Asia minore, in Italia e nei Balcani. Non si trova in Europa centrale. Il nome deriva dalla classificazione precedente \"Falco lanarius\". Il termine attuale si riferisce al fatto di avere un rostro aggiuntivo posto sotto il becco chiamato \"dente\" e presente in tutti i rapaci e in alcuni passeriformi come le averle (doppia arma, \"bi-armicus\").\nMorfologia.\nSi distingue dal falco pellegrino (\"Falco peregrinus\") per la figura pi\u00f9 esile e la coda pi\u00f9 minuta, come anche nella frequenza pi\u00f9 bassa di colpi d'ala. I maschi hanno una larghezza alare di 1 metro, le femmine di 110\u00a0cm. Il lanario pu\u00f2 raggiungere in picchiata la velocit\u00e0 di 300\u00a0km/h, circa quanto il falco pellegrino.\nMisure.\nSi tratta di un falco di taglia media, lungo 38\u201349\u00a0cm con coda di 12\u201315\u00a0cm ed apertura alare di 90\u2013115\u00a0cm. La sottospecie europea \u00e8 pi\u00f9 grande rispetto a quelle nordafricane. In generale, il Lanario \u00e8 pi\u00f9 snello sia del Falco Pellegrino (\"Falco peregrinus\") che del Sacro (\"Falco cherrug\"). \u00c8 un falco piuttosto slanciato con corpo e coda allungati e lunghe ali dalla punta arrotondata. Ha un volo meno potente del Pellegrino, ma ugualmente elegante. \nI sessi sono notevolmente simili ma le femmine sono di un 15% pi\u00f9 grandi rispetto ai maschi (\u2642\u2642 500\u00a0\u2013 600 \u00a0g; \u2640\u2640 700-900 \u00a0g). Il piumaggio dell'adulto \u00e8 in certa misura variabile, ma sempre con testa e nuca rossicce o color camoscio, in contrasto con un tipico mantello scuro. Le femmine sembrano pi\u00f9 scure dei maschi e non esistono variazioni stagionali del colore. Il piumaggio giovanile e del secondo inverno sono ben distinti. Le punte delle ali sono pi\u00f9 corte della punta della coda quando l'uccello \u00e8 posato e rendono questo particolare un importante caratteristica identificativa sul campo.\nPiumaggio.\nLe parti superiori del corpo sono di colore grigio cenere, pi\u00f9 scure sul mantello, pi\u00f9 chiare sul groppone e sulla coda. La parte pi\u00f9 alta della coda presenta barre scure e punte bianche mentre la parte superiore delle primarie \u00e8 notevolmente scura. La testa nelle femmine \u00e8 grigio scura, nei maschi \u00e8 color camoscio mentre la nuca \u00e8 di colore rossastro pallido, delineata da fronte e contorno degli occhi grigio scuro. I baffi sono pi\u00f9 sottili di quelli del Pellegrino e la gola e le gote biancastre. La parte inferiore del corpo \u00e8 pallida, color crema con fasce sui fianchi e macchie sul ventre. La parte inferiore delle ali prevalentemente chiara con le parti non visibili pi\u00f9 bianche rispetto alle primarie che sono barrate. Le punte sono pi\u00f9 scure nelle primarie pi\u00f9 esterne. L'adulto si distingue chiaramente dal Pellegrino per la struttura differente (ali strette con punte arrotondate e coda pi\u00f9 lunga) testa pallida e parte inferiore del corpo pi\u00f9 pallida. Il Lanario \u00e8 meno abile nel volo del Falco Pellegrino (\"Falco peregrinus\"), ma \u00e8 in grado di utilizzare le correnti ascensionali in modo migliore. \u00c8 capace di volare a lungo su distanze molto grandi, ma \u00e8 dotato di accelerazioni meno rapide del Pellegrino.\nIn tutte le sottospecie i sub-adulti sono marrone pi\u00f9 scuro degli adulti nella parte superiore del corpo, color camoscio con ampie ed intense strie marrone scuro nella parte inferiore. Il capo \u00e8 marrone scuro o pallido fino a presentarsi del tutto bianco sia in \"Falco biarmicus erlangeri\" che in \"Falco biarmicus feldeggii\". La parte pi\u00f9 alta delle ali e la parte superiore delle primarie si presentano uniformemente marrone scuro. La parte inferiore delle ali sorprendentemente scura e delle macchie ovali sulla coda possono creare confusione col Sacro. In volo non sono osservabili le striature scure sulla pancia dell'uccello. I giovani, pur essendo simili al Sacro in colore e striature, sono pi\u00f9 piccoli e leggeri con una marcatura sulla parte anteriore della testa e contrasto tra la parte superiore fortemente striata e la pancia debolmente striata (Clark, 1999). Pu\u00f2 esservi una certa somiglianza nelle dimensioni, nella silhouette e nell'aspetto della parte inferiore delle ali con i giovani del Falco della regina (\"Falco eleonorae\"). Significative differenze sono date dalla presenza di striature sulla parte superiore del corpo che rapidamente si esauriscono sulla pancia e sulla pallida testa del giovane di Lanario.\nHabitat.\nIl lanario predilige gli spazi aperti come anche le pietraie o le zone semi desertiche contigue a rilievi caratterizzati da ripidi calanchi. Nei massicci rocciosi alti si trovano i luoghi di cova del falco. Pi\u00f9 raramente vivono su rocce costiere.\nI partner di una coppia di lanari cacciano soprattutto nel periodo di crescita dei piccoli in compagnie di caccia. Insieme adocchiano le prede e cercano di cacciare a turno. Si nutre principalmente di uccelli come la taccola (\"Coloeus monedula\"), il piccione selvatico (Columba livia) ed altre specie che condividono il suo habitat. Soprattutto nei territori desertici poveri di cibo vengono predati a terra micro mammiferi, piccoli rettili e insetti.\nOccupa le parti pi\u00f9 aride della steppa mediterranea inoltrandosi anche in pieno deserto. Nell'habitat mediterraneo \u00e8 legato alle formazioni rocciose a strapiombo e si ciba principalmente di uccelli ed anche di roditori. Gli ambienti in cui si ritrova pi\u00f9 frequentemente sono i pascoli, i campi incolti e le coltivazioni di cereali interrotti da querceti, macchie di olivi e fichi d'India. Nel Caucaso orientale gli habitat principali sono costituiti da aree aperte semidesertiche, alternate a basse dirupi rocciosi fino a 1900 metri sul livello del mare. Si trova in zone di montagna semi-aride, wadis, canyon e terreni boscosi pre-steppici cibandosi principalmente di roditori e uccelli. Negli habitat costituiti da aperti deserti sabbiosi, con scarse piogge, piccoli affioramenti rocciosi ed altre strutture vengono usati come siti dove accoppiarsi o tenere i posatoi. Le aree di nidificazione nelle zone di montagna del Negev hanno circa 250-300 giorni asciutti per anno. Rettili ed uccelli migratori trans-sahariani rappresenterebbero una vasta risorsa di cibo e il nido \u00e8 posto direttamente sul suolo. Gli ambienti urbani sono stati colonizzati pi\u00f9 frequentemente in Sudafrica ma sono confinati alle aree rurali con piccoli villaggi nel nord Africa e in Medio Oriente. Abitualmente vengono utilizzate rovine storiche come siti di nidificazione (Tunisia, Egitto e Sudan) mentre poche coppie vivono relativamente vicine alle aree urbane in Sicilia. In Sicilia i maschi impiegano notevole quantit\u00e0 di tempo per la caccia nelle aree cespugliose ( &gt; 2m) con alta disponibilit\u00e0 di prede. Tuttavia molto tempo viene impegnato a volare sulle steppe cerealicole probabilmente alla ricerca di prede alternative agli uccelli.\nPopolazione e distribuzione.\nLa sottospecie \"Falco biarmicus biarmicus\" \u00e8 distribuita nell'Africa australe, la \"Falco biarmicus abyssinicus\" nell'Africa Occidentale, Orientale e nello Yemen, la sottospecie \"Falco biarmicus tanypterus\" vive in tutto il Medio Oriente, la \"Falco biarmicus erlangeri\" nell'Africa settentrionale ed infine la sottospecie \"Falco biarmicus feldeggii\" occupa l'Italia, la penisola balcanica, la Grecia e la Turchia. Il Lanario \u00e8 attualmente specie rara e minacciata, contando nel territorio europeo all'incirca 250 coppie. La popolazione italiana non \u00e8 uniformemente distribuita e conta circa 160-170 coppie nidificanti con una densit\u00e0 alquanto variabile tra le varie regioni. La presenza del Lanario \u00e8 stata segnalata in date storiche, soprattutto nelle regioni meridionali e, pare, con una densit\u00e0 superiore a quella odierna. Attualmente la popolazione \u00e8 molto stabile e piuttosto fedele ai siti di nidificazione. In Sardegna dove non nidifica, \u00e8 stato osservato nei periodi al di fuori di quello riproduttivo. L'Emilia-Romagna rappresenta il limite nord di nidificazione, anche se esso \u00e8 stato osservato ripetutamente ancora pi\u00f9 a nord. Piccole o medie popolazioni vivono nel sud della Toscana, nel sud dell'Umbria, nell'Abruzzo occidentale, nel nord del Lazio e nelle Marche settentrionali. Molto probabilmente una piccola popolazione \u00e8 presente anche in Campania, dove il Lanario \u00e8 stato avvistato nel Parco del Cilento e nelle riserve naturali di Monte Cervati, dei Monti Alburni e nelle Gole del Calore. In Calabria, vi sarebbero 4-5 coppie, mentre una nuova, sarebbe stata scoperta nel 2016 sulla Sila. Puglia e Basilicata ospitano una buona popolazione, tuttavia la pi\u00f9 consistente popolazione (80-100 coppie cfr Di Vittorio 2007) vive in Sicilia. Nella penisola Balcanica esiste, non ancora confermata, una piccola popolazione in Albania ed occupa le regioni montuose del sud-est della Serbia (3-5 coppie) e quelle costiere della Macedonia, della Croazia (10-20 coppie) e della Bosnia ed Erzegovina. Distribuito principalmente nella Grecia centrale e settentrionale ed occasionalmente nelle isole del Dodecanneso (36-55 coppie). In Bulgaria lo status \u00e8 incerto, forse pochissime coppie nel nord-ovest (10 coppie). In Turchia le conoscenze sulla popolazione sono ancora scarse e frammentarie. \u00c8 stato avvistato in tutte le parti del paese nella stagione degli accoppiamenti (occasionalmente nel Mar Nero e nella Tracia) (100-150 coppie). Nidificante con circa 5 coppie anche in tre distinte aree del Caucaso: centrale (sud Georgia, Azerbaigian occidentale), orientale (Azerbaigian orientale) e meridionale (sud Armenia).\nRiproduzione.\nDa marzo depone 3-4 uova in anfratti rocciosi di un declivio ripido. Nel giro di 32-35 giorni le uova vengono covate dalla femmina mentre il maschio procura il cibo. I partner di una coppia restano insieme per tutto l'anno e non lasciano mai il loro territorio. I piccoli stanno con i genitori finch\u00e9 non si accoppiano e non hanno trovato ad un certo punto un proprio territorio.\nConservazione.\nCome altre specie di falchi, il Lanario ha subito negli anni cinquanta e sessanta il fenomeno del bracconaggio. Comunemente classificato \u201ca rischio\u201d \u00e8 inserito nella categoria SPEC 3 ed elencato anche nell'appendice II del CITES. Il Lanario si pu\u00f2 considerare a rischio di estinzione presso le popolazioni in cui \u00e8 comune la pratica del furto delle uova e dei pulcini: Tunisia, Italia, Israele, Turchia e Grecia. In Sicilia negli anni '50 e '60 venne rubato un numero considerevole di individui (23 giovani solo nel 1967). Nell'Appennino emiliano gli individui sopravvissuti allo sterminio vennero successivamente catturati. Questo potrebbe avere avuto una ripercussione significativa sulle piccole popolazioni, con 3 fallimenti su 20 coppie riportati in Italia centrale. Accidentalmente \u00e8 ucciso da armi da fuoco: 8 individui nel periodo 1950-70 negli Appennino, 4 (1985-8) nelle Marche; 10 (40% individui giovani) negli anni 1981-4 e 5 giovani in Sicilia (1995-8). Nel biennio 2003 - 2004 \u00e8 stato prodotto il Piano d'Azione Nazionale per il Lanario dall'Istituto Nazionale per la Fauna Selvatica (INFS) su richiesta del Ministero dell'Ambiente e della Tutela del Territorio. La conservazione della popolazione centroitaliana di Lanario \u00e8 l'obiettivo del progetto europeo LIFE LANNER, che si prefigge di recuperare l'habitat ideale per la specie, rilasciare esemplari in natura monitorandone gli spostamenti via GPS, nonch\u00e9 aggiornare il Piano d'Azione Nazionale per il Lanario. \nClassificazione.\nSottospecie:"}
{"id": "331673", "revid": "38120", "url": "https://it.wikipedia.org/wiki?curid=331673", "title": "Tommy Monaghan", "text": ""}
{"id": "331674", "revid": "436907", "url": "https://it.wikipedia.org/wiki?curid=331674", "title": "Mike Mangini", "text": "Mangini \u00e8 noto per la sua velocit\u00e0: ha per esempio vinto cinque volte il titolo di WFD World's Fastest Drummer Extreme Sport Drumming. Ha inoltre militato in numerosi gruppi musicali, tra cui Annihilator, Extreme, Steve Vai, Tribe of Judah e anche con il cantante dei Dream Theater, James LaBrie.\nBiografia.\nPrimi anni.\nInizi\u00f2 a suonare la batteria a soli 5 anni, facendo pratica dalle sei alle dieci ore al giorno, tanto che a nove anni era gi\u00e0 in grado di imitare le performance di Buddy Rich. Alle superiori cominci\u00f2 a suonare in alcune band locali e partecip\u00f2 a numerose competizioni, alcune delle quali molto prestigiose.\nUna volta diplomato, nel 1981, Mangini scelse di accantonare i suoi studi di musica per conseguire una laurea in informatica al Bentley College. Una volta laureato, cominci\u00f2 a lavorare per il programma software della Difesa (in particolare nel programma per il Missile Patriot). Nello stesso momento era impegnato in un altro progetto che riguardava il rapporto tra il cervello umano e il corpo. Queste due esperienze aiutarono molto Mike a sviluppare la sua conoscenza del ritmo.\nNel 1987 Mike Mangini consegu\u00ec le sue prime esibizioni di alto livello, suonando la batteria per la Rick Berlin Band di Boston, dove ebbe occasione di lavorare con il bassista Phillip Bynoe (che in seguito collabor\u00f2 ancora con Mike nel progetto di Steve Perry dei Journey e soprattutto nella band di Steve Vai). In questo periodo cominci\u00f2 inoltre a dare lezioni private di batteria a Boston.\nCarriera.\nNel 1991 Mangini collabor\u00f2 con la band thrash metal Annihilator, registrando alcune tracce per l'album in studio \"Set the World on Fire\", seguendo la suddetta band anche nel tour di supporto al disco fino al 1994. In quell'anno fu proposto a Mangini di entrare a far parte degli Extreme come rimpiazzo del batterista originale Paul Geary, accettando, anche in virt\u00f9 del fatto che aveva un rapporto di amicizia con il virtuoso chitarrista Nuno Bettencourt fin dagli anni ottanta. Con gli Extreme, Mike registr\u00f2 molte tracce per il loro album del 1995 \"Waiting for the Punchline\". Nello stesso periodo fece un'apparizione al \"David Letterman Show\".\nDopo lo scioglimento degli Extreme nel 1996, Mangini venne a sapere tramite Jeff Campitelli (batterista di Joe Satriani) che il chitarrista Steve Vai dava audizioni per un nuovo batterista. Mike partecip\u00f2 ed ebbe successo, trasferendosi poi a Los Angeles. Dalla fine del 1996 ai primi del 2000, Mangini milit\u00f2 in pianta stabile nella formazione live di Steve Vai, insieme al bassista Phillip Bynoe e ai chitarristi Mike Keneally e (dal 2000) Dave Weiner. Partecip\u00f2 anche alle sessioni degli album Fire Garden e The Ultra Zone di Vai.\nDopo l'iniziale sospensione del tour per Ultrazone nel 2000, Mangini torn\u00f2 a vivere a Boston dove prese ad insegnare al Berklee College. In questo periodo comincia a lavorare con l'ex frontman degli Extreme Gary Cherone e il bassista Pat Badger nella band \"Tribe of Judah\", che per\u00f2 ha vita breve. Continu\u00f2 a collaborare anche con Terry Bozzio (fondatore della band new wave \"Missing Persons\") e in altri dischi. Tra questi, un tributo ai Rush (intitolato \"Subdivisions\") e un altro album in studio degli Annihilator. Registr\u00f2 delle tracce anche con gli artisti Sal di Fusco e Chris Emerson. Nel 2007 Mike collabora di nuovo con la band di Jeff Waters, gli Annihilator.\nNel 2005 ha accettato un posto a tempo pieno come insegnante al Berklee College of Music ed \u00e8 attualmente uno dei membri di spicco del dipartimento percussioni della scuola.\nMangini ha scritto due libri sulla tecnica nell'uso della batteria. Questi libri intitolati \"Rhythm Knowledge\" (cio\u00e8 \"Conoscenza del ritmo\"), spiegano dei facili metodi per imparare e semplificare complessi poliritmi e partiture.\nDream Theater.\nNei primi mesi del 2011 ha partecipato, insieme ad altri 6 tra i maggiori batteristi del mondo, all'audizione indetta dai Dream Theater per trovare un sostituto a Mike Portnoy, il quale aveva abbandonato il gruppo l'8 settembre 2010. Il 29 aprile 2011 i Dream Theater rivelano di aver scelto lui come sostituto di Mike Portnoy.\nCon i Dream Theater, Mangini ha pubblicato cinque album in studio, il cui pi\u00f9 recent, \"A View from the Top of the World\", \u00e8 uscito nel 2021.\nRiconoscimenti.\nMike Mangini attualmente detiene due dei quattro record \"World Fastest Drummer\":\nFino al 12 luglio 2013 deteneva anche un altro dei quattro record, ovvero quello del batterista con le mani pi\u00f9 veloci, con 1203 colpi singoli in un minuto, premio attualmente detenuto da Tom Grosset con 1208 colpi."}
{"id": "331675", "revid": "1610933", "url": "https://it.wikipedia.org/wiki?curid=331675", "title": "Narvalo", "text": ""}
{"id": "331676", "revid": "287204", "url": "https://it.wikipedia.org/wiki?curid=331676", "title": "Chiesa cattolica in Arabia Saudita", "text": "La Chiesa cattolica in Arabia Saudita \u00e8 parte dell'universale Chiesa cattolica, in comunione con il vescovo di Roma, il papa.\nStoria.\nIl cristianesimo si diffuse nell'attuale Arabia Saudita a partire dal IV secolo. Nel VI secolo si diffuse pi\u00f9 massicciamente nella regione del Golfo, nelle zone costiere dello Yemen e nell'oasi di Najr\u0101n, nel sud. La predicazione fu opera di missionari persiani dell'impero sassanide e di missionari siriaci monofisiti, che non accettavano il concilio di Calcedonia, sulle due nature (divina e umana) di Ges\u00f9 Cristo. Due vescovi, consacrati nel 485 e nel 519, apparterrebbero alla comunit\u00e0 siriaca, forse proveniente dall'odierno Iraq.\nDurante il regno del sovrano himyarita Dh\u016b Nuw\u0101s, che impose per motivi economici una forzata giudaizzazione, inizi\u00f2 una persecuzione dei cristiani, che provoc\u00f2 la morte dei \"martiri \"omeriti\"\" (ossia \"martiri \"himyariti\"), ovvero i 20.000 caduti cristiani che rifiutarono la conversione forzata.\nCon l'affermarsi dell'islam il cristianesimo rimase soltanto a Najr\u0101n, che fu riconosciuta meritevole di \"protezione\" (\"dhimma\") in cambio di un tributo. Fu consentito ai cristiani praticare liberamente il proprio culto e, malgrado un decreto d'espulsione del secondo califfo, \u02bfOmar bin al-Khatt\u0101b, che port\u00f2 la maggioranza di loro a insediarsi presso l'irachena Kufa, una discreta presenza cristiana nell'oasi \u00e8 attestata fino al X secolo, quando la citt\u00e0 eleggeva ancora un suo proprio vescovo.\nDopo il X secolo non si hanno pi\u00f9 attestazioni di cristiani locali in Arabia Saudita.\nSituazione.\nNel Paese esiste una consistente comunit\u00e0 cattolica, formata esclusivamente da lavoratori immigrati: in prevalenza cattolici filippini (circa 1,4 milioni, cio\u00e8 l'85% cattolici secondo stime del 2010) e cattolici indiani (di cui non si conosce con esattezza il numero). Nel complesso, i cattolici costituiscono circa il 7% della popolazione saudita.\nIn Arabia Saudita non esiste una giurisdizione territoriale della Chiesa cattolica: il territorio del Paese \u00e8 compreso nel vicariato apostolico dell'Arabia settentrionale, con sede ad Awali, in Bahrain.\nLegislazione in materia di religione.\nIn Arabia Saudita i culti non musulmani sono proibiti per legge. Convertire dall'islam a un'altra religione o rinunciare all'islam \u00e8 considerato apostasia ed \u00e8 un reato capitale, che pu\u00f2 essere punito anche con la pena di morte. Nel Paese \u00e8 punita con la pena capitale anche la diffamazione dell'islam (reato di blasfemia).\nDi conseguenza, \u00e8 vietata qualsiasi manifestazione pubblica della fede cristiana; la polizia religiosa saudita (Mu\u1e6dawwi\u02bfa) ha il compito di reprimere le celebrazioni clandestine. Ai sacerdoti cattolici \u00e8 negato l'ingresso nel Paese.\nRapporti tra Santa Sede e Arabia Saudita.\nArabia Saudita e Santa Sede non intrattengono relazioni diplomatiche. Il rappresentante pontificio presso i cristiani locali \u00e8 il delegato apostolico nella Penisola Arabica, che risiede in Kuwait.\nUn momento storico si \u00e8 avuto il 6 novembre 2007, quando papa Benedetto XVI ha ricevuto in udienza in Vaticano re Abdallah."}
{"id": "331683", "revid": "767487", "url": "https://it.wikipedia.org/wiki?curid=331683", "title": "!!!", "text": "I !!! (pronunciato Chk Chk Chk) sono un gruppo musicale formatosi nel 1996 a Sacramento, California. I membri del gruppo provengono da altre band locali, come The Yah Mos, Black Liquorice e Popesmashers. La band ha sede anche a New York e a Portland.\nStoria del gruppo.\nDopo una tourn\u00e9e di successo svolto insieme, alcuni membri dei Black Liquorice e dei Popesmashers si unirono per formare appunto i !!!: il nome si ispira al sottotitolo del film \"Ma che siamo tutti matti?\" in cui gli schiocchi tipici delle lingue khoisan (linguaggio dei boscimani) si trascrivono come !!!. Tuttavia, come spiega la band stessa, \u00ab!!! si pronuncia ripetendo tre volte qualsiasi monosillabo: Chk Chk Chk \u00e8 la forma pi\u00f9 comune, ma possono andare altrettanto bene Pow Pow Pow, Bam Bam Bam, Uh Uh Uh e cos\u00ec via a piacere\u00bb.\nIl loro album di debutto \u00e8 uscito nel 2001 con il titolo \"!!!\", per l'etichetta Gold Standard Laboratories. Il secondo album \u00e8 stato \"Louden Up Now\", prodotto negli Stati Uniti dalla Touch and Go Records e in Europa dalla Warp Records nel giugno 2004. Nel 2005 gli !!! hanno pubblicato un nuovo extended play, cover di \"Take Ecstasy With Me\" (The Magnetic Fields) e di \"Get up\" (Nate Dogg).\nSu invito di John Frusciante, che li ha visti durante un concerto a Los Angeles, hanno supportato il tour dei Red Hot Chili Peppers nel Regno Unito nel 2006.\nNel 2007 hanno pubblicato il loro terzo album, \"Myth Takes\", mentre tre anni dopo \u00e8 uscito il quarto album, \"Strange Weather, Isn't It?\"\nFormazione.\nEx componenti.\nIl gruppo inoltre divide l'appartenenza con il simile gruppo Out Hud (incluso lo stesso Tyler Pope che \u00e8 anche nei LCD Soundsystem), che suona musica strumentale pi\u00f9 sperimentale."}
{"id": "331692", "revid": "339392", "url": "https://it.wikipedia.org/wiki?curid=331692", "title": "Sbarco Alleato in Sicilia", "text": ""}
{"id": "331693", "revid": "339392", "url": "https://it.wikipedia.org/wiki?curid=331693", "title": "Sbarco degli Alleati in Sicilia", "text": ""}
{"id": "331694", "revid": "125204357", "url": "https://it.wikipedia.org/wiki?curid=331694", "title": "Quod non mortalia pectora coges, auri sacra fames", "text": "La locuzione latina Quid non mortalia pectora cogis, | Auri sacra fames, \u00e8 un verso di \nVirgilio (Eneide, 3. 56-57), ripreso da Seneca nella forma Quid non mortalia pectora cogis, auri sacra fames, che significa \"a cosa non spingi i petti mortali, miserabile cupidigia dell'oro\".\nIl testo virgiliano si riferisce all'uccisione di Polidoro, figlio di Priamo ed Ecuba, da parte di Polimestore, re dei Traci cui i genitori lo avevano affidato, il quale intendeva impossessarsi del tesoro di Priamo che il giovane portava con s\u00e9. Ecuba si sarebbe poi crudamente vendicata, attirando Polimestore, uccidendone i due figli ed accecandolo (il verso apre quindi allo sviluppo della tragedia di Ecuba, tema di molte opere di varie epoche, fra le quali resta notevole l\"'Ecuba\" di Euripide).\nIl verso, che accosta il carattere ferale della vita all'empia e smodata cupidigia, gioca sul significato di \"sacra\", che malgrado l'assonanza con l'accezione pi\u00f9 diffusa, vuol anche dire \"esecrabile\". Servio us\u00f2 infatti proprio questa locuzione per spiegare l'ambivalenza del lemma, di origine greca, nei suoi due sensi di \"orrido\" e di \"puro\"."}
{"id": "331695", "revid": "110157", "url": "https://it.wikipedia.org/wiki?curid=331695", "title": "Piruvato chinasi", "text": "La piruvato chinasi (PK) \u00e8 un enzima, appartenente alla categoria delle transferasi, che catalizza la seguente reazione:\n\"ADP + fosfoenolpiruvato &lt;=&gt; ATP + piruvato\"\nLa PK, che \u00e8 coinvolta nella glicolisi, catalizza la reazione di trasferimento di un gruppo fosfato dal fosfoenolpiruvato, o PEP, all'ADP, fruttando una molecola di piruvato. Questo processo richiede uno ione magnesio e uno ione potassio, che permettono la formazione una molecola di ATP dall'ADP, stabilizzando i gruppi fosfato.\nIl fosfoenolpiruvato \u00e8 un composto ad alto potenziale di trasferimento del gruppo fosfato.\nL'energia libera di idrolisi di questo composto \u00e8 pi\u00f9 negativa di quella dell'ATP (-61,9 kJmol rispetto a -30,5 kJmol, o -14,8 kcal mol\u22121 rispetto a -7,3kcal mol\u22121).\nLa reazione che avviene in questa tappa pu\u00f2 essere considerata la somma dell'idrolisi del PEP e delle fosforilazione dell'ADP. Questa reazione \u00e8 un altro tipo di esempio di fosforilazione a livello del substrato.\nLa reazione netta \u00e8\nPer ogni mole di glucosio sono prodotte 2 moli di piruvato, per ogni mole del materiale di partenza \u00e8 liberata una quantit\u00e0 doppia di energia.\nInoltre la piruvato \u00e8 un enzima allosterico che consiste in quattro subunit\u00e0, e due diversi tipi di catene (M e L).\nLa piruvato chinasi \u00e8 inibita dall'ATP, ovvero quando la cellula ha una elevata concentrazione di ATP, la conversione del fosfoenolpiruvato a piruvato \u00e8 rallentata, in quanto la cellula non ha un elevato fabbisogno di energia.\nControllo della piruvato chinasi.\nLa tappa finale della glicolisi \u00e8 anch'essa un punto di controllo importante del metabolismo del glucosio.\nLa piruvato chinasi \u00e8 influenzata allostericamente da due composti, sia dall'ATP che dall'alanina. L'ATP ha senso, perch\u00e9 non ci sarebbe motivo di sacrificare il glucosio per ottenere pi\u00f9 energia se c'\u00e8 gi\u00e0 abbondanza di ATP.\nL'alanina invece \u00e8 la versione amminica del piruvato. In altre parole \u00e8 legata al piruvato da una reazione, catalizzata da un enzima chiamato transaminasi. Quindi un livello elevato di alanina indica che \u00e8 gi\u00e0 presente una concentrazione elevata di piruvato, per cui l'enzima responsabile della sintesi del piruvato pu\u00f2 essere spento.\nIl fruttosio 1,6-bisfosfato attiva allostericamente la PK.\nLa piruvato chinasi si trova sotto forma di isoenzimi, con tre tipi di subunit\u00e0, M, L ed A. La subunit\u00e0 M predomina nel muscolo, la L nel fegato e la A in altri tessuti.\nLivelli bassi di glucosio nel sangue indurrano il rilascio del glucagone dal pancreas (grazie a un'attivazione ormonale), che porter\u00e0 a una fosforilazione della proteina chinasi cAMP dipendente. La proteina chinasi catalizza la fosforilazione della PK, rendendola meno attiva.\nIn questo modo quando i livelli di glucosio sono bassi e si attiva la gluconeogenesi epatica il PEP prodotto dall'ossalacetato, sottratto al ciclo di Krebs, non viene convertito in piruvato e procede nella via della gluconeogenesi."}
{"id": "331697", "revid": "438678", "url": "https://it.wikipedia.org/wiki?curid=331697", "title": "Parallelismo a livello di thread", "text": "Il Parallelismo a livello di thread \u00e8 una tipologia di calcolo parallelo che si riferisce ad applicazioni che utilizzano pi\u00f9 thread concorrenti. Questo tipo di parallelismo viene utilizzato ampiamente in applicazioni commerciali progettate per essere utilizzate in server come i database o i web server. L'utilizzo di pi\u00f9 thread concorrenti consente di risolvere un problema e permette di ottenere elevati I/O, riducendo problemi di latenza di accesso alla memoria. Infatti se un thread rimane bloccato perch\u00e9 deve accedere alla memoria gli altri thread possono lavorare senza essere rallentati."}
{"id": "331699", "revid": "339392", "url": "https://it.wikipedia.org/wiki?curid=331699", "title": "Sbarchi alleati in Sicilia", "text": ""}
{"id": "331700", "revid": "729019", "url": "https://it.wikipedia.org/wiki?curid=331700", "title": "Sojuz 9", "text": "Sojuz 9 \u00e8 la denominazione di una missione della navicella spaziale Sojuz sovietica. Si tratt\u00f2 dell'ottavo volo equipaggiato di questa capsula nonch\u00e9 del diciassettesimo volo nell'ambito del programma Sojuz sovietico.\nMissione.\nCon questa missione di lunga durata si voleva dimostrare, che l'uomo fosse in grado di rimanere nello stato di assenza di forza di gravit\u00e0 per un periodo relativamente lungo senza subire danni all'incolumit\u00e0 fisica e allo stato di salute in generale.\nLa Sojuz 9, in fondo, spian\u00f2 la strada per la prima stazione spaziale sovietica Saljut e le missioni ad essa collegate. Durante questa missione infatti, l'equipaggio fu incaricato di svolgere diversi lavori, sia in coppia sia individuali. Il comandante Nikolaev, che volava nello spazio per la seconda volta dopo la missione Vostok 3, e l'ingegnere di bordo Sevast'janov (per il quale questa missione fu il primo volo), rimasero nello spazio per quasi diciotto giorni svolgendo una serie di esperimenti biomedici e fisici su loro stessi, come pure conducendo ricerche sugli effetti psichici e sociali di un volo nello spazio prolungato. I cosmonauti ebbero la possibilit\u00e0 di comunicare due volte via TV con le loro famiglie, di seguire le partite di calcio dei mondiali di calcio del Messico, giocare a scacchi con il personale del centro di controllo di volo e di esercitare il loro diritto di voto per un'elezione sovietica. La missione segn\u00f2 un nuovo record di permanenza nello spazio e fu la dimostrazione, che l'uomo potesse rimanere nello spazio molto pi\u00f9 a lungo di quanto considerato sin d'ora, cio\u00e8 per un periodo alquanto superiore della durata di una missione del programma Apollo. Per garantire ci\u00f2 comunque doveva essere particolarmente considerata la componente psicica, cio\u00e8 si doveva garantire le possibilit\u00e0 di svago per i cosmonauti. Allora l'uomo poteva facilmente sopravvivere nello spazio.\nDopo il rientro a Terra, si accert\u00f2 che i due cosmonauti erano evidentemente calati di peso. Impegnarono quasi un mese per recuperare tali perdite e riavere la loro forza fisica originaria. Nello spazio avevano spesso tralasciato le attivit\u00e0 fisiche previste onde poter effettuare le attivit\u00e0 scientifiche ritenute pi\u00f9 fondamentali. La reazione dei loro corpi pertanto fu un'ulteriore dimostrazione dell'indispensabilit\u00e0 dell'esercitazione fisica durante missioni nello spazio di lunga durata.\nIl precedente record di permanenza nello spazio di 13 giorni, raggiunto dagli astronauti americani Frank Borman e Jim Lovell con Gemini 7 nel dicembre del 1965, aveva pertanto resistito per quasi cinque anni. La Sojuz 9 riport\u00f2 questo primato a favore dell'Unione Sovietica.\nSi tratt\u00f2 dell'ultimo record di permanenza nello spazio raggiunto da una navicella spaziale che non si agganci\u00f2 ad una stazione spaziale."}
{"id": "331707", "revid": "339392", "url": "https://it.wikipedia.org/wiki?curid=331707", "title": "Operazione August Storm", "text": ""}
{"id": "331709", "revid": "729019", "url": "https://it.wikipedia.org/wiki?curid=331709", "title": "Operazione Bertram", "text": "Operazione Bertram era il nome in codice di una delle maggiori operazioni di inganno militare messe in atto dalle forze degli Alleati durante la seconda guerra mondiale: l'operazione aveva lo scopo di sviare le forze dell'Asse dislocate in Egitto dai preparativi per una nuova offensiva dell'Ottava Armata britannica del generale Bernard Law Montgomery, poi sfociata nella seconda battaglia di El Alamein (23 ottobre - 5 novembre 1942).\nL'operazione, messa in atto dall'esperto di tattiche di inganno militare Dudley Clarke e dalla struttura posta ai suoi ordini ('A' Force), puntava a ingannare i comandi dell'Asse circa la data e il luogo dell'imminente attacco alleato tramite la realizzazione di inganni visivi e camuffamenti, realizzati dal British Middle East Command Camouflage Directorate di Geoffrey Barkas, accompagnati da un falso traffico radio (operazione Canwell): tutte queste manovre avevano lo scopo di attirare l'attenzione verso il settore sud del fronte, lontano dalla zona costiera a nord dove Montgomery aveva invece intenzione di attaccare, oltre a far credere al nemico che l'offensiva dovesse iniziare almeno due giorni dopo la vera data prescelta.\nBertram comport\u00f2 la creazione di unit\u00e0 militari completamente fittizie, tramite la realizzazione di falsi carri armati, pezzi di artiglieria e materiali militari poi lasciati in bella vista perch\u00e9 venissero rilevati dalla ricognizione nemica, mentre per non dare l'impressione che l'offensiva fosse imminente venne iniziata la costruzione di un falso oleodotto per il trasporto del carburante, ancora largamente incompleto quando l'attacco ebbe poi inizio; al tempo stesso, veri carri armati e cannoni furono camuffati da semplici camion e ammassati nella zona di partenza per l'offensiva, in modo che passassero inosservati all'occhio delle forze dell'Asse. L'operazione ebbe un vasto successo: interrogato dopo essere stato catturato, il generale tedesco Wilhelm Ritter von Thoma dichiar\u00f2 che le forze dell'Asse avevano conteggiato una divisione corazzata in pi\u00f9 di quanto gli Alleati disponessero in realt\u00e0, e che l'attenzione per l'offensiva di Montgomery era concentrata sul settore sud invece che a nord."}
{"id": "331710", "revid": "115946257", "url": "https://it.wikipedia.org/wiki?curid=331710", "title": "Proglas", "text": "Proglas (glagolitico , cirillico \u041f\u0440\u043e\u0433\u043b\u0430\u0441\u044a) che in antico slavo ecclesiastico significa \"prefazione\" \u00e8 un'introduzione alla traduzione della Bibbia nella lingua antica slava ecclesiastica. \"Proglas\" \u00e8 stato scritto da san Cirillo nell'862-863 (nell'Impero Bizantino) oppure nell'863-867 (nella Grande Moravia). Proglas \u00e8 considerato il primo poema slavico.\nAltri progetti.\n (usando la traslitterazione moderna)"}
{"id": "331712", "revid": "4711", "url": "https://it.wikipedia.org/wiki?curid=331712", "title": "Operazione Detachment", "text": ""}
{"id": "331715", "revid": "4711", "url": "https://it.wikipedia.org/wiki?curid=331715", "title": "Operazione Jubilee", "text": ""}
{"id": "331724", "revid": "124123", "url": "https://it.wikipedia.org/wiki?curid=331724", "title": "Watari Kakei", "text": "Kakei \u00e8 un prolifico scopritore di asteroidi.\nAsteroidi scoperti.\nKakei ha coscoperto 7 asteroidi:"}
{"id": "331725", "revid": "4711", "url": "https://it.wikipedia.org/wiki?curid=331725", "title": "Operazione Rutter", "text": ""}
{"id": "331730", "revid": "438678", "url": "https://it.wikipedia.org/wiki?curid=331730", "title": "La cagna (film 1972)", "text": "La cagna (\"Liza\") \u00e8 un film del 1972 diretto da Marco Ferreri, tratto dalla novella \"Melampus\" di Ennio Flaiano. \u00c8 il primo dei \"film francesi\" di Ferreri, il quale diriger\u00e0 nuovamente la coppia Mastroianni-Deneuve due anni dopo in \"Non toccare la donna bianca\".\nTrama.\nL'artista di mezz'et\u00e0 Giorgio vive in completa solitudine su un'isoletta disabitata, nelle Bocche di Bonifacio, con l'unica compagnia del cane Melampo, pescando, passeggiando, raccogliendo tutto quello che gli porta il mare e disegnando fumetti. Un giorno vicino alla spiaggia si ferma una barca a vela da cui si tuffa la bionda Liza che, dopo l'ennesima lite con gli amici e il compagno Ludwig con cui sta trascorrendo una vacanza, si fa abbandonare sull'isola. Giorgio \u00e8 costretto suo malgrado ad ospitare l'intrusa nella sua eccentrica abitazione-bunker e, dopo aver trascorso insieme la notte, il giorno dopo la riaccompagna sulla terraferma.\nAffascinata dal taciturno eremita, Liza decide di ritornare sull'isola per stare insieme a lui. Quando per\u00f2 si rende conto che Giorgio, pur apprezzando di aver trovato una giovane amante, \u00e8 per il resto piuttosto indifferente alla sua presenza e preferisce trascorrere il proprio tempo a \"conversare\" con il fedele Melampo, spinta dalla gelosia provoca crudelmente la morte del cane, facendolo nuotare fino ad annegare per la fatica. Quindi decide di interpretare il ruolo della \"cagna\" per ottenere tutta l'attenzione dell'uomo, il quale sembra accettare di buon grado quel gioco delle parti di dominio e sottomissione.\nLo strano idillio \u00e8 di breve durata perch\u00e9 Giorgio \u00e8 costretto a rientrare a Parigi, dalla famiglia che ha abbandonato, quando il figlio adolescente lo informa di un tentato suicidio della madre. Nel lasciare l'isola, chiede a Liza di aspettarlo promettendole di tornare presto. Rientrato nella civilt\u00e0, Giorgio ritrova la vita borghese da cui era fuggito, ma la \"cagna\" ha seguito il \"padrone\" e lo spinge a ritornare con lei sull'isola dove possono vivere il loro rapporto esclusivo.\nUn giorno il mare si porta via il gommone, l'unico mezzo per raggiungere la terraferma, e i due si ritrovano completamente isolati dal mondo. Rimasti senza viveri e incapaci di sostentarsi con la sola pesca, si riducono presto alla fame e tentano di abbandonare l'isola in volo, con un aereo residuato bellico che Giorgio ha in qualche modo riparato.\nProduzione.\nOriginariamente Ennio Flaiano trasse una sceneggiatura dal proprio romanzo breve \"Melampus\" con l'intenzione di esordire alla regia, ma il progetto non fu realizzato. Pur accreditato alla sceneggiatura del film diretto da Marco Ferreri, insieme allo stesso regista e a Jean-Claude Carri\u00e8re, non partecip\u00f2 in alcun modo alla realizzazione e difficilmente pot\u00e9 apprezzare i radicali cambiamenti apportati alla propria opera.\nLe riprese del film furono effettuate quasi interamente nell'isola di Lavezzi e nell'isola di Cavallo, ad eccezione delle poche sequenze ambientate a Parigi.\nCritica.\nIl \"Dizionario Morandini\" lo definisce un \u00abapologo amarissimo sulla solitudine in un mondo degradato, condotto in uno spazio chiuso, con soprassalti ironici e misogini\u00bb di \u00abalto livello stilistico\u00bb.\nPer il \"Dizionario Mereghetti\" \u00e8 \u00abun'opera di transizione nella filmografia di Ferreri, anche se a suo modo riuscita\u00bb.\nStile.\nBench\u00e9 il soggetto sia apparentemente molto forte, un rapporto sado-masochistico, Ferreri sceglie di trattarlo con estremo distacco, come se non volesse condividere la disperazione dei suoi personaggi senza futuro, raccontandolo \u00absenza sadismo n\u00e9 compiacimenti morbosi\u00bb.\nLa narrazione \u00e8 sfilacciata, ridotta a tante brevi sequenze, come fossero appunti, tracce di scrittura."}
{"id": "331738", "revid": "729019", "url": "https://it.wikipedia.org/wiki?curid=331738", "title": "Sojuz 10", "text": "Sojuz 10 \u00e8 la denominazione di una missione della navicella spaziale Sojuz verso la stazione spaziale sovietica Saljut 1. Si tratt\u00f2 del nono volo equipaggiato di questa capsula, del diciottesimo volo nell'ambito del programma Sojuz sovietico nonch\u00e9 del primo volo verso una stazione spaziale sovietica. Ci\u00f2 nonostante non venne eseguita una manovra di aggancio permanente alla stazione con conseguente passaggio dei cosmonauti verso la stessa.\nMissione.\nIl tentativo di aggancio alla stazione spaziale Saljut 1 venne eseguito manualmente durante la 18\u00aa orbita terrestre della navicella Sojuz. La capsula si stacc\u00f2 dalla stazione durante la 21\u00aa orbita terrestre dopo essere stata agganciata alla stazione per circa 5 ore e 30 minuti. Anche se l'aggancio meccanico riusc\u00ec a perfezione, non pot\u00e9 essere effettuato un collegamento ermetico tra i due velivoli spaziali e pertanto non si pot\u00e9 provvedere al trasferimento dei cosmonauti all'interno della stazione spaziale.\nDurante la missione Sojuz 10 venne per la prima volta impegnato il tipo di navicella spaziale appositamente progettato per l'effettuazione di missioni di trasporto (cio\u00e8 con la denominazione di costruzione 7K-T). Questa navicella non era dotata di pannelli solari e pertanto doveva essere alimentata da fonti di energia chimiche che garantivano un funzionamento massimale con una riserva di energia massima per circa due giorni."}
{"id": "331745", "revid": "304077", "url": "https://it.wikipedia.org/wiki?curid=331745", "title": "Panacea", "text": "Panacea () \u00e8 un personaggio della mitologia greca, figlia di Asclepio e di Epione (o Lampezia), \u00e8 la dea e personificazione della \"guarigione universale e onnipotente\", ottenuta per mezzo delle piante.\nMitologia.\nSi diceva che Panacea avesse una pozione con cui poteva curare tutti i malati, ed \u00e8 da ci\u00f2 che in medicina arriva il concetto di panacea universale intesa come una sostanza in grado di curare tutte le malattie. La parola viene anche usata in senso figurato per indicare un presunto rimedio universale, capace di risolvere qualsiasi problema."}
{"id": "331748", "revid": "486946", "url": "https://it.wikipedia.org/wiki?curid=331748", "title": "Cakavo", "text": ""}
{"id": "331749", "revid": "124169611", "url": "https://it.wikipedia.org/wiki?curid=331749", "title": "Norwegian Wood (romanzo)", "text": " \u00e8 un romanzo di Haruki Murakami del 1987, espressamente basato sul racconto \"Hotaru\" (\"La lucciola\") di cinque anni prima. In Italia \u00e8 stato pubblicato anche col titolo Tokyo Blues. Murakami definisce \"Noruwei no mori\" un romanzo d'amore \u00abmolto personale\u00bb e lo dedica ai suoi amici \u00abche sono morti e a quelli che restano\u00bb.\nGenesi.\nMurakami ha iniziato a scrivere il romanzo Norwegian Wood \u00abil 21 dicembre 1986 in una villa di Mykonos\u00bb, per poi soggiornare brevemente in Sicilia e finirlo \u00abil 27 marzo 1987 in un appartamento alla periferia di Roma\u00bb (nel quartiere Prenestino). Ad Atene scrisse \u00abin una taverna terribilmente rumorosa\u00bb ascoltando sul walkman \"Sergeant Pepper's Lonely Hearts Club Band\" \u00aba dir poco centoventi volte\u00bb.\nTrama.\nIl romanzo \u00e8 un lungo flashback, narrato in prima persona dal protagonista Watanabe T\u014dru. Su un aereo atterrato ad Amburgo, al suono di \"Norwegian Wood\" dei Beatles, Watanabe ricorda con precisione un fatto avvenuto diciotto anni prima e che ha segnato la sua giovinezza: l'incontro con Naoko, la fidanzata di Kizuki, il suo unico amico, morto suicida pochi mesi prima.\nIl ricordo di Naoko sar\u00e0 lo spunto per ripercorrere i difficili anni dell'universit\u00e0, la vita in collegio, l'amicizia con Nagasawa, ragazzo spregiudicato e controverso, l'amore impossibile per la stessa Naoko, poi ricoverata in un istituto psichiatrico, e quello per Midori, compagna di corso all'universit\u00e0 con una vita provata da lutti familiari.\nCome sottolineato dai tumulti nelle universit\u00e0, che forniscono un riferimento temporale, la vicenda \u00e8 ambientata alla fine degli anni sessanta, tra il 1968 e il 1970. Watanabe, che rimarr\u00e0 estraneo alle occupazioni delle universit\u00e0 e ai propositi rivoluzionari, affronta un percorso di dolore e crescita personale, che lo porter\u00e0 alla consapevolezza che la morte non \u00e8 l'antitesi della vita, bens\u00ec una sua parte intrinseca.\nTrasposizione cinematografica.\nDal libro \u00e8 stato tratto l'omonimo film del 2010, diretto da Tran Anh Hung e interpretato da Rinko Kikuchi e Ken'ichi Matsuyama, che ha partecipato alla mostra del Cinema di Venezia.\nEdizione italiana.\nIn Italia, il romanzo \u00e8 stato pubblicato nel 1993 da Feltrinelli con il titolo di Tokyo Blues. Einaudi ha curato una nuova edizione, con un'introduzione di Giorgio Amitrano, pubblicata con il titolo originale nella sua traduzione inglese."}
{"id": "331752", "revid": "1543377", "url": "https://it.wikipedia.org/wiki?curid=331752", "title": "Passo del Vivione", "text": "Il passo del Vivione \u00e8 un valico alpino a quota 1.828\u00a0m s.l.m. che collega la valle di Scalve alla val Paisco, entrambe tributarie della val Camonica. Il passo mette in comunicazione la provincia di Bergamo con quella di Brescia, pur avendo la vetta interamente in territorio bergamasco.\nDescrizione.\nIl passo si trova nelle Alpi e Prealpi Bergamasche e dal punto di vista orografico separa le Alpi Orobie a nord dalle Prealpi Bergamasche a sud.\nLa carrozzabile che raggiunge il passo \u00e8 la strada statale 294, strada estremamente stretta in buona parte del suo percorso e che viene generalmente aperta al traffico automobilistico solo durante i mesi estivi, quando viene percorsa comunque da un traffico molto contenuto, composto soprattutto da turisti.\nCiclismo.\nDescrizione della salita.\nPartendo dalla val di Scalve la strada inizia da Schilpario e sale regolare per 12\u00a0km superando un dislivello di 728\u00a0m, regalando un bellissimo panorama sul pizzo Camino e sul cimone della Bagozza. Il tracciato percorre inizialmente una pineta che occupa il fondovalle, ma poco dopo la localit\u00e0 di Cimalbosco e la chiesetta di Santa Barbara vi sono diversi tornanti, preludio agli ultimi chilometri, dove la carreggiata \u00e8 esposta e stretta ma il manto stradale \u00e8 ottimo.\nIl versante bresciano misura invece 20\u00a0km e parte da Forno Allione, a quota 440\u00a0m s.l.m. La salita si snoda per i primi 15\u00a0km nel bosco attraversando antichi borghi con pendenza sempre costante fra il 6 e l'8%. Gli ultimi chilometri sono i pi\u00f9 panoramici ma anche i pi\u00f9 difficoltosi, con pendenza costante del 12%. La bellezza e la tranquillit\u00e0 della zona regalano alla salita grande suggestivit\u00e0.\nGiro d'Italia.\nIl valico \u00e8 stato inserito 3 volte nel percorso del Giro d'Italia, a partire dall'edizione 1981:"}
{"id": "331755", "revid": "1410376", "url": "https://it.wikipedia.org/wiki?curid=331755", "title": "Nuova Sicilia", "text": "Nuova Sicilia \u00e8 stato un partito politico regionale siciliano, fondato in gran parte da ex-esponenti del Partito Socialista Italiano e del Partito Siciliano d'Azione che basava la sua lotta politica principalmente sull'attuazione integrale dello statuto siciliano, e sul riscatto economico, sociale, culturale e politico della Sicilia e la tutela delle tradizioni popolari della regione.\nStoria.\nElezioni politiche del 2001.\nAlle elezioni politiche del 2001 Nuova Sicilia si alle\u00f2 alla coalizione di centrodestra, eleggendo un deputato, Nicol\u00f2 Nicolosi. Alle regionali dello stesso anno ottenne 5 deputati all'Assemblea regionale siciliana. Nicolosi, per\u00f2, nel 2005 lasci\u00f2 il partito per fondarne un altro, Patto per la Sicilia.\nElezioni politiche del 2006.\nAlle elezioni politiche del 2006 Nuova Sicilia si alle\u00f2 con la Casa delle Libert\u00e0, presentando le sue liste nella sola circoscrizione Sicilia per il Senato. Al contempo, in Sicilia il partito strinse un accordo con il Nuovo Psi: in cambio di un appoggio alle proprie liste al Senato, il partito di Bartolo Pellegrino si impegn\u00f2 a sostenere i socialisti alla Camera dei deputati.\nAl Senato, Nuova Sicilia ottenne l'1,3% dei consensi, e dunque non super\u00f2 la soglia di sbarramento, non aggiudicandosi alcun seggio.\nAlle successive elezioni regionali siciliane, ancora nel 2006, il partito strinse un accordo con il Movimento per l'Autonomia di Raffaele Lombardo: i due partiti, schierati sotto il simbolo del movimento di Lombardo, portarono all'Assemblea regionale siciliana dieci deputati, eleggendo Nunzio Maniscalco per Nuova Sicilia. L'accordo stipulato prevedeva la formazione di un unico partito regionalista.\nL'arresto di Bartolo Pellegrino nell'aprile 2007 e le sue dimissioni da assessore regionale della giunta Cuffaro, portarono ben presto allo scioglimento del partito."}
{"id": "331757", "revid": "1610933", "url": "https://it.wikipedia.org/wiki?curid=331757", "title": "Lanario", "text": ""}
{"id": "331761", "revid": "599013", "url": "https://it.wikipedia.org/wiki?curid=331761", "title": "Alcides Ghiggia", "text": "Di ruolo ala, milit\u00f2 principalmente nel Pe\u00f1arol in patria e nella Roma, in Italia; trascorse anche una stagione al Milan, vincendo lo scudetto 1961-1962 (anche se da gregario) e chiuse la carriera nuovamente in Uruguay, nel Montevideo. Coi club, oltre al citato scudetto, vinse due titoli nazionali col Pe\u00f1arol (1948 e 1951) e la Coppa delle Fiere 1960-1961 con la Roma.\nGhiggia \u00e8 principalmente noto per essere stato l'autore della rete decisiva nella vittoria della nazionale uruguaiana contro quella brasiliana nella finale del , che vide l'Uruguay campione del mondo; la gara \u00e8 ricordata dai brasiliani come il \"Maracanazo\". Ghiggia, di famiglia originaria di Sonvico, nel Cantone Ticino, vest\u00ec da oriundo anche la maglia della nazionale italiana, dal 1957 al 1959.\nCarriera.\nEsordi uruguaiani e gloria sudamericana.\nNon eccelso fisicamente (169 centimetri per 62 chili), Ghiggia era un'ala destra dal dribbling fulminante. Inizi\u00f2 a giocare nel 1944 nelle serie inferiori, con la squadra del Sud Am\u00e9rica. Esord\u00ec nella Prima divisione uruguaiana nel 1946 con il Club Atl\u00e9tico Progreso; l'anno successivo la sua squadra retrocesse, e il giovane Ghiggia gioc\u00f2 un anno in Seconda divisione.\nNel 1948 Ghiggia fu acquistato dal Pe\u00f1arol di Montevideo, ove gi\u00e0 brillava la stella di Juan Alberto Schiaffino. Chiuso da compagni pi\u00f9 anziani ed esperti, non fu utilizzato, nelle poche partite di un campionato che non si complet\u00f2 mai per uno sciopero dei calciatori.\nNel 1949 fu promosso in prima squadra e contribu\u00ec con 8 gol alla vittoria in campionato. Sconosciuto a livello internazionale, fu convocato dal commissario tecnico Juan Lopez ed esord\u00ec in Nazionale il 6 maggio 1950 nella Coppa Rio Branco, proprio contro il Brasile a San Paolo: l'Uruguay vinse 4-3. Fu la prima delle dodici presenze consecutive di Ghiggia con la maglia \"celeste\". Il Brasile si aggiudic\u00f2 di misura (3-2 e 1-0) le successive due partite del torneo, giocatesi a Rio de Janeiro, ma il risultato complessivo dimostrava che le due squadre si equivalevano.\nAi successivi Campionati del Mondo tenutisi immediatamente dopo sempre in Brasile, Ghiggia realizz\u00f2 una rete in ogni partita della \"Celeste\": al primo turno nella sonante vittoria contro la Bolivia per 8-0 e nel girone finale contro Svezia e Spagna.\nIl 16 luglio 1950, nella gara decisiva, al \"Maracan\u00e3\" di Rio de Janeiro contro lo strafavorito Brasile supportato da 200.000 spettatori, fu un preciso assist di Ghiggia a propiziare il pareggio di Schiaffino. Con un superbo diagonale Ghiggia realizz\u00f2 poi, su cross di Schiaffino, il goal della vittoria che valse agli uruguaiani il secondo titolo mondiale. Immediatamente dopo la partita, Ghiggia sub\u00ec l'aggressione di alcuni facinorosi. Il calciatore rientr\u00f2 in Uruguay in stampelle e con la gamba sinistra malconcia; rimase inattivo per quasi tutto l'anno.\nLa nazionale uruguaiana non gioc\u00f2 altre partite sino al Campionato Panamericano del 1952 a Santiago. Ghiggia - che nel frattempo aveva vinto un altro campionato con il Pe\u00f1arol (1951) - fu sempre schierato. Squalificato per otto mesi per aver aggredito un arbitro che gli aveva annullato un gol, Ghiggia salt\u00f2 il campionato nazionale 1953.\nIn Italia con Roma e Milan.\nIl ricordo della squalifica e il desiderio di mettersi in luce sulla platea internazionale lo spinsero ad accettare le offerte della .\nIl 31 maggio 1953, durante un'assemblea dei soci al Teatro Sistina, il Presidente della Roma Renato Sacerdoti annunci\u00f2 ai tifosi l'acquisto dell'uruguaiano. Ghiggia esord\u00ec il 4 giugno successivo, in una vittoriosa amichevole con il Charlton. Coi giallorossi gioc\u00f2 otto campionati, ma non vinse nessuno \"scudetto\" (miglior risultato: 3\u00ba posto nel 1954-55). Nel 1957-58 gli fu data la fascia di capitano, che mantenne fino all'inizio del 1959.\nDurante la permanenza romana, nonostante i dubbi della stampa pi\u00f9 critica, gli fu attribuito lo \"status\" di \"oriundo\", e naturalizzato italiano. A pi\u00f9 di trent'anni fu cos\u00ec convocato nella Nazionale italiana nelle qualificazioni ai Mondiali del 1958, ove ritrov\u00f2 l'antico compagno di squadra Schiaffino, ormai trentaduenne e anch'egli naturalizzato. Ma stavolta il sodalizio tra i due anziani fuoriclasse non ebbe effetti positivi: l'Italia fall\u00ec per la prima volta (la seconda per i mondiali 2018) la qualificazione mondiale, perdendo a Belfast con l'Irlanda del Nord per 2-1, pur essendo sufficiente il pareggio.\nGhiggia gioc\u00f2 ancora un'amichevole nella nazionale italiana, a Roma contro la Spagna; nella stagione 1960-61, con la maglia della Roma, si ritrov\u00f2 nuovamente accanto Schiaffino ed entrambi contribuirono alla conquista della Coppa delle Fiere. Nel 1962 pass\u00f2 al , dove vinse (ma con sole 4 presenze) lo scudetto nel 1961-1962. Al termine di quella stagione decise di ritornare a Montevideo.\nGli ultimi anni da calciatore e la carriera di allenatore.\nQuando era ancora calciatore della Roma allen\u00f2 per sei mesi (nella stagione 1959-60) il .\nGioc\u00f2 nel Danubio FC della prima divisione uruguaiana sino a quarantadue anni, e si ritir\u00f2 nel 1968. Nel 1980 allen\u00f2 il Pe\u00f1arol, dopo aver fatto per alcuni anni il croupier in una sala da gioco."}
{"id": "331762", "revid": "7336", "url": "https://it.wikipedia.org/wiki?curid=331762", "title": "Corso d'acqua", "text": ""}
{"id": "331763", "revid": "121536016", "url": "https://it.wikipedia.org/wiki?curid=331763", "title": "Epic Records", "text": "Epic Records \u00e8 una storica etichetta discografica statunitense, controllata dal 1987 dalla Sony Music.\nStoria dell'azienda.\nFu inizialmente lanciata nel 1953 dalla Columbia Records come etichetta discografica dedicata al jazz e alla musica classica. In questo modo il suo logo cominci\u00f2 ad affermarsi fra gli appassionati di tali generi musicali.\nDieci anni dopo, la Epic allarg\u00f2 il proprio raggio di azione anche su altri generi in rapida ascesa come il rock and roll, il R&amp;B e la \"country music\". Alcuni dei primi artisti di quel periodo che incisero per la Epic furono Bobby Vinton, The Dave Clark Five, The Hollies, Tammy Wynette, Donovan, The Yardbirds, Lulu, e Jeff Beck.\nDurante gli anni settanta, arrivarono anche importanti contratti con artisti quali The Clash, Sly And The Family Stone, Boston, REO Speedwagon, Johnny Nash, ABBA, Ted Nugent, The Isley Brothers, Edgar Winter e Charlie Rich.\nMeat Loaf, The Jacksons, Michael Jackson, Ozzy Osbourne, Sade, Luther Vandross, Gloria Estefan, Europe, George Michael e Cyndi Lauper furono fra i gruppi e solisti che portarono all'apice del successo la Epic negli anni ottanta e novanta.\nL'etichetta, ormai divisione di Sony Music, amplia nuovamente il range di generi musicali pubblicati attraverso la stipulazione di contratti firmati da artisti come Anastacia, Rage Against the Machine, Korn, C\u00e9line Dion e Oasis durante il primo decennio degli anni 2000, arrivando ad artisti come Rick Ross, Future, 21 Savage, Travis Scott e DJ Khaled negli anni immediatamente successivi.\nIn Italia hanno pubblicato dischi con questa etichetta Iva Zanicchi, Ivana Spagna, Alexia, Massimo Di Cataldo, Leda Battisti, Alessandra Amoroso, Fedez e pi\u00f9 recentemente Baby K, Salmo, Tedua, La\u00efoung e tha Supreme."}
{"id": "331764", "revid": "219110", "url": "https://it.wikipedia.org/wiki?curid=331764", "title": "Contatore", "text": "In generale un contatore \u00e8 un dispositivo che memorizza (o a volte visualizza) il numero di volte che un particolare evento o processo si verifica, oppure la quantit\u00e0 di una sostanza solida, liquida o gassosa che transita sotto il suo controllo. Il dispositivo pu\u00f2 essere meccanico, elettromeccanico, o elettronico; in quest'ultimo caso viene impegnata una componentistica digitale la quale utilizza una base di tempo come segnale primario. Questi dispositivi possono lavorare in due modi:\nContatore meccanico.\nIl contatore meccanico \u00e8 un meccanismo a ruote decadiche, la meno significativa delle quali \u00e8 azionata pi\u00f9 o meno direttamente dallo spostamento di un arpionismo o di altro meccanismo. Ha innumerevoli applicazioni quotidiane, come ad esempio:\nDa applicazioni come le precedenti deriva il nome di totalizzatore o integratore impropriamente usato per il contatore, che di questi \u00e8 la parte terminale.\nContatore elettronico.\n\u00c8 uno strumento di misura impiegato per la misura di tempo e frequenza in campo elettronico. Viene definito anche frequenzimetro, pu\u00f2 svolgere anche la funzione di cronometro. La visualizzazione della misura \u00e8 effettuata su un display a pi\u00f9 cifre.\nContatore integrato.\n\u00c8 un componente elettronico costituito da un circuito integrato in cui sono implementate le funzioni di contatore digitale. \u00c8 possibile realizzare questa funzione anche impiegando semplici dispositivi di \"registro\" come i \"flip-flop\". Sono disponibili gi\u00e0 riuniti in un unico chip contatori in codice binario, decimale, esadecimale a 4 oppure a 8 bit, le informazioni sulla tipologia del componente e la relativa sigla, si trovano nei \"data book\" dei vari produttori.\nI contatori pi\u00f9 versatili dispongono di alcuni \"pin\" di condizionamento, per mezzo dei quali il progettista pu\u00f2 scegliere la tipologia di conteggio ottimale per il circuito in progetto:\nIl segnale necessario ad incrementare il conteggio \u00e8 costituito da un impulso (clock) applicato al \"pin\" appropriato, e a seconda del tipo di circuito, lo \"scatto\" pu\u00f2 avvenire durante la transizione dell'impulso da zero a uno, o viceversa, alcuni contatori sono provvisti di due ingressi di clock, il primo viene utilizzato per contare in avanti, il secondo per contare all'indietro.\nI contatori binari costituiti da \"flip-flop T\" sono utilizzati anche come divisori di frequenza, funzione largamente usata in molteplici applicazioni. Ad esempio, il 4020, chip della serie 4000, \u00e8 costituito da 14 \"flip-flop T\" collegati in cascata, ovvero l'uscita di uno \u00e8 collegata all'ingresso del successivo; la transizione di stato di ciascuna uscita avviene ogni due transizioni rispetto alla precedente, quindi con frequenza dimezzata."}
{"id": "331765", "revid": "125831276", "url": "https://it.wikipedia.org/wiki?curid=331765", "title": "Benedetto Brin (nave da battaglia)", "text": "La Benedetto Brin fu una nave da battaglia italiana appartenente alla Classe Regina Margherita. Costruita su progetto elaborato dall'ispettore del genio navale Benedetto Brin e dal generale Ruggero Alfredo Micheli, era un'ottima unit\u00e0 per la sua velocit\u00e0, protezione, armamento, qualit\u00e0 marine ad abitabilit\u00e0.\nStoria.\nLa sua costruzione inizi\u00f2 nel 1899, venne varata nel 1901 a Castellammare di Stabia e, consegnata alla Regia Marina nel 1905, ricevette la bandiera di combattimento il 1\u00ba aprile 1906.\nDurante la guerra italo-turca partecip\u00f2 allo sbarco a Tripoli nel 1911 e l'anno seguente fu impiegata nel Mar Egeo.\nLa \"Benedetto Brin\" and\u00f2 perduta alle ore 8:10 del 27 settembre 1915 nel porto di Brindisi, a seguito dell'esplosione della santabarbara; le cause dell'affondamento furono attribuite a vari motivi, quali un problema con le munizioni, un atto di sabotaggio austriaco, oppure un'azione di sabotatori italiani attratti dalle promesse austriache di una ricompensa. Nel 2015, a 100 anni esatti dall'evento, la Marina Militare ha ufficialmente dichiarato che:\nPerirono 21 ufficiali e 433 tra sottufficiali e marinai, tra i quali l\u2019ammiraglio Ernesto Rubin de Cervin, comandante della 3\u00aa Divisione Navale della 2\u00aa Squadra, e il comandante della nave Fara Forni. I superstiti furono 9 ufficiali e 473 fra sottufficiali e i marinai "}
{"id": "331767", "revid": "1316871", "url": "https://it.wikipedia.org/wiki?curid=331767", "title": "Fundamento de Esperanto", "text": "Il Fundamento de Esperanto (in italiano Fondamento dell'Esperanto) \u00e8 un libro di L.L. Zamenhof, pubblicato nella primavera del 1905 e ufficializzato il 9 agosto 1905 come quarto articolo della Dichiarazione di Boulogne al primo congresso mondiale di esperanto tenutosi a Boulogne-sur-Mer, in Francia. Viene considerata l'unica autorit\u00e0 obbligatoria nei confronti dell'esperanto ed \u00e8 per questo immutabile.\nIl \"Fundamento\" comprende quattro parti: una prefazione (\"Anta\u016dparolo\"), una grammatica (\"Gramatiko\"), una collezione di esercizi (\"Ekzercaro\") e un \"dizionario universale\" (\"Universala Vortaro\"). Ad eccezione della prefazione, quasi tutto nel \"Fundamento\" proviene direttamente dai lavori iniziali di Zamenhof.\nSimile al \"Fundamento\" sono le \"aggiunte ufficiali\" (\"Oficialaj Aldonoj\"). Ad oggi ci sono state otto aggiunte ufficiali. La prefazione del \"Fundamento\" recita:\nLa grammatica e le varie sezioni del dizionario del \"Fundamento\" sono scritte in cinque lingue: francese, inglese, tedesco, russo e polacco."}
{"id": "331770", "revid": "125739034", "url": "https://it.wikipedia.org/wiki?curid=331770", "title": "Benedetto Brin", "text": "Biografia.\nEntrato in servizio nella Marina sarda nel 1853 come ufficiale del Genio navale, nel 1864 pubblic\u00f2 un articolo in cui dimostrava l'ineluttabilit\u00e0 del passaggio alle navi corazzate, trovandosi cos\u00ec sulla stessa linea di Simone Pacoret de Saint-Bon.\nPromosso direttore delle costruzioni navali nel 1871, collabor\u00f2 con Saint-Bon, divenuto ministro della Marina. Nello stesso anno venne anche chiamato a far parte del primo Consiglio direttivo della Regia Scuola Superiore Navale di Genova. Fu deputato per i collegi di Livorno e Torino nelle legislatura dalla XII alla XX. Ricopr\u00ec la carica di ministro della Marina dal 1876 al 1878, poi dal 1884 al 1891. Divenuto ministro degli esteri nel 1892-93, conserv\u00f2 interinalmente il portafoglio della Marina, che riebbe come titolare dal 1896 fino alla morte, due anni pi\u00f9 tardi.\nSeguendo le linee stabilite da Saint-Bon e da lui indicate alla Camera nel 1873, Brin progett\u00f2 le corazzate gemelle \"Caio Duilio\" e \"Enrico Dandolo\", la cui costruzione allarm\u00f2 addirittura la Royal Navy britannica. \nIl Duilio era una corazzata a torri che dislocava 12.265 tonnellate. La sua coppia di eliche era mossa da due macchine che, sviluppando 7.710 cavalli, le facevano raggiungere i 15 nodi. La corazzata era armata con 4 cannoni da 450 millimetri, 3 da 120, 2 da 75, 8 da 57, 22 mitragliere da 37 e 3 lanciasiluri. Impostato nell'aprile del 1873, fu varato a Castellammare di Stabia l'8 maggio del 1876 ed entr\u00f2 in servizio il 6 gennaio 1880. Aveva una corazzatura laterale di 550 millimetri \u2013 \"i 55 centimetri di Brin\" - che lo rendeva imperforabile. Il ridotto aveva una corazzatura di 430 millimetri, le torri da 450 e il ponte da 50 a 30 millimetri.\nLa corazzatura, estremamente innovativa per l'epoca era il risultato di una serie di calcoli eseguiti da Brin. Assodato che la resistenza offerta da una corazza di ferro omogeneo fosse pari al quadrato del suo spessore, fino a quel momento si erano costruite corazze al massimo dello spessore di 35 centimetri e, dubitando delle possibilit\u00e0 di laminarne di superiori, si era deciso di adottare il sistema Sandwich, consistente in un primo cuscino di legno rivestito da una piastra di ferro, poi un secondo cuscino di legno sul quale veniva applicata una seconda piastra di ferro. \nQuesto sistema, adottato dalla marina inglese per la protezione dell'Inflexible, non convinceva Brin, che ordin\u00f2 una serie di prove, effettuate a La Spezia nell'autunno del 1876 col nuovissimo cannone Armstrong calibro 450 da 100 tonnellate, destinato ad armare il Duilio allora in costruzione.\nL'effetto delle prove, seguite anche da ufficiali esteri, fece scalpore in tutto il mondo: mentre le corazze a doppia piastra, come quelle destinate all'Inflexible, venivano perforate non solo dal nuovo cannone Armstrong da 100 tonnellate e da quello gi\u00e0 in uso da 81, ma addirittura pure da quello pi\u00f9 comune da 320 millimetri, la corazzatura da 55 centimetri destinata al Duilio, come Brin aveva calcolato, resisteva anche ai cannoni da 100 tonnellate, rendendo il Duilio del tutto inaffondabile da qualsiasi nave dell'epoca e dell'immediato futuro.\nIl Duilio fu armato con cannoni da 100 tonnellate e risult\u00f2 tanto potente da destare vivissime apprensioni in tutte le pi\u00f9 potenti marine, a partire da quella britannica.\nGrazie a lui, la politica navale impostata dal ministro de Saint-Bon ebbe effetto in tempi abbastanza rapidi. Gi\u00e0 nel 1874 numerose navi erano state radiate e nell'aprile del 1875 ne vennero messe all'asta 32, ma con poco successo: se ne vendettero solo tre delle pi\u00f9 piccole per 30.000 lire. Nel 1875 Brin impost\u00f2 i piani della classe Italia, per la quale adott\u00f2 per la prima volta al mondo gli scafi d'acciaio, facendo scuola anche in questo. \nNel 1876 assunse il portafoglio della Marina e ottenne dalla Camera dei deputati un aumento dello stanziamento per le costruzioni di due milioni di lire. Nel 1877 fece compiere un ulteriore grosso passo in avanti alla programmazione navale facendo approvare alla Camera un finanziamento extra-bilancio per lo sviluppo di un piano decennale da 20 milioni di lire del tempo.\nIl suo discorso alla Camera, con cui chiedeva il nuovo finanziamento, indicava come pi\u00f9 probabile nemica della Regia Marina italiana la Marina francese, il cui nerbo era composto da 28 corazzate.\nDi queste, le 12 corazzate di secondo ordine erano in Africa e in Asia, perci\u00f2, in caso di guerra, l'Italia si sarebbe trovata davanti subito solo le rimanenti 16 corazzate di prim'ordine e, per affrontarle in uno scontro alla pari, se ne dovevano avere altrettante dalle caratteristiche simili, cio\u00e8 16 corazzate di prim'ordine. Poich\u00e9 le risorse bastavano appunto o a mettere in mare 16 corazzate di prim'ordine, oppure un gran numero di navi pi\u00f9 piccole, ma non a fare entrambe le cose e poich\u00e9 contro le navi grandi quelle piccole non servono, Brin chiedeva l'approvazione del programma che prevedeva 16 navi grandi e la ottenne.\nL'opera di Brin non si ferm\u00f2 a questo. Lasciato il Ministero, nel 1880 fu nominato presidente del Comitato dei Disegni delle Navi e progett\u00f2 le classi Tripoli e Folgore\u00a0\u2013 dai cui concetti di l\u00ec a dieci anni sarebbero nate le controtorpediniere, gli odierni cacciatorpediniere\u00a0\u2013 e la classe Re Umberto, che avrebbe messo in cantiere dopo il suo ritorno al Ministero nel marzo del 1884.\nRest\u00f2 fino al 1891 alla Marina, dicastero che da quell'anno conserv\u00f2 interinalmente, assumendo come titolare il portafoglio degli Esteri fino a tutto il 1892. Tornato ministro della sola Marina nel 1897, lo rest\u00f2 fino alla morte, avvenuta a Roma nel 1898, all'et\u00e0 di 65 anni.\nPunto principale del pensiero di Brin era che il possesso di navi non bastava, anzi non serviva, se non si era in grado di costruirle, fabbricandone ogni minimo componente colle risorse nazionali. Per questo fu un acceso fautore del protezionismo che port\u00f2 alla nascita dell'industria pesante italiana.\nFu lui a promuovere lo sviluppo degli stabilimenti di Venezia e Pozzuoli, fu lui a volere la nascita delle Acciaierie di Terni, poste all'interno del Paese non solo per sfruttare l'energia idraulica della vicina cascata delle Marmore, ma soprattutto per renderle impossibili da colpire dal mare. \nFu lui, infine, a imporre lo sviluppo delle fabbriche di motori navali, la creazione della base di Taranto, la costruzione dei nuovi bacini dell'Arsenale della Spezia, la riorganizzazione dell'amministrazione e della contabilit\u00e0 della Marina e la fusione delle Scuole di Marina di Napoli e Genova in una sola Accademia navale a Livorno. Per sua iniziativa venne fondata a Genova la Regia Scuola Superiore Navale.\nA queste sue misure di base, fece riscontro un'impennata qualitativa e quantitativa della produzione di navi da guerra. Impostate e realizzate le classi Sicilia, Marco Polo e Lombardia, rispettivamente di tre, due e cinque unit\u00e0, sviluppate fino a 12 unit\u00e0 complessive le classi Tripoli e Partenope, vennero introdotte in linea le torpediniere, che rapidamente ascesero al numero di 96. In questo modo fra il 1890 ed il 1895, Brin pot\u00e9 collocare stabilmente la Regia Marina al terzo posto nel mondo dietro alla Royal Navy ed alla Marine Nationale. Alla sua morte, nel 1898, su 202 unit\u00e0 in servizio nella Regia Marina, ben 141 erano state ordinate\u00a0\u2013 e in gran parte progettate - da lui.\nOnorificenze e riconoscimenti.\nRiconoscimenti.\nA lui sono state intitolate vie o piazze in molte localit\u00e0 italiane fra cui Brindisi, Genova, La Spezia, Livorno, Marina di Ragusa, Milano, Napoli, Perugia, Roma, Terni, Torino, Viareggio e Vieste, il molo principale del porto di Olbia nonch\u00e9 un bacino di carenaggio in muratura nell'Arsenale militare di Taranto."}
{"id": "331774", "revid": "486946", "url": "https://it.wikipedia.org/wiki?curid=331774", "title": "Nuovo Basket Viola", "text": ""}
{"id": "331775", "revid": "116842398", "url": "https://it.wikipedia.org/wiki?curid=331775", "title": "Epic", "text": ""}
{"id": "331783", "revid": "200182", "url": "https://it.wikipedia.org/wiki?curid=331783", "title": "John Searle", "text": "Biografia.\nProfessore di filosofia all'Universit\u00e0 della California, a Berkeley, \u00e8 noto per i suoi contributi alla filosofia del linguaggio e alla filosofia della mente. Ha ricevuto il premio Jean Nicod nel 2000.\nSearle \u00e8 stato il primo professore ordinario di Berkeley ad aderire al Movimento per la libert\u00e0 di parola, in controtendenza rispetto al resto della comunit\u00e0 accademica. La formazione accademica di Searle si \u00e8 svolta all'Universit\u00e0 di Oxford con una Rhodes Scholarship, mentre al Christ Church College di Oxford furono i suoi primi incarichi di insegnamento. \nNel giugno 2019, Searle \u00e8 stato privato del titolo di professore emerito all'Universit\u00e0 di Berkeley, California, a causa delle sue violazioni delle norme dell\u2019universit\u00e0 sulle molestie sessuali.\nAtti linguistici.\nSearle riprese la teoria degli atti linguistici del suo predecessore John Langshaw Austin e la sistematizz\u00f2 nella sua opera \"Speech Acts\" del 1969. Egli riprende l\u2019idea di Frege per cui una parola ha significato solo se posta in relazione con il significato dell\u2019intera frase e se il suo senso \u00e8 percepito da entrambi gli interlocutori, parlante e ascoltatore. Il filosofo ritiene che la colonna portante del linguaggio non sia costituita tanto dalle singole parole, quanto dal loro insieme unitario. Inoltre, egli introduce il \"principio di esprimibilit\u00e0\" (\"effability principle\") secondo cui ci deve essere una corrispondenza tra la forza illocutiva e la forma linguistica in cui viene espressa, perci\u00f2 tutto ci\u00f2 che si pu\u00f2 voler dire pu\u00f2 essere detto; riformula le condizioni di felicit\u00e0 degli atti illocutori in intenzioni del parlante. Il punto di vista di Searle \u00e8 che le condizioni di felicit\u00e0 non servono unicamente ad indicare l\u2019esito dell\u2019atto, ma sono le \u201cregole costitutive\u201d dell\u2019atto stesso, infatti afferma che \u201cparlare una lingua, vuol dire impegnarsi in una forma di comportamento governato da regole; o, per dirla in modo pi\u00f9 deciso, parlare significa eseguire degli atti secondo certe regole\u201d. \nSearle diversamente dalla classificazione degli illocutori di Austin, che si basava esclusivamente sulla tassonomia dei verbi, ce ne fornisce una nuova che prevede cinque diverse possibilit\u00e0: \nLa forza illocutiva.\nSearle scrisse le sue prime opere sulla base dei lavori dei suoi due maestri, John Langshaw Austin e Peter Strawson. In particolare, in \"Atti linguistici\", Searle sviluppa l'analisi di Austin dell'intenzione comunicativa. L'oggetto dello studio sono quelli che Austin ha definito atti illocutivi, cio\u00e8 gli atti che consistono \"nel dire\" qualcosa. Per fare un esempio, esaminiamo le seguenti frasi:\nQueste frasi hanno tutte lo stesso \"contenuto proposizionale\", eppure differiscono nella loro \"forza illocutiva\". Da questo punto di vista le possiamo definire, rispettivamente:\nSearle spiega che i diversi atti illocutivi avvengono in circostanze determinabili, con scopi che possono essere conosciuti. Da ci\u00f2 si inferisce che essi obbediscono a delle regole o a condizioni specifiche. Searle si propone di descrivere queste regole. Ne individua quattro tipi fondamentali:\nL'intenzionalit\u00e0.\nLa forza illocutiva \u00e8 un concetto basato su quattro regole. La si pu\u00f2 generalizzare e considerare come caso specifico di intenzionalit\u00e0. Searle identifica una propriet\u00e0 dei fenomeni intenzionali che definisce direzione di adattamento (\"direction of fit\"). Per esempio, quando una persona vede un fiore il suo stato mentale si dispone per adattarsi allo stato del mondo. La direzione di adattamento \u00e8 mente-mondo. Ma se una persona allunga la mano e coglie il fiore, la sua intenzione \u00e8 quella di adattare il mondo al proprio stato mentale. Quindi la direzione diventa mondo-mente.\nSearle sviluppa anche il concetto di \"background\" (traducibile in molte parole in italiano), che egli usa in un'accezione molto tecnica, fonte di alcune discussioni filosofiche. Secondo l'autore, il background \u00e8 il contesto all'interno del quale accadono gli atti intenzionali. \u00c8 importante sottolineare il fatto che esso include la comprensione del mondo propria dell'individuo e comprende anche il fatto che altre persone possono partecipare e partecipano alle sue attivit\u00e0 intenzionali.\nCritica dell'Intelligenza Artificiale forte.\nEsperimento della Stanza Cinese.\nJohn Searle \u00e8 noto per aver concepito l'esperimento mentale chiamato \"Stanza Cinese\". Con questo esperimento Searle vuole dimostrare che non ha senso assimilare la mente ad un computer, in quanto nessun computer pu\u00f2 \"pensare\" nello stesso modo degli esseri umani. Il suo principale presupposto \u00e8 che il computer, per elaborare l'informazione, non ha bisogno di comprendere il linguaggio o altri codici simili.\nGli esempi che il filosofo statunitense ha adottato per dimostrare il suo assunto hanno provocato numerose controversie. Ecco come Searle descrive il suo esperimento mentale. Egli immagina una persona che sia sola dentro una stanza. Questa persona riceve dall'esterno dei foglietti di carta scritti con caratteri cinesi, che gli vengono passati sotto la porta. Anche se il soggetto non capisce il cinese, \u00e8 comunque in grado di stabilire una regola di associazione e di mettere gli ideogrammi in un ordine dotato di senso.\nNel ragionamento di Searle, la stanza dell'esperimento rappresenta il computer. Secondo un punto di vista contrario a quello di Searle, l'analogia potrebbe essere estesa al cervello umano. Infatti: \"la comprensione umana della lingua cinese \u00e8 una propriet\u00e0 emergente del cervello e non una propriet\u00e0 esclusiva di una sua parte\".\nCoscienza, programmi e IA.\nL'intenzionalit\u00e0 \u00e8 uno degli argomenti principali usati da Searle nella sua contrapposizione al concetto di intelligenza artificiale nella sua versione \"forte\", quella che non si limita a considerare il computer come un utile strumento di indagine della mente umana, ma si spinge ad affermare che, con opportuni programmi, esso diviene analogo alla mente umana ed \u00e8 quindi capace di comprendere e di avere altri stati cognitivi.\nL'opinione di Searle si pu\u00f2 riassumere cos\u00ec: dato che la mente possiede intenzionalit\u00e0, e il computer no, il computer non pu\u00f2 avere una mente. L'esperimento mentale della Stanza cinese pu\u00f2 essere reinterpretato dicendo che la sintassi (la capacit\u00e0 del computer di eseguire una procedura) non implica la semantica (il fatto che il computer sappia che cosa sta facendo).\nLa posizione di Searle contro il paradigma che lui definisce dell'\"Intelligenza Artificiale forte\" fa parte di una concezione pi\u00f9 ampia della relazione mente-corpo. Searle rifiuta sia il dualismo che il riduzionismo in favore di una concezione che lui chiama Naturalismo biologico. Secondo questo approccio, la coscienza \u00e8 un fenomeno emergente dell'organismo che ha propriet\u00e0 esclusivamente fisiche. Come la pressione di un gas dentro un contenitore chiuso \u00e8 una propriet\u00e0 emergente dalla collisione di molte molecole di gas.\nRealt\u00e0 sociale e intenzionalit\u00e0 collettiva.\nL'intenzionalit\u00e0 sociale.\nSearle fornisce una solida base teorica per l'uso del concetto di intenzionalit\u00e0 all'interno di un contesto sociale. In senso lato, intenzionalit\u00e0 vuol dire che qualcuno ha collegato un significato ad un oggetto, oppure una propria convinzione ad esso, o il possesso o, al contrario, il suo disprezzo, ecc. Il concetto include in s\u00e9 quello di \"intento\". Nel libro \"Intenzioni ed azioni collettive\", Searle si propone di definire le intenzioni collettive come una forma specifica di intenzionalit\u00e0. Nella sua opera precedente aveva fornito le regole del linguaggio e dell'intenzionalit\u00e0. Ora sviluppa questo tema andando alla ricerca delle regole dell'intenzionalit\u00e0 collettiva.\nSearle individua cinque tesi a sostegno della sua analisi. Le prime tre sono:\nAllo scopo di soddisfare queste tesi, Searle sviluppa una notazione, una simbologia dell'intenzionalit\u00e0 collettiva che permette di collegare un'intenzione individuale ad una collettiva. Pur essendo i due tipi di intenzione distinti, infatti, un'intenzione individuale pu\u00f2 avere come risultato un'intenzione collettiva. Affinch\u00e9 si crei un'intenzione collettiva bisogna che si capisca che gli altri possono partecipare all'intenzione stessa. Perci\u00f2:\nNel complesso, queste tesi portano ad affermare che:\nSearle ha applicato, negli anni pi\u00f9 recenti, la sua analisi di intenzionalit\u00e0 alla costruzione sociale. Il suo scopo \u00e8 capire in che modo alcune funzioni del nostro mondo quotidiano appaiono essere il risultato dell'intenzionalit\u00e0 combinata di coloro che ne fanno uso. Per esempio, una banconota da dieci dollari \"\u00e8\" una banconota da dieci solo in virt\u00f9 dell'intenzionalit\u00e0 collettiva. Infatti, \u00e8 proprio perch\u00e9 io penso che valga dieci dollari e voi pensate lo stesso che essa pu\u00f2 assolvere alla sua funzione. Ci\u00f2 vale nonostante il governo intervenga sul valore della moneta.Immaginate ora di voler acquistare qualcosa da qualcuno che non conosce il valore della banconota. Finch\u00e9 non lo convincete del suo valore, avete tra le mani nient'altro che un pezzo di carta. Gli oggetti costruiti socialmente come questo abbondano, permeano le nostre vite. La lingua che usiamo, il concetto di propriet\u00e0 e le relazioni che stringiamo con gli altri dipendono fondamentalmente da queste intenzionalit\u00e0 implicite.\nSearle estende questa analisi della realt\u00e0 sociale alla creazione di istituzioni come il matrimonio e le universit\u00e0. Egli afferma infatti che il valore della banconota da dieci dollari e le istituzioni di un'universit\u00e0 dipendono da tre elementi fondamentali: l'intenzionalit\u00e0 collettiva, l'assegnamento di funzione e le regole costitutive.\nL'approccio di Searle alla costruzione sociale \u00e8 molto diverso e divergente da coloro i quali sostengono che una realt\u00e0 oggettiva non esiste, che la realt\u00e0 non pu\u00f2 essere indipendente dalla nostra mente, in altre parole che la realt\u00e0 \u00e8 un costrutto sociale. Nelle ultime pagine de \"La costruzione della realt\u00e0 sociale\", Searle si dichiara a favore del realismo. Ma non a favore del concetto di costruzione sociale della realt\u00e0, bens\u00ec della costruzione della realt\u00e0 sociale. Nel saggio \"Realt\u00e0 sociale e rappresentazione linguistica\" egli afferma infatti che: \"L'intera realt\u00e0 sociale possiede una struttura logica e questa struttura \u00e8 fondata linguisticamente\"."}
{"id": "331788", "revid": "599013", "url": "https://it.wikipedia.org/wiki?curid=331788", "title": "Angelos Charisteas", "text": "\u00c8 principalmente ricordato per aver segnato la rete decisiva nella finale di Euro 2004 contro il Portogallo, che permise alla Grecia di vincere il primo e fino ad ora unico trofeo della sua storia.\nNel marzo 2019 viene scelto come ambasciatore per l\u2019Europeo 2020.\nCarriera.\nClub.\nStrimonikos Serron.\nAggelos Charisteas inizia la sua carriera nelle giovanili dello Strimonikos Serron un piccolo club di Serres.\nAris Salonicco e Athinaikos.\nNel 1997 passa all'Aris Salonicco dove totalizza 9 presenze e segna 2 goal, riportando il club nella massima serie.\nNon trovando molto spazio all'Aris complice la sua giovane et\u00e0, da gennaio fino a giugno 1999 viene girato in prestito all'Athinaikos di Atene, dove totalizza 7 presenze, segnando 1 gol.\nNella stagione 1998-1999, Charisteas contribuisce alla qualificazione dell'Aris Salonicco alla Coppa UEFA e nella stagione 1999/2000 in questa competizione, viene eliminato dal Celta de Vigo al secondo turno. Nella stagione 2001/2002 alcuni importanti club si interessano a lui come i tedeschi del e il Parma Calcio.\nWerder Brema.\nNell'estate 2002 passa ai tedeschi del per tre anni, dove nella stagione 2003-2004 vince il Campionato Tedesco e una Coppa di Germania. Dopo questi successi il c.t. Otto Rehhagel lo porta all'Europeo del 2004 vinto dalla Grecia dove Charisteas diventa un eroe nazionale segnando il goal nella finale. Nella Champions League 2004/2005 segna anche un paio di goal importanti per il cammino della sua squadra in questa competizione.\nAjax e Feyenoord.\nNell'estate del 2005 si trasferisce nei Paesi Bassi nelle file dell'Ajax di Amsterdam, qui vince una KNVB beker nel 2005-2006 e una Johan Cruijff Schaal nel 2006.\nNell'estate del 2006 passa agli olandesi del per una stagione, totalizzando 28 presenze e segnando 9 reti in campionato.\nNorimberga e il prestito al Bayer Leverkusen.\nNell'estate 2007 ritorna in Germania nelle file del , dove segna alcuni goal importanti in Coppa UEFA. Durante questa stagione molte squadre si fanno avanti per Charisteas come L'Eintracht Francoforte e gli inglesi dello Stoke City e dell'Ipswich. Dalla Grecia nel dicembre 2008, c'\u00e8 un interesse da parte del e l'Olympiakos mentre dall'Italia il Bologna mostra un interesse e il Chievo Verona si fa avanti per il bomber greco.\nNel febbraio 2009, il per colmare il vuoto dal greco Theofanis Gekas passato in prestito al Portsmouth, ingaggia Aggelos Charisteas con la formula del prestito dal Norimberga. Aggelos Charisteas con la sua nuova squadra raggiunge la finale della Coppa di Germania contro il sua ex-squadra, con cui aveva gi\u00e0 vinto questa competizione.\nNell'estate 2009, terminato il prestito con il ritorna al appena promossa nella massima serie tedesca. Qui arrivano notizie di un ritorno in patria dopo alcuni anni all'estero da parte dell'. Il 13 marzo 2010 segna il goal della vittoria in trasferta dove si impone per 1-2 contro l' del connazionale Theofanis Gekas, contribuendo alla salvezza della squadra tedesca dalla retrocessione nella seconda divisione. Nell'estate 2010, voci lo accostano a qualche club italiano come Lazio e Bologna, ma non ci furono offerte ufficiali.\nArles-Avignon.\nNell'agosto 2010 Charisteas si trasferisce all'Arles-Avignon, societ\u00e0 neopromossa nella Ligue 1 francese, che ne annuncia l'ingaggio insieme a quello del connazionale Aggelos Mpasinas ma dopo un inizio di stagione difficile rescinde il contratto con la societ\u00e0 transalpina.\nSchalke 04.\nIl 30 gennaio 2011 lo Schalke ufficializza il suo arrivo. Charisteas ha firmato un contratto fino alla fine dell'attuale stagione. Con lo Schalke raggiunge la finale della Coppa nazionale battendo in semifinale il Bayern Monaco. Il 12 marzo segna la sua rete che permette allo Schalke di imporsi contro l'Eintracht Francoforte, dove militano i connazionali Ioannis Amanatidis, Theofanis Gekas e Georgios Tzavelas. Proprio quest'ultimo aveva riportato il risultato in parit\u00e0, prima che Charisteas mettesse a segno il goal del 2-1. Il 13 aprile 2011 accede con lo Schalke alla semifinale di Champions League battendo ai quarti di finale l' di Leonardo, campione in carica. Aggelos Charisteas entra al 32 del secondo tempo al posto del brasiliano Edu e con questo risultato, sia lo Schalke che Charisteas raggiungono un risultato mai raggiunto prima. Il 21 maggio vince nuovamente la Coppa di Germania 2010-2011, dopo quella vinta vinta con il nel 2004, un mese prima di laurearsi campione d'Europa con la Nazionale Greca.\nPanaitolikos.\nNell'estate 2011, dopo 9 anni passati in giro per l'Europa decide di ritornare a giocare in Grecia nelle file del Panaitolikos, squadra neopromossa in Souper Ligka Ellada, arrivata prima nella Football League greca davanti al PAS Giannina. Charisteas con il Panaitolikos firma un contratto di una stagione, qui trova anche il portiere italiano Luigi Cennamo e il 14 settembre 2011 segna il suo primo goal dando la vittoria per 1-0 contro l'Asteras Tripolis. Il 21 dicembre Charisteas con la sua nuova squadra accede ai 16 della Coppa di Grecia contro il Larissa dell'ex compagno di nazionale Stylianos Venetid\u012bs con cui vinsero l'Europeo 2004 in Portogallo. L'11 marzo rientra in squadra dopo una breve assenza e prende per mano la squadra segnando il goal del momentaneo 1-0 contro l'Ergotelis al 23 minuto del primo tempo, mentre nella ripresa, procura un rigore che Henri Camara trasforma per il 2-0. Il 18 aprile 2012 segna la sua 4 rete, nella vittoria per 5-1 contro l'Aris Salonicco, la squadra che lo lanci\u00f2.\nAl-Nassr.\nIl 16 febbraio 2013 viene riportato un interessamento sul \"Corriere dello Sport\" da parte dell', ma dopo qualche giorno Charisteas firma un contratto per l'Al-Nassr.\nSydney Olympic.\nNel gennaio 2014 firma per il Sydney Olympic.\nNazionale.\nDurante la permanenza nel Werder Brema l'allenatore della nazionale greca, il tedesco Otto Rehhagel, lo convoc\u00f2 per il . Qui Charisteas segn\u00f2 una prima rete nella seconda gara del primo turno contro la (finita 1-1), poi il gol con cui la Grecia elimin\u00f2 la (1-0) nei quarti di finale. Al dodicesimo minuto del secondo tempo della finale di Lisbona contro i padroni di casa del Charisteas sped\u00ec di testa in rete, alle spalle del portiere lusitano Ricardo, il pallone che valse la conquista del primo Europeo nella storia della nazionale greca.\nCharisteas partecipa alla FIFA Confederations Cup 2005 da vincente dell'Europeo 2004 e poi partecipa alle qualificazioni all'Europeo 2008, vincendo il proprio girone con un buon distacco dalla seconda qualificata, la Turchia. Con il gol segnato alla Spagna nella fase finale dell'Europeo 2008, Charisteas diventa uno dei pochi calciatori ad aver segnato in due diverse edizioni della competizione quadriennale. Segna anche dei gol che permetteranno alla nazionale greca di qualificarsi al Mondiale 2010.\nL'8 ottobre 2011 viene riconvocato in nazionale per sfida di qualificazione agli Europei 2012 contro la Croazia, mentre l'11 ottobre gioca da titolare contro la Georgia fuori casa all'85\u00ba segna il gol della vittoria, che manda automaticamente la Grecia all'Europeo 2012. Diventa l'unico giocatore greco ad aver segnato nelle qualificazioni per tre Europei e per tre Mondiali consecutivi."}
{"id": "331789", "revid": "1318658", "url": "https://it.wikipedia.org/wiki?curid=331789", "title": "Furina", "text": ""}
{"id": "331792", "revid": "479654", "url": "https://it.wikipedia.org/wiki?curid=331792", "title": "A come Andromeda (miniserie televisiva)", "text": "A come Andromeda \u00e8 una miniserie televisiva di fantascienza in cinque puntate diretto da Vittorio Cottafavi e trasmesso dal Programma Nazionale nel 1972.\nRifacimento della miniserie televisiva \"A for Andromeda\" prodotta dalla BBC nel 1961 su sceneggiatura di Fred Hoyle e John Elliot e sulla successiva omonima trasposizione letteraria degli stessi autori, l'adattamento per la televisione italiana si deve allo scrittore Inisero Cremaschi.\nTrama.\nVicende umane, politiche, militari, scientifiche e spionistiche fanno da sfondo al primo contatto con un'intelligenza aliena stabilito dagli esseri umani e che porter\u00e0 i diretti protagonisti a confrontarsi con una realt\u00e0 inaspettata, mettendo a nudo le proprie coscienze e le loro debolezze.\nPrima puntata.\nIn Inghilterra, in un prossimo futuro imprecisato, un nuovo e potente radiotelescopio - \"Il pi\u00f9 grande del mondo\" - sta per essere inaugurato, presso l'osservatorio di Bouldershaw Fell, una localit\u00e0 di fantasia dello Yorkshire. Le funzioni di questo strumento innovativo vengono descritte dal professor Ernest Reinhart, direttore dell'osservatorio, alla nuova addetta stampa Judy Adamson. Ella \u00e8 invero un agente del servizio segreto, incaricata dal generale Watling, di indagare su una fuga di notizie che sembra provenire dall'interno dell'osservatorio. Dello staff del prof. Reinhart fanno parte l'astronoma Liz Murray e Whelan, l'\"esperto in onde riflesse\", in realt\u00e0 un agente segreto statunitense, il quale alla vista di Judy dichiara di essere sicuro di averla gi\u00e0 incontrata precedentemente nella base missilistica australiana di Whoomera, mettendo a rischio la copertura della Adamson, che lo smentisce pubblicamente e poi riesce a farlo trasferire a Capo Kennedy.\nLa sera prima dell'inaugurazione, l'\u00e9quipe scientifica condotta dal fisico John Fleming e dall\u2019ingegner Dennis Bridger, riceve un segnale proveniente dalla Galassia di Andromeda che, dopo una notte di ascolto, risulta essere strutturato in sistema binario. Considerando la possibilit\u00e0 che il segnale possa essere un messaggio inviato da una civilt\u00e0 extraterrestre, l'inaugurazione viene rinviata con la scusa ufficiale di un guasto, dando tempo agli scienziati di analizzarlo. Il rinvio provoca malumori e sospetti sia in seno al governo britannico che tra i militari, che vorrebbero servirsi delle apparecchiature per i loro scopi, e il Sottosegretario J. M. Osborne deve subire le lamentele del generale americano Vandenberg il quale a sua volta diffida dei due scienziati.\nMentre Fleming lavora per l'interpretazione del messaggio, Bridger si reca di nascosto in una sala corse del villaggio di Bouldershaw Fell per trasmettere messaggi utilizzando la telescrivente di Olboyd, venendo seguito da Harries, un tecnico dell'osservatorio che, analogamente a Judy, svolge la funzione di \"intelligence\" ma questi viene aggredito da uno sconosciuto nella sala corse.\nIl giorno dopo la notizia del messaggio proveniente da Andromeda \u00e8 su tutti i giornali e il Governo, attraverso il Ministro delle scienze Charles Robert Ratcliff, chiede le dimissioni di Fleming per aver rivelato senza alcuna autorizzazione l'evento alla stampa. Fleming tuttavia, nonostante il dissenso di Vandenberg, riesce a mantenere l'incarico, avendo dimostrato di avere compreso il significato del messaggio e di averlo interpretato. Questo si divide in due parti: la prima \u00e8 il progetto di un \"super calcolatore\", in grado di lavorare ad altissima velocit\u00e0 ed elaborare quantit\u00e0 di dati elevatissime, mentre la seconda consiste in un programma da immettervi.\nJudy e Harries, nel frattempo, continuano a seguire Bridger che viene avvicinato da uno strano personaggio, Barnett, un dirigente della \"Intel\", un \"trust\" non ufficiale e che \u00e8 molto interessato al messaggio proveniente da Andromeda. L'uomo convince Bridger a rimanere nel progetto, a dispetto della sua intenzione di accettare una proposta di impiego pi\u00f9 redditizio nell'industria privata. Harries li fotografa insieme e il giorno dopo Bridger viene informato da Egon, un emissario di Barnett, che a seguito di una richiesta di Fleming \u00e8 gi\u00e0 stato deciso di trasferire l'intera \u00e9quipe nella Scozia settentrionale, alla base missilistica di Thorness, dove si trova l'elaboratore, pi\u00f9 potente di quelli disponibili nelle universit\u00e0 e in grado di sviluppare il progetto contenuto nel messaggio da Andromeda. Harries tuttavia, prima che possa portare le fotografie a Londra, viene sequestrato e ucciso.\nSeconda puntata.\nIl professor Reinhart informa i membri dell'\u00e9quipe circa il vero incarico di Harries, mettendoli in guardia sui possibili pericoli che la loro attivit\u00e0 comporta. Recatosi al Ministero delle scienze, viene informato dal colonnello Geers sulle modalit\u00e0 di utilizzo del calcolatore nella base, mentre Fleming cerca di capire il turbamento che da un po' di tempo sembra pervadere l'amico Bridger senza tuttavia ottenere risposta.\nIl progetto comincia a progredire, con le problematiche umane che la permanenza alla base comporta, e un giorno Judy, mentre osserva la barca di Bridger che torna dall'isola di fronte alla base, \u00e8 fatta oggetto, senza essere colpita, di un colpo di fucile sparato da Egon, ma evita di denunciare il fatto limitandosi a riferirlo a Fleming, che comincia a provare un interesse affettivo nei suoi confronti, che Judy ricambia:\nIl colonnello Geers, tuttavia, \u00e8 gi\u00e0 a conoscenza delle \"passeggiate\" di Judy sul promontorio in coincidenza con le gite di Bridger sull'isola, ma lei non fornisce spiegazioni in merito al militare.\nI mesi passano. La costruzione del calcolatore \u00e8 terminata e arriva il momento della sua messa in funzione, mentre le indagini di Judy non producono risultati. Viene organizzata una cerimonia alla presenza del Primo Ministro ma il calcolatore dapprima non parte, gettando lo sconcerto e il malumore nelle autorit\u00e0; ironicamente, inizier\u00e0 a funzionare immediatamente dopo che esse si sono allontanate.\nIl primo dato che esce dal calcolatore \u00e8 la descrizione dell'atomo di idrogeno. Reintrodotta nell'elaboratore, esso la fa seguire da quella dell'atomo di elio e quindi da quella del litio. Fleming lo interpreta come l'inizio di un procedimento di domande e risposte tra gli scienziati e il calcolatore e insieme ai collaboratori decide d'inserire l'intera tavola periodica degli elementi. Frattanto Geers e il Maggiore Quadring sospettano che Bridger sia il responsabile della fuga di notizie e lo fanno sorvegliare.\nIn risposta all'immissione della tavola periodica, dalla fisica il calcolatore passa alla biologia chiedendo notizie sugli amminoacidi. Per procedere viene perci\u00f2 cooptata nell\"\u00e9quipe\" una famosa biologa: la dottoressa Madeleine Dawnay, con la quale per\u00f2 Fleming si rifiuta di collaborare, cominciando a sospettare che la \"macchina\" abbia un \"fine\", che ancora gli \u00e8 sconosciuto e che lo spaventa, sospetto parzialmente condiviso da Reinhart che per\u00f2 non vede motivi tangibili per interrompere la ricerca. Dopo breve tempo, seguendo le istruzioni fornite dal calcolatore, Madeleine e i suoi collaboratori sintetizzano il DNA, nonostante le obiezioni sempre pi\u00f9 forti di Fleming che ritiene che i processi biochimici a cui hanno assistito siano in realt\u00e0 controllati dal calcolatore.\nJudy intanto prosegue le sue indagini e una mattina abbatte con un colpo di fucile un piccione alla cui zampa \u00e8 legato un messaggio, contenente le notizie sull'attivit\u00e0 del calcolatore. L'unico a tenere piccioni a Thorness \u00e8 Bridger. Judy ne d\u00e0 notizia a Londra e il giorno dopo si reca sull'isola insieme a Fleming, trovando in una grotta un thermos di Bridger contenente tabulati e notizie sull'attivit\u00e0 dell'\u00e9quipe. In questo modo essa rivela all'innamorato Fleming la sua vera attivit\u00e0 e ne suscita la rabbiosa reazione.\nJudy riferisce a Geers la sua scoperta e questi decide la cattura di Bridger. Fleming e gli altri assistono alla nascita della prima cellula sintetizzata sulla base delle istruzioni del calcolatore. Ritenendo che essa possa sfuggire al controllo degli scienziati, Fleming tenta in un attacco di collera di distruggerla e viene redarguito e cacciato dal laboratorio da Madeleine; uscito dalla base vede i militari sulla scogliera pronti ad arrestare Bridger, ma mentre lo chiama urlando cercando di avvertirlo, il fisico viene ucciso con un colpo di fucile da Egon.\nTerza puntata.\nFleming \u00e8 sconvolto dalla morte dell'amico, di cui addebita la responsabilit\u00e0 a Judy, e cerca rifugio nell'alcool, mentre lei chiede di essere trasferita non sopportando l'idea che tutta l\"\u00e9quipe\" sia venuta a conoscenza del suo incarico; Geers respinge tale richiesta chiedendole di consegnare a Fleming i documenti di Bridger: anch'egli vorrebbe abbandonare la base dopo l'accaduto ed esterna i motivi delle sue paure in merito alla \"volont\u00e0\" della macchina a Reinhart, ma questi lo convince a rientrare nel progetto, anche per aiutarli a tentare di controllarla. Madeleine accetta il rientro del radioastronomo e chiede ad alcuni membri del suo staff universitario di raggiungerla. Tra essi c'\u00e8 la dottoressa Christine Flemstad. Mentre la fuga di notizie prosegue nonostante la morte di Bridger, Fleming sembra intuire la funzione delle misteriose piastre terminali a disco del calcolatore, testandoli prima su s\u00e9 stesso, poi su Reinhart e infine su Christine. I primi due non avvertono praticamente nulla mentre quest'ultima sviene e Fleming comprende che essi permettono una comunicazione diretta fra il cervello umano e il calcolatore: un sistema molto pi\u00f9 veloce della normale interazione sensoria manuale umana.\nDurante una giornata di pesca Fleming viene avvicinato da Barnett e fatto salire sulla sua barca. Presentatosi, questi gli propone di riprendere l'attivit\u00e0 di Bridger; Fleming rifiuta andandosene velocemente ma, mentre si allontana, Barnett gli dice che se intender\u00e0 contattarlo in futuro baster\u00e0 guardare tra le carte di Bridger. Fleming chiede aiuto a Judy, scusandosi per il suo precedente comportamento. L'agente scopre il numero della telescrivente a cui Bridger indirizzava i messaggi dalla sala corse di Bouldershaw Fell, dove lei stessa si reca per tentare di fare uscire allo scoperto l'organizzazione che spia il progetto in corso alla base.\nUna notte Christine, che dopo l'esperimento dei terminali vive quasi costantemente nella sala controllo, viene indotta dal calcolatore a toccare con entrambe le mani i terminali. Il contatto permette al calcolatore di eseguirne un'analisi completa, ma per la sua ignoranza degli effetti dell'alta tensione sul corpo umano causa la sua morte per folgorazione e questo episodio rafforza in Fleming la convinzione della volont\u00e0 del calcolatore di perseguire propri e certamente malevoli obiettivi. Frattanto Judy, spacciandosi per Fleming alla telescrivente, riesce a fare uscire allo scoperto Barnett concordando un incontro, ma egli manda Egon all\u2019appuntamento e questi, dopo un conflitto a fuoco, viene ucciso.\nJudy ritorna a Thorness ma il suo rapporto con John sembra ormai cambiato. La cellula intanto si moltiplica rapidamente e si sviluppa in ci\u00f2 che sembra divenire un corpo umano. Reinhart riferisce a Osborne dei progressi ma questi gli comunica che i militari hanno la precedenza per l'utilizzo del calcolatore e ne prenderanno possesso insieme al sintetizzatore biologico: l'intero progetto, nonostante le proteste di Reinhart, che viene estromesso dall'\u00e9quipe, sar\u00e0 diretto dal colonnello Geers mentre la parte medica sar\u00e0 diretta dal colonnello medico Hunter. Dopo pochi giorni, la \"creatura\" viene alla luce e, tra lo stupore generale, si scopre che ha le sembianze di Christine.\nQuarta puntata.\nFleming, in una riunione, continua ed esporre i suoi dubbi sui fini del messaggio proveniente dalla nebulosa proponendo ai membri dell'\u00e9quipe e al colonnello Geers di sopprimere la ragazza, battezzata \"Andromeda\", o quanto meno di tenerla lontana dal calcolatore, confidando a Judy che a suo parere questo \u00e8 solo il primo passo compiuto da una intelligenza superiore per sottometterne una inferiore, opinione ribadita durante la presentazione di Andromeda alle autorit\u00e0 ma che resta inascoltata.\nAndromeda viene introdotta nell'edificio del calcolatore, entrando in conflitto con Fleming il quale le fa notare che gli esseri umani sono \"imperfetti\" avendo la capacit\u00e0 di provare sentimenti, sensazioni a lei sconosciute. Le viene chiesto di comunicare col calcolatore utilizzando i terminali al posto del sistema di immissione dati che lei considera \"primitivo\"; i militari intuiscono il potenziale della sinergia tra il calcolatore e la ragazza chiedendole di progettare un missile in grado di distruggere un oggetto non identificato in orbita intorno alla Terra; lei accetta ma respinge l'idea di una collaborazione con Fleming.\nLo scienziato \u00e8 messo in guardia da Judy che, frustrata nei suoi tentativi di farlo recedere dalla sua ostilit\u00e0 per Andromeda e di riallacciare il loro rapporto che sembra perso, gli fa capire che se l'operazione avr\u00e0 successo, la collaborazione calcolatore-ragazza avr\u00e0 dimostrato il suo potere e lui verr\u00e0 estromesso dal progetto. Come previsto il lancio del missile distrugge l'oggetto in volo e la politica si mette in moto per sfruttare al massimo le potenzialit\u00e0 che la \"squadra\" pu\u00f2 offrire.\nFleming incontra Andromeda nella sala controllo e ne subisce una minaccia:\nma, invece di reagire, Fleming la esorta a rendersi umana suggerendole di cambiare pettinatura e mettere un profumo sperimentando su di lei, con un pizzico e una carezza, la sua possibilit\u00e0 di distinguere tra il \"buono\" e il \"cattivo\". Immediatamente dopo le fa notare quanto, dopo l'episodio del missile, lei sia diventata indispensabile, e successivamente decide di fare un altro esperimento: comunicare al calcolatore la morte della ragazza.\nAndromeda reagisce facendo velatamente capire a Fleming il reale scopo del calcolatore, dicendogli nel contempo che l'avvertimento che gli ha dato \u00e8 per il suo bene in quanto:\npoi comunica al calcolatore di essere ancora viva mettendo le mani sui terminali e ricevendo, per l'appunto come una sorta di punizione, una scarica elettrica che le ustiona le mani e danneggia anche il calcolatore. La reazione dei militari non si fa attendere e a Fleming viene sequestrato il lasciapassare per l'edificio del calcolatore, mentre Andromeda guarisce rapidamente dalle ustioni secernendo un enzima che il Governo intende sfruttare commercialmente suscitando lo sdegno di Madeleine che, in un dialogo con Fleming, comincia a sua volta a sollevare delle perplessit\u00e0 in merito all'effetto che il calcolatore ha sulla vita della nazione.\nFleming chiede a Judy di indagare su chi sia in contatto con Geers per lo sfruttamento dell'enzima e l'agente segreto scopre che il colonnello sta intrattenendo colloqui con Barnett; quest'ultimo rende noto all'ufficiale che la Intel ha stipulato un contratto col Governo inglese per l'immissione sul mercato di quanto il calcolatore potr\u00e0 produrre e a quel punto Judy affronta Geers, esprimendogli il suo disappunto per quanto ha visto e saputo. Nello stesso momento Andromeda, che nel frattempo ha cambiato pettinatura e messo del profumo, fa comunicare alla dottoressa Madeleine tramite il calcolatore, la formula dell'enzima, ma successivamente accadono due fatti imprevisti: Madeleine, mentre lavora sull'enzima si sente male, nota delle macchie sulla pelle delle mani e poi si accascia a terra perdendo conoscenza ed il messaggio proveniente dalla nebulosa di Andromeda sembra definitivamente cessato.\nFleming chiama il dottor Reinhart e gli chiede di raggiungerlo subito: \nQuinta puntata.\nMadeleine sembra non riuscire a riprendere conoscenza; i suoi tessuti lentamente degenerano e il dottor Hunter non \u00e8 in grado di curarla; Fleming, insieme a Reinhart, si rende conto di cosa sarebbe successo se il falso enzima fosse stato messo in commercio ed entrambi prospettano la possibilit\u00e0 che Andromeda sia la prossima vittima del calcolatore, in quanto nata imperfetta e quindi non pi\u00f9 indispensabile per lui. Durante la notte, Andromeda cerca di uccidere Fleming, ma egli riesce a farle confessare che non \u00e8 stato un ordine impartito dal calcolatore ma una sua iniziativa e inoltre scopre che lei non conosce tutto il programma contenuto nella sua memoria; le chiede di salvare Madeleine e, dopo un iniziale rifiuto, lei sembra acconsentire.\nContemporaneamente Fleming, con l'aiuto di Judy e di Reinhart, studia un piano per entrare nell'edificio del calcolatore e programmarlo in modo da continuarne a sfruttare le enormi potenzialit\u00e0 potendolo tuttavia controllare e nel contempo \"salvare\" la ragazza rendendola indipendente dal calcolatore. \nNel dialogo che segue Judy si rende conto che Fleming sente qualcosa per Andromeda quando lui la difende dicendo: \nJudy comprende che il rapporto tra lei e Fleming non sar\u00e0 pi\u00f9 quello di prima e turbata gli chiede: \nReinhart arriva a Thorness insieme a Osborne, che raccomanda a Fleming di limitarsi a controllare la macchina senza per\u00f2 intervenire in modo diretto.\nJohn, seguito da Judy, inizia la sua opera ma pochi minuti dopo Andromeda entra nella sala e viene indotta, esattamente come Christine, a rimettere le mani sui terminali folgorandola; Fleming interpreta questa azione del calcolatore come la risposta alla debolezza della ragazza e decide di distruggerlo ma la formula originale del messaggio, indispensabile per ricostruire il calcolatore, resta chiusa nella cassaforte della sala e nessuno dei due dispone della chiave.\nFleming torna nella sua stanza, mentre Judy subisce le rimostranze di Osborne che riparte frettolosamente per Londra, e trova Andromeda che gli rivela di essere in possesso della chiave; Fleming le chiede di andare a distruggere il messaggio e, dopo un iniziale rifiuto, lei accetta, consapevole dei rischi cui andr\u00e0 incontro, di entrare nell'edificio e di bruciare i nastri con i tabulati. L'azione riesce ma, dopo che \u00e8 scattato l'allarme antincendio, i militari iniziano a dare la caccia ad Andromeda che, insieme a John, fugge dalla base; nello stesso momento il colonnello Geers viene informato dal dottor Hunter della morte di Madeleine.\nMentre John abbatte la recinzione con un bulldozer, Andromeda fugge lungo la scogliera e arrivata in cima al promontorio decide di uccidersi, lasciandosi cadere in mare; Fleming e Judy, sopraggiunti poco dopo, vedono il suo scialle galleggiare comprendendo come la sua morte sia l'epilogo della fine del calcolatore: \nProduzione.\nCome usuale per l'epoca, le scene esterne furono filmate con cineprese su pellicola. Quelle in interni, buona parte ricreati in studio, si impiegarono telecamere con supporto su nastro RVM.\nLe vetture nello sceneggiato hanno lo sterzo a sinistra anzich\u00e9 a destra, in quanto vetture italiane con targhe di scena britanniche. Fanno eccezione la Rolls-Royce del contatto della \"Intel\" e il fuoristrada pick up della Land Rover, che appare nella scena di Thorness.\nLe apparecchiature elettroniche e informatiche usate nello sceneggiato furono fornite dall'industria Honeywell; quelle chimiche e biomedicali dalla Carlo Erba.\nInterpreti.\nIl cast include alcuni nomi celebri del teatro e del cinema italiano dell'epoca, come Luigi Vannucchi, Paola Pitagora, Tino Carraro, Mario Piave, Enzo Tarascio, Franco Volpi e Giampiero Albertini.\nLa celebre cantante Patty Pravo, scelta inizialmente per il ruolo di Andromeda, abbondon\u00f2 il set in Sardegna, dopo un mese di riprese, il 19 aprile 1971, inviando alla Rai una lettera con certificato medico, motivando la sua rinuncia. Rimpiazzata da Nicoletta Rizzi, fu necessario girarne nuovamente le scene.\nA Inisero Cremaschi, autore dell'adattamento televisivo, fu assegnato un piccolo ruolo, quello dell'allibratore proprietario della sala corse dalla cui telescrivente Bridger tiene i contatti con la \"Intel\".\nCollocazione.\nL'apertura della prima puntata, il viaggio in automobile di Judy Adamson ed Erns Reinhart fino al radiotelescopio, \u00e8 stata filmata nella localit\u00e0 Cascina Vione nel comune di Basiglio in provincia di Milano, nel tratto viario per Pieve Emanuele, ribattezzato \"strada di Andromeda\". Nella scena sono visibili agenti della Polizia Stradale impegnati a tener lontane altre vetture durante le riprese, in quanto l'auto di scena procede nella corsia di sinistra, secondo l'uso britannico.\nIl radiotelescopio \u00e8 una delle antenne del Centro \"Piero Fanti\" della Telespazio nel Fucino. La scena dell'arrivo del Primo Ministro (quella quando scende dall'elicottero) \u00e8 stata filmata presso l'aeroporto di Bresso poco fuori Milano. Alcune scene ambientate in quello che sembra essere un bosco, quando Bridger \u00e8 sulla macchina con l'emissario della Intel, sono state girate nel Parco della Villa Reale di Monza.\nLe scene della base militare di Thorness, dove \u00e8 installato il calcolatore, cos\u00ec come l'immagine dei titoli di coda, sono state girate nella regione della Gallura e a Capo Caccia e le abitazioni erano quelle dell'allora villaggio Valtur dell'isola di Santo Stefano, in Sardegna, le cui formazioni rocciose granitiche e la bassa vegetazione ricordano quelle scozzesi. Improbabile comunque, dato il clima scozzese, una sortita balneare come quella tra Fleming e Judy Adamson.\nTrasmissione e distribuzione.\nLo sceneggiato \u00e8 stato trasmesso in prima serata, alle ore 20:30 dal marted\u00ec 4 gennaio a marted\u00ec 1\u00ba febbraio del 1972 sul Programma Nazionale.\nLo sceneggiato \u00e8 stato distribuito in home video in un cofanetto di 3 videocassette VHS con copertina rigida dalla ELLE U Multimedia nel 2001.\nL'11 aprile 2013 \u00e8 stato distribuito in un cofanetto di 3 DVD con booklet interno di 12 pagine dalla Rai-Eri.\nAccoglienza.\nLo sceneggiato ottenne un grande successo di pubblico, con 16,8 milioni di spettatori.\nColonna sonora.\nLa colonna sonora venne composta da Mario Migliardi, avvalendosi della collaborazione della cantante Edda Dell'Orso e del gruppo I Cantori Moderni di Alessandroni. Il famoso \"Tema di Andromeda\" \u00e8 ispirato al lamento di Didone dell'opera \"Didone ed Enea\" scritta da Henry Purcell nel 1688 (\"Dido and Aeneas - Dido's lament: When I am laid in earth\")."}
{"id": "331798", "revid": "287204", "url": "https://it.wikipedia.org/wiki?curid=331798", "title": "Viaggiatori extratemporali", "text": "Con il termine viaggiatori extratemporali, sopratemporali oppure extratopici ci si riferisce alla presenza ipotetica o immaginaria di persone, oggetti o fatti \"al di fuori della storia\", ovvero apparentemente estranei alla dimensione temporale o spaziale alla quale la storiografia o la scienza comunemente li ascrive.\nUn esempio - in questo caso una congettura del tutto immaginaria - potrebbe essere costituito dal resoconto di un colloquio tra Napoleone e un faraone dell'antico Egitto.\nMolti oggetti archeologici o anche personaggi storici sono stati descritti da autori di romanzi di fantascienza o in opere di fantarcheologia come extratemporali ed hanno anche ispirato vari tipi di teorie. In ogni caso sia le opere letterarie sia le teorie descritte qui di seguito non sono mai state dimostrate e sono quindi da considerarsi a seconda dei casi letteratura fantastica o pseudoscienza.\nGli \"oggetti extratemporali\".\nIl termine \"extratemporali\" pu\u00f2 essere usato anche per indicare quegli oggetti o meccanismi reali oppure ipotetici, che a rigore di logica non potrebbero trovarsi in un dato luogo in una certa data storica, perch\u00e9 o anticipano la storia dello sviluppo e diffusione della tecnologia per come \u00e8 conosciuta, o perch\u00e9 addirittura sono del tutto inspiegabili con le attuali conoscenze scientifiche, oppure perch\u00e9 superano le pi\u00f9 elevate capacit\u00e0 tecnologiche note o ragionevolmente ipotizzabili nei tempi antichi.\nQuesti vengono definiti \"oggetti fuori dal loro tempo\" (in inglese \" Out of Place Artifacts\", abbreviato in \"OOPArt\") e vengono interpretati da alcuni come oggetti extratemporali in quanto si troverebbero in un contesto non manipolabile, \"congelato nel tempo\". Come esempi vengono riportati alcuni relitti sottomarini, oggetti apparentemente moderni trovati in stratificazioni geologiche antiche.\nAlcuni di questi oggetti, ad esempio l'antichissima Colonna di ferro inossidabile presente a Qutb in India, potrebbero essere semplicemente delle leghe metalliche ottenute casualmente per la presenza di vene metallifere con le propriet\u00e0 giuste oppure per la verniciatura con una sostanza che ha conservato la superficie del metallo. Altri sono il risultato di tecnologie avanzate ma non impossibili, ad esempio gli ingranaggi in bronzo della macchina di Anticitera.\nArcheologia misteriosa extratemporale.\nNel campo dell'archeologia misteriosa (detta anche fantarcheologia) si \u00e8 spesso immaginata la presenza sulla Terra di civilt\u00e0 preistoriche molto evolute per i loro tempi, tanto da essere considerate per questo al di fuori del loro tempo. Uno degli esempi pi\u00f9 noti \u00e8 la mitica civilt\u00e0 di Atlantide.\nLe poche ed \"enigmatiche\" tracce lasciate da queste civilizzazioni sarebbero dovute alla loro distruzione per immani cataclismi, le cui cause vengono variamente indicate: grandi tsunami causati dall'impatto di un asteroide o dal crollo di vulcani sottomarini (come quello storicamente noto che distrusse l'isola di Santorini e la civilt\u00e0 minoica), e secondo alcuni autori addirittura le distruzioni causate da veri e propri conflitti nucleari.\nVengono inoltre considerati \"extratemporali\" le conoscenze che si presumono possedute da alcune popolazioni storicamente esistite, di tipo geografico, storico, tecnologico e scientifico, oppure alcune caratteristiche dei resti che questi hanno lasciato: oggetti e loro lavorazioni, edifici oppure loro particolarit\u00e0 architettoniche e/o ingegneristiche, resti umani con evidenti alterazioni chirurgiche o danni ossei particolari, ecc.\nEsempi di presunti oggetti extratemporali, sarebbero l'uomo di Palenque (raffigurazione su una tomba maya che viene immaginosamente interpretata come un uomo alla guida di un'astronave), la Sfinge di Giza (che secondo la fantarcheologia sarebbe pi\u00f9 antica della datazione archeologica, a causa del suo orientamento astronomico, considerato allineato con la posizione che la costellazione del Leone aveva 10.000 anni fa), la \"Puerta del Sol\" della civilt\u00e0 Tiahuanaco (che anch'essa avrebbe un orientamento astronomico indicante una datazione pi\u00f9 antica di quella archeologica).\nUfologia.\nAlcuni avvistamenti di UFO (oggetti volanti non identificati) sono stati a volte immaginati come prova di viaggi temporali e/o spaziali da parte di civilt\u00e0 aliene, i cui esploratori avrebbero visitato la Terra in passate epoche storiche, anche remote.\nPresenze di UFO nel passato, precedenti ai primi avvistamenti documentati e all'invenzione del volo, secondo i sostenitori dell'ufologia sarebbero testimoniate da dipinti di varie epoche. Si tratta spesso di piccoli particolari sullo sfondo del dipinto, a volte semplici macchie dovute allo stato di conservazione, o di raffigurazioni simboliche della presenza divina, che vengono invece interpretate come oggetti volanti non identificati. Dagli ufologi \u00e8 talvolta usato il termine \"clipeologia\" per indicare lo specifico studio degli UFO del passato.\nEsempi di personaggi storici a volte presentati come extratemporali.\nIl termine extratemporale pu\u00f2 riferirsi anche a personaggi dei quali si conosce perfettamente luogo e data di nascita, ma che si immagina dimostrino la conoscenza di fatti o di tecnologie ritenute improbabili per il loro tempo.\nPapa Silvestro II.\nLa trasmissione televisiva \"Voyager\" ha presentato papa Silvestro II (Gerbert d'Aurillac, nato intorno al 940-950 e morto il 12 maggio 1003) come un \"mago\", quasi un \"viaggiatore nel tempo\". Fu il papa che celebr\u00f2 l'ultima messa dell'anno 999, che secondo le profezie millenaristiche doveva precedere la fine del mondo.\nIn realt\u00e0 si trattava semplicemente di un uomo di grande cultura, che era stato precettore dell'imperatore Ottone III. Introdusse la scienza araba in Europa: dall'aritmetica basata sui numeri interi indo-arabici, all'astrologia e all'astronomia. Avendo appreso in Spagna il sistema arabo dei digiti non-zero, poteva effettuare a mente dei calcoli che erano estremamente difficili per quelli che ancora ragionavano in termini di numeri romani. Nella citt\u00e0 di Reims, in Francia, costru\u00ec un organo idraulico che eccelleva su tutti gli strumenti precedentemente noti.\nMormoni: Ges\u00f9 presente nel Far-West nel IV secolo.\nUn'intera religione, quella dei Mormoni, si basa sul racconto di un fatto extratemporale, vale a dire la presenza di Ges\u00f9 Cristo tra i nativi americani del Nordamerica nel IV secolo.\nSecondo i Mormoni, la storia di quell'evento extratemporale sarebbe narrata in una serie di piastre d'oro consegnate nel 1823 dall'angelo Moroni al profeta Joseph Smith; il testo di tali piastre (mai mostrate in pubblico) costituisce quello che \u00e8 noto come il Libro di Mormon. Secondo gli scettici, in questo caso si rasenterebbe il concetto di leggenda.\nPresunte profezie.\nCodice Genesi di Michael Drosnin.\nNel libro di Michael Drosnin \"Codice Genesi conto alla rovescia\" (pubblicato nel 2003 da Rizzoli), riprendendo alcuni lavori di studiosi ebraici (Doron Witztum, Eliyahu Rips e Yoav Rosenberg), si immagina che l'intero Pentateuco (la \"Tanach\" ebraica), contenga un codice criptato. Il codice potrebbe essere decrittato con un sistema ad estrazione saltatoria, a chiave numerica variabile (ma costante per \"sessione\") e con possibilit\u00e0 di incrocio e verifica col testo in chiaro.\nIl testo sarebbe stato portato da viaggiatori (terrestri o extraterrestri) provenienti dal futuro e l'astronave e/o capsula del tempo, sarebbe tuttora conservata in un'\"arca di acciaio\", sotto profondissimi ed insondabili strati di sale, a Mazra nella penisola salina di Lisan (satellite) (\"la lingua\"), sul Mar Morto, in Giordania vicino al confine con Israele. Nel libro si descrive anche un immaginario \"futuro ramificato\", con cinque opzioni, e che certi eventi si possano rimandare, ma non per sempre.\nIn risposta alle numerose critiche sul metodo utilizzato, Michael Drosnin lanci\u00f2 una sfida: \"When my critics find a message about the assassination of a prime minister encrypted in Moby Dick, I'll believe them\" (\"Quando i miei critici troveranno un messaggio sull'assassinio di un primo ministro criptato in Moby Dick, io creder\u00f2 loro\"). La sfida fu raccolta e con lo stesso metodo utilizzato da Drosin furono trovati riferimenti in Moby Dick alle morti di Indira Gandhi, Leon Trotsky, Martin Luther King, John F. Kennedy, Abraham Lincoln, Yitzhak Rabin ed altri.\nNonostante la dimostrazione dell'inattendibilit\u00e0 del metodo, ci si occupa ancora delle presunte profezie contenute nel testo criptato. Per il 2006, (anno ebraico 5766) il codice decrittato prevedeva una \"catastrofe nucleare\". La previsione incrocia nel testo in chiaro la frase di Mos\u00e8 che afferma \"la sventura vi colpir\u00e0 alla Fine dei giorni\". Questa \u00e8 stata messa in relazione da alcuni con la ripresa dell'arricchimento dell'uranio da parte dell'Iran di Mahmud Ahmadinejad e le paure per le possibili reazioni di Israele ed USA.\nCodice Vaticinia di Nostradamus.\nIl manoscritto \"Vaticinia Michaelis Nostredami de Futuri Christi Vicarii ad Cesarem Filium\" \u00e8 un codice illustrato del XVII secolo, scoperto nella Biblioteca Nazionale Centrale di Roma, che secondo alcuni studiosi di Nostradamus preannuncerebbe i papi del futuro ed altri eventi ad essi connessi, come la rivoluzione francese. Su questo argomento l'autore Ottavio Cesare Ramotti ha scritto una elaborata interpretazione pubblicata in un libro distribuito negli USA.\nUn disegno del codice sarebbe interpretabile da alcuni come una raffigurazione della reale natura astronomica della Via Lattea, ovvero una galassia a spirale con due grandi braccia contenenti stelle e gas interstellare. Tale conoscenza mancava all'epoca della redazione del codice (le galassie a spirale, modello per la comprensione della nostra, come la galassia di Andromeda vennero accuratamente osservate con i telescopi riflettori soltanto dopo gli anni venti).\nViaggiatori temporali nel cinema e nella letteratura.\nIl viaggio nel tempo \u00e8 un elemento utilizzato nei romanzi e nei film di fantascienza per creare situazioni intricate, che sconcertano o rassicurano lo spettatore, spesso gi\u00e0 al corrente dell'evoluzione naturale della narrazione. Frequentemente l'espediente del viaggio nel tempo pu\u00f2 dar luogo a paradossi, come prevenire il matrimonio dei propri genitori o situazioni simili.\nLa macchina del tempo.\nLa prima opera di fantascienza ad introdurre il tema del viaggio temporale \u00e8 il romanzo \"La macchina del tempo\", di Herbert George Wells. In esso, l'inventore di una macchina per viaggiare nel tempo si spinge con essa in un lontano futuro, dove scopre un mondo in cui l'umanit\u00e0 si \u00e8 nettamente differenziata in due specie che hanno instaurato una cruenta simbiosi.\nIl Pianeta delle Scimmie.\nNel film \"Il pianeta delle scimmie\" di Franklin J. Schaffner (1968), tre astronauti americani ibernati in una capsula spaziale pilotata automaticamente si risvegliano nell'anno 3978, in un mondo (che poi scopriranno essere la Terra dopo una guerra nucleare) dominato da scimmie antropomorfe parlanti, mentre gli esseri umani, muti, sono ridotti al rango di animali (il film \u00e8 stato interpretato sia in chiave animalista, o antispecista, che antirazzista).\nIl film ha avuto quattro \"sequel\" (oltre a un \"remake\"): nel terzo film della serie (\"Fuga dal pianeta delle scimmie\", 1971) tre scimmie senzienti viaggiano indietro nel tempo, raggiungendo la nostra epoca.\nLa portaerei americana Nimitz trasportata nel 1941.\nNel film \"Countdown - Dimensione Zero (The Final Countdown)\" del 1980 si immagina che la portaerei nucleare americana USS Nimitz entri in collisione contro una tempesta innaturale, che porta l'intera nave ed il suo equipaggio dal presente a qualche giorno prima dell'attacco di Pearl Harbor (nel dicembre del 1941). Il capitano (Kirk Douglas) deve decidere se interferire col passato e fermare la flotta giapponese che si avvia all'attacco, oppure lasciare che la storia prenda il suo corso.\nMarty McFly e \"Doc\" in Ritorno al Futuro.\nI film di fantascienza della serie \"Ritorno al futuro\" hanno come tema centrale il viaggio nel tempo, il quale genera tutta una serie di paradossi extratemporali, come il protagonista che incontra sua madre da giovane o il giovane Biff Tannen degli anni cinquanta che vince alle scommesse grazie a un almanacco sportivo pubblicato dopo l'anno 2000, regalatogli dal s\u00e9 stesso del futuro.\nIn \"The Abyss\", gli alieni preannunciano l'apocalisse.\nIl film \"The Abyss\", diretto nel 1989 da James Cameron, narra dell'incontro tra la squadra di un sommergibile nucleare e una razza extraterrestre acquatica, gelificata e polimorfa. Nel film (in versione \"director's cut\") questi alieni trasmettono immagini dal futuro, che mostrano una sequenza di eventi che portano all'Apocalisse. Il nome di uno dei personaggi, il tenente Hiram Coffey, alluderebbe ad un ipotetico messaggio massonico: secondo la mitologia massonica, Hiram Abif sarebbe stato infatti il costruttore del Tempio di Salomone.\nViaggiatori nella Francia medievale in \"Timeline \".\nNel film \"Timeline\" del 2003, basato su un romanzo di Michael Crichton, un gruppo di giovani archeologi viene mandato nel XIV secolo per studiare la storia di un assedio. La trama \u00e8 basata sulle avventure di questi giovani e nei complotti in cui vengono coinvolti, sia nel medioevo che nell'epoca moderna. Il film \u00e8 stato ampiamente criticato per la scarsa accuratezza storica e per le lacune della sceneggiatura.\nTerminator.\nNel film \"Terminator\" viene descritto un futuro in cui l'umanit\u00e0 \u00e8 in guerra contro i robot che, divenuti senzienti, si sono ribellati ai loro creatori. I robot inviano un cyborg indietro nel tempo per prevenire la nascita di John Connor, capo dell'esercito umano, uccidendone la madre; gli umani a loro volta inviano un uomo per fermarlo. Il film ha avuto quattro \"sequel\"."}
{"id": "331800", "revid": "101260", "url": "https://it.wikipedia.org/wiki?curid=331800", "title": "Bergamotti", "text": ""}
{"id": "331803", "revid": "277947", "url": "https://it.wikipedia.org/wiki?curid=331803", "title": "Museo civico medievale", "text": "Il Museo civico medievale fa parte dei Musei civici di arte antica di Bologna ed \u00e8 posto in via Manzoni 4 nel Palazzo Ghisilardi (o Ghisilardi-Fava).\nDescrizione.\nIl palazzo \u00e8 un esempio di architettura bolognese del XV secolo acquisito successivamente dalla famiglia Fava (da qui il nome Ghisilardi-Fava). Alcune sale del museo hanno affreschi dei Carracci.\nIl museo contiene un ricco nucleo di monumenti sepolcrali - per lo pi\u00f9 trecenteschi - dei dottori dello Studio bolognese prodotti dalle botteghe di grandi lapicidi del tempo: Roso da Parma (sepolcro di Pietro Cerniti del 1338), Bettino da Bologna (sepolcro di Bonifacio Galluzzi del 1346), Jacopo Lanfrani (sepolcro di Giovanni d'Andrea del 1348).\nIl museo conserva inoltre opere di produzione longobarda (crocette in lamina d'oro), un acquamanile in bronzo di origine sassone, la statua di Bonifacio VIII in rame e legno (opera di Manno Bandini del 1301), il piviale proveniente dal convento della basilica di San Domenico, con Storie della vita di Cristo e della Vergine, rilevante esempio di opus anglicanum degli inizi del Trecento.\nInoltre una raccolta di codici e libri testimonia la tradizione bolognese nella miniatura, tra le quali spicca quella di Giovanni Battista Cavalletto.\nCompletano la raccolta vari pezzi di arti applicate (avori, ceramiche e vetri), una collezione di armi (fra cui la raccolta di armi orientali di Luigi Ferdinando Marsili) e pezzi del collezionismo naturalistico."}
{"id": "331807", "revid": "311148", "url": "https://it.wikipedia.org/wiki?curid=331807", "title": "Kitaky\u016bsh\u016b", "text": " \u00e8 una citt\u00e0 della prefettura di Fukuoka, nell'isola di Ky\u016bsh\u016b, in Giappone. \u00c8 stata ufficialmente costituita per ordinanza governativa il 1\u00ba aprile 1963, aggregando le municipalit\u00e0 di Kokura, antico borgo che attualmente costituisce il centro cittadino, Moji, Tobata, Yahata e Wakamatsu.\nIl simbolo della citt\u00e0 \u00e8 un fiore con al centro il \"kanji\" \"Kita\" e intorno cinque petali rappresentanti le cinque zone che furono unite per formare la citt\u00e0.\nStoria.\nEra una delle tre citt\u00e0 (insieme con Hiroshima e Nagasaki) prese come possibile obiettivo della \"Little Boy\". Tuttavia, la mattina del 6 agosto 1945, diversi aerei americani, sorvolando la citt\u00e0, si accorsero che il cielo non era completamente limpido (eventuali nuvole avrebbero impedito di effettuare un lancio preciso) e per questo si decise di spostare l'obiettivo su Hiroshima. La municipalit\u00e0 di Kokura si salv\u00f2 per puro caso. Essa divenne in seguito l'obiettivo principale della bomba atomica soprannominata \"Fat Man\". Tuttavia, anche quel giorno le nubi offuscarono la visuale, pertanto la bomba fu sganciata, il 9 agosto 1945, su Nagasaki.\nNell'aprile del 1977 viene aperto al suo interno il giardino dei glicini di Kawachi Fuji, conosciuto per le sue pergole di glicine, la cui fioritura massima avviene nel corso della settimana d'oro.\nQuartieri.\nKitakyushu \u00e8 divisa in sette quartieri (\"ku\"):\nInfrastrutture e trasporti.\nLa stazione ferroviaria di Kokura \u00e8 la penultima fermata della linea del treno ad alt\u00e0 velocit\u00e0 Sany\u014d Shinkansen, delle ferrovie JR West, che collega le citt\u00e0 di \u014csaka e Fukuoka. Nella stessa stazione \u00e8 presente il capolinea della monorotaia di Kitaky\u016bsh\u016b, che attraversa i quartieri di Kokura Kita-ku e Kokura Minami-ku.\nIl nuovo aeroporto, costruito su un'isola artificiale, \u00e8 stato aperto il 16 marzo 2006.\nSport.\nNel 1995 ha ospitato il Campionato del mondo di parapendio e nel 2021 sia i campionati mondiali di ginnastica artistica che quelli di ginnastica ritmica."}
{"id": "331811", "revid": "433605", "url": "https://it.wikipedia.org/wiki?curid=331811", "title": "Joe D'Amato", "text": "D'Amato viene generalmente considerato il regista italiano pi\u00f9 prolifico di sempre, con oltre 200 film, tra diretti e fotografati. Nel corso della sua carriera ha partecipato a oltre 400 film ricoprendo molti ruoli: operatore, attore, direttore della fotografia, sceneggiatore, regista e produttore. Ha sperimentato ogni genere cinematografico possibile, soprattutto nell'ambito del film d'exploitation, e ha contribuito ad inventarne di nuovi. \u00c8 noto per aver unito pi\u00f9 generi nei suoi film, come la pornografia con l'horror, l'erotismo con il thriller e lo spaghetti-western con la commedia. Tra i suoi lavori pi\u00f9 conosciuti, la serie dei film di Ator e i film della serie erotica Emanuelle nera, interpretata da Laura Gemser. \u00c8 considerato un regista di culto tra i fan del cinema horror, per aver diretto alcuni film splatter, come \"Antropophagus\", \"Buio Omega\" e \"Rosso sangue\".\nNell'ultima fase della sua carriera si dedic\u00f2 totalmente ai film pornografici, divenendo uno dei pi\u00f9 conosciuti e apprezzati registi del genere. Il suo \"Sesso nero\", girato nel 1978 ma uscito nelle sale cinematografiche nel 1980, \u00e8 considerato il primo film pornografico italiano. Il regista, nella maggior parte dei suoi film, \u00e8 indicato con lo pseudonimo Joe D'Amato, anche se durante la sua carriera ne ha utilizzati diversi altri, soprattutto maschili, ma anche femminili.\nNel 1999 la rivista \"Nocturno\" ha prodotto un documentario sul suo lavoro, intitolato \"Joe D'Amato - Totally Uncut\", diretto da Roger A. Fratter. Nel 2006 la prestigiosa Cin\u00e9math\u00e8que fran\u00e7aise omaggi\u00f2 il regista, proiettando le copie restaurate di \"Sesso nero\" e \"Antropophagus\". In suo onore si sono svolte a Marina di Pietrasanta alcune edizioni del \"Joe D'Amato Horror Festival\" con la direzione artistica di Paolo Ruffini.\nBiografia.\nGli inizi.\nJoe D'Amato inizi\u00f2 a lavorare nel mondo del cinema a 14 anni, dapprima come elettricista, e via via apprendendo le svariate mansioni tra le maestranze di Cinecitt\u00e0, tra cui la creazione dei titoli di testa di alcuni film di Eugenio Bava, padre del maestro italiano dell\"'horror\" Mario Bava.\nCon la passione per la fotografia, nel 1951, a soli quindici anni, divenne fotografo di scena del film \"\u00c8 l'amor che mi rovina\" diretto da Mario Soldati, continuando con altre pellicole importanti come \"Ercole al centro della Terra\" di Mario Bava, \"Brucia ragazzo, brucia\" di Fernando Di Leo, \"Cosa avete fatto a Solange?\" di Massimo Dallamano e \"Paranoia\" di Umberto Lenzi. \u00c8 stato elettricista ne La dolce vita, di Fellini. Autodidatta, arriva a lavorare dietro la macchina da presa come aiuto regista di autori come Jean-Luc Godard, per \"Il disprezzo\", nel 1963 e come operatore alla macchina di Michele Lupo, per \"Concerto per pistola solista\" nel 1970.\nLe prime regie.\nSolo nel 1972 si decise a dirigere un film: \"Scansati... a Trinit\u00e0 arriva Eldorado\", spaghetti-western comico, che per\u00f2 risulta firmato dal produttore Diego Spataro. Lo stesso vale per gli altri due film successivi. D'Amato appare nei titoli come direttore della fotografia o come sceneggiatore, ma non come regista. D'Amato in varie interviste rivel\u00f2 che quella di non firmare film di diverso genere era una sua scelta, per non bruciarsi troppo velocemente la carriera.\nIl primo film sicuramente diretto da D'Amato \u00e8 \"Sollazzevoli storie di mogli gaudenti e mariti penitenti - Decameron n\u00ba 69\", un decamerotico del 1972. Dopo un altro film di questo genere diresse nel 1973 il film di guerra \"Eroi all'inferno\", quindi il peplum \"La rivolta delle gladiatrici\", prodotto da Roger Corman e interpretato da Pam Grier.\nLo stesso anno D'Amato diresse l'unico film firmato col suo vero nome: \"La morte ha sorriso all'assassino\", interpretato da Klaus Kinski, considerato un horror interessante con alcune scene erotiche. Dopo questo film diresse \"Giubbe rosse\", un western classico interpretato da Fabio Testi, che \u00e8 il primo film firmato con lo pseudonimo Joe D'Amato, che fu un'idea del produttore Ermanno Donati.\nNel 1975 diresse \"Emanuelle e Fran\u00e7oise (Le sorelline)\", considerato uno dei suoi migliori film, un thriller erotico con alcune scene di cannibalismo.\nLa serie Emanuelle nera.\nNel 1976 D'Amato diresse \"Emanuelle nera - Orient Reportage\", considerato il vero sequel di \"Emanuelle nera\", diretto da Adalberto Albertini nel 1975. (\"Emanuelle e Fran\u00e7oise - Le sorelline\", nonostante il titolo, non ha niente a che fare con la serie). Fu il primo film della serie diretto da D'Amato, che in seguito diresse altri quattro film e fece divenire la serie di successo.\nQui il regista incontr\u00f2 l'attrice indonesiana Laura Gemser, e inizi\u00f2 con lei un duraturo sodalizio. Gli Emanuelle nera erano ispirati all'Emmanuelle francese, solo che il nome era scritto con una sola emme e la protagonista era una bella fotoreporter di colore. Questi film erano un misto di avventura, erotico e addirittura in un caso anche di cannibal movie, ed erano girati in location esotiche. I film hanno avuto un gran successo e sono stati scritti dalla giornalista Maria Pia Fusco e dal regista Piero Vivarelli. La serie ufficiale comprende nove film, D'Amato diresse \"Emanuelle in America\", dove ci sono delle agghiaccianti scene di \"snuff movie\" scambiate all'epoca per vere, e alcuni inserti hard; \"Emanuelle e gli ultimi cannibali\", dove Emanuelle ha a che fare addirittura con i cannibali; \"Emanuelle - Perch\u00e9 violenza alle donne?\" che narra tra l'altro della tratta delle bianche, infine \"La via della prostituzione\" sempre sull'argomento prostituzione.\nIl periodo erotico-esotico.\nNel 1978 D'Amato gir\u00f2 nell'isola di Santo Domingo l'action \"Duri a morire\", interpretato da Luc Merenda. Nello stesso anno, sempre a Santo Domingo, gir\u00f2 anche \"Sesso nero\", che per\u00f2 fu distribuito nelle sale cinematografiche nel 1980, e \"Papaya dei Caraibi\", film erotico che diede inizio al cosiddetto \"periodo erotico-esotico\" del regista.\nTra il 1978 e il 1981 D'Amato gir\u00f2 infatti otto film erotici sovente contaminati con l'horror, lanciando questo genere che ha la caratteristica di girare film erotici in ambienti molto esotici come i Caraibi. In particolare D'Amato diresse una serie di film ambientati a Santo Domingo, con attori locali - lanci\u00f2 tra l'altro l'attrice Luc\u00eda Ramirez - e un budget minimo. Questi film avevano anche inserti hard, girati da Mark Shanon, Lucia Ramirez e Annj Goren.\n\"Papaya dei Caraibi\" \u00e8 il primo di essi, e presenta tutte le caratteristiche dei film successivi: l'ambientazione esotica, l'erotismo misto all'horror e una particolare attenzione per i riti vud\u00f9 tipici dei luoghi. Anche la storia verr\u00e0 ripresa negli altri film.\nDopo l'uscita di \"Papaya dei Caraibi\", il produttore Franco Gastaldi commission\u00f2 a D'Amato quattro film erotici-hard da girare a Santo Domingo. D'Amato gir\u00f2 quindi uno dietro l'altro \"Orgasmo nero\", che lanci\u00f2 Lucia Ramirez, \"Le notti erotiche dei morti viventi\", un horror-porno considerato il suo film pi\u00f9 curioso e delirante, \"Porno Holocaust\", altra commistione tra horror e porno, \"Hard Sensation\", un thriller porno, \"Porno Esotic Love\", riedizione in chiave hard di \"Eva nera\", diretto dal regista nel 1976, e \"Paradiso Blu\", interpretato dalla figlia di Ingmar Bergman, Anna Bergman, che firm\u00f2 anche la regia per motivi economici.\nGli horror.\nIl genere in cui si \u00e8 distinto seppure in poche pellicole \u00e8 l'horror, noto per alcune scene memorabili che non lasciano spazio all'immaginazione. \"Antropophagus\" \u00e8 un cannibal movie metropolitano, con scene insostenibili (come un feto divorato che fu scambiato all'epoca per una scena snuff), ed \u00e8 diventato un cult per gli amanti del genere, tanto da essere stato rifatto dal regista tedesco Andreas Schnaas con il titolo \"Antropophagus 2000\" nel 1999. Anche \"Buio Omega\" (che mostra un cuore addentato) e \"Rosso sangue\", film noto soprattutto per la scena della babysitter infilata in un forno e lasciata cuocere, sono divenuti film di culto per le loro scene estreme e scioccanti.\nHorror possono essere considerati anche \"Caligola - La storia mai raccontata\", versione hard della storia del noto imperatore romano e \"Le notti erotiche dei morti viventi\", in cui ci sono zombi e scene hard. Il regista torn\u00f2 a questo genere solo alla fine della sua carriera, con \"Ritorno dalla morte - Frankenstein 2000\", girato nel 1992.\nI fantasy e fantascientifici.\nD'Amato diresse anche quattro film di genere fantasy durante gli anni ottanta. Tra i film si ricordano la trilogia di Ator, ispirata a \"Conan il barbaro\", e composta da: \"Ator l'invincibile\" (1982), \"Ator 2 - L'invincibile Orion\" (1984) e \"Quest for the Mighty Sword\" (1990). Infine D'Amato gir\u00f2 anche \"Anno 2020 - I gladiatori del futuro\", film di genere western-fantasy e il post-apocalittico \"Endgame - Bronx lotta finale\".\nI porno.\nIl rapporto tra Joe D'Amato e il cinema pornografico inizi\u00f2 molto prima della produzione di pellicole di genere. Nel 1976, infatti, D'Amato introdusse degli inserti espliciti in scene forti delle pellicole soft \"Emanuelle in America\", interpretati da Marina Frajese e Rick Martino, ed \"Emanuelle - Perch\u00e9 violenza alle donne?\", sequenze naturalmente escluse per il circuito delle sale tradizionali. Una versione DVD integrale fu edita nel 2004.\nD'Amato gir\u00f2 il suo primo film espressamente pornografico nel 1978, considerato anche il primo porno italiano, \"Sesso nero\", uscito nelle sale dedicate solo successivamente ad altre pellicole con inserti pornografici espliciti (per esempio \"La parte pi\u00f9 appetitosa del maschio\" o \"I porno amori di Eva\"). D'Amato si dilett\u00f2 a commistionare il genere con altri per esempio horror o storici, famosi \"Porno Holocaust\", \"Caligola - La storia mai raccontata\", \"Hard Sensation\" e \"Le notti erotiche dei morti viventi\".\nLa svolta definitiva di D'Amato con l'hard core, il genere che gli procur\u00f2 un'immensa fortuna, risale al 1993, con cinque pellicole note tra gli appassionati: \"Rosa\", \"Il labirinto dei sensi\", \"Chinese Kamasutra\", \"The Erotic Adventures of Aladdin X\" e \"I racconti della camera rossa\". L'offerta di attori, di attrezzature e maestranze a basso costo nei paesi fino a pochi anni prima parte del Patto di Varsavia, come gli storici studi ungheresi della \"Budafilm\" - consent\u00ec un'opportunit\u00e0 per una ricca produzione di eccellente qualit\u00e0, per lo meno dal punto di vista estetico e formale.\nD'Amato si dilett\u00f2 nella cura della trama, della fotografia e del costume, avvalendosi di filmati di repertorio per contestualizzare la scena, rivisitando in chiave hard vari generi ed epoche: tra i titoli pi\u00f9 curiosi sono degni di nota \"Il marchese De Sade\", \"Marco Polo - La storia mai raccontata\" (con Rocco Siffredi), \"Le intoccabili\" e \"Robin Hood - La leggenda sexy\".\nSulla scia delle rivisitazioni in chiave moderna dei classici, allora in voga, come il teatro shakespeariano di Kenneth Branagh, D'Amato firm\u00f2 una pellicola sul canovaccio del \"Macbeth\", con tanto di militari in kilt ed uniforme ungherese.\nGli hard di D'Amato furono interpretati dalle pi\u00f9 note star del genere, come Rocco Siffredi, Selen, \u00c9va Henger, Erika Bella e Francesco Malcom.\nNel 1997 D'Amato gir\u00f2 il thriller erotico \"La iena\", quindi ritorn\u00f2 al porno. Il suo ultimo film fu \"Showgirl\". \nMorte.\nSofferente da tempo di diabete mor\u00ec il 23 gennaio 1999, a causa di un attacco di cuore.\nLa Filmirage.\nD'Amato nel 1980 fond\u00f2 una sua casa di produzione, la Filmirage, specializzata in film horror e thriller, girati per la maggior parte negli Stati Uniti.\nCon la Filmirage D'Amato ha contribuito a scoprire nuovi registi come Michele Soavi e Claudio Fragasso, e a rilanciare vecchi maestri come Lucio Fulci e Umberto Lenzi.\nPseudonimi.\nLa lista di tutti gli pseudonimi utilizzati dal regista. I pi\u00f9 famosi sono riportati in grassetto."}
{"id": "331825", "revid": "712828", "url": "https://it.wikipedia.org/wiki?curid=331825", "title": "MT e MN", "text": ""}
{"id": "331828", "revid": "1982", "url": "https://it.wikipedia.org/wiki?curid=331828", "title": "2001 Einstein", "text": "2001 Einstein \u00e8 un asteroide della fascia principale. Scoperto nel 1973, presenta un'orbita caratterizzata da un semiasse maggiore pari a 1,9335962\u00a0UA e da un'eccentricit\u00e0 di 0,0985555, inclinata di 22,68296\u00b0 rispetto all'eclittica.\nL'asteroide \u00e8 dedicato al fisico tedesco naturalizzato statunitense Albert Einstein."}
{"id": "331830", "revid": "1543377", "url": "https://it.wikipedia.org/wiki?curid=331830", "title": "Columbidae", "text": "I Columbidi (Columbidae ) sono una famiglia di uccelli che comprende oltre 300 specie. \u00c8 l'unica famiglia dell'ordine Columbiformes.\nDescrizione.\nLe specie della famiglia Columbidae sono caratterizzate da un tronco massiccio con una testa piccola, un becco corto e rigonfio e zampe corte con quattro dita. Le ali, grandi e robuste, li rendono eccellenti volatori.\nLe dimensioni delle varie specie variano considerevolmente: si va dai gura della Nuova Guinea, che raggiungono le dimensioni di un tacchino, alle tortorine, che sono poco pi\u00f9 grandi di un passero; il primato della specie pi\u00f9 corta spetta alla colomba frugivora nana (\"Ptilinopus nainus\"), che misura appena 13\u00a0cm di lunghezza.\nIl piumaggio, soffice e folto, \u00e8 anch'esso molto variabile: alcune specie hanno una colorazione monocromatica e poco appariscente, mentre altre, in particolare le colombe frugivore del genere \"Ptilinopus\" e i piccioni dei genere \"Treron\" e \"Alectroenas\", sfoggiano livree multicolori molto vistose.\nDistribuzione e habitat.\nLa famiglia Columbidae ha una distribuzione cosmopolita, con specie presenti in quasi ogni parte del pianeta, con l'eccezione dell'Antartide e delle aree pi\u00f9 secche del Sahara.\nI columbidi si sono adattati alla maggior parte degli habitat esistenti sulla terra. La maggior parte delle specie si trova nelle foreste tropicali, ma sono presenti anche nella savana, nelle praterie, nei deserti, nelle foreste temperate e nelle mangrovie.\nL'areale di alcune specie \u00e8 estremamente ampio: ad esempio il piccione selvatico (\"Columba livia\") ha una distribuzione naturale che spazia dall'Europa e dal Nord Africa sino all'Estremo Oriente, ma \u00e8 stato introdotto, e si \u00e8 naturalizzato, nell'Africa subsahariana, in Nord America, Sud America, Australia e Nuova Zelanda; la tortora dal collare (\"Streptopelia decaocto\") \u00e8 presente, con areale frammentato, in Europa, Medio Oriente, India, Pakistan e Cina; la tortora delle palme (\"Spilopelia senegalensis\") \u00e8 presente in gran parte dell'Africa subsahariana ma anche in Medio Oriente, India e Pakistan. Altre specie invece sono endemismi insulari con areali molto limitati: ad esempio, la colomba frugivora di Layard (\"Ptilinopus layardi\") \u00e8 presente esclusivamente nell'isola di Kadavu, nelle Figi; l'areale della tortorina delle Caroline (\"Gallicolumba kubaryi\") \u00e8 ristretto alle omonime isole della Micronesia; la tortora di Grenada (\"Leptotila wellsi\") \u00e8 un endemismo dell'isola caraibica di Grenada.\nTassonomia.\nIl nome Columbidae per la famiglia fu introdotto dallo zoologo inglese William Elford Leach in una guida ai contenuti del British Museum, pubblicata nel 1820. Columbidae \u00e8 l'unica famiglia vivente nell'ordine Columbiformes. Le grandule (Pteroclidae) erano precedentemente collocati all'interno di questa famiglia, ma vennero in seguito spostate in un ordine separato, Pterocliformes, sulla base di alcune differenze anatomiche (ad esempio, non sono in grado di bere \"succhiando\" o \"pompando\"); sono ora considerati pi\u00f9 strettamente correlati agli uccelli costieri. Recenti studi filogenomici supportano il raggruppamento di piccioni e grandule, insieme ai mesena, formando il sister taxon di Mirandornithes.\nI Columbidi sono generalmente divisi in cinque sottofamiglie, probabilmente in modo impreciso. Ad esempio, la colomba quaglia americana e la colomba quaglia (\"Geotrygon\"), solitamente collocate all'interno di Columbinae, sembrano essere due sottofamiglie distinte. L'ordine qui presentato segue gli studi di Baptista \"et al.\" (1997), con alcuni aggiornamenti.\nLa disposizione dei generi e la denominazione delle sottofamiglie \u00e8 in alcuni casi provvisoria perch\u00e9 le analisi delle diverse sequenze di DNA producono risultati diversi, spesso radicalmente, nel posizionamento di determinati generi (principalmente quelli indo-australiani). Questa ambiguit\u00e0, probabilmente causata dalla long branch attraction, sembra confermare che i primi piccioni evolutisi nella regione dell'Australasia e che i \"Treronidae\" e le forme affiliate (colombe coronate e piccioni fagiani, per esempio) rappresentino la prima radiazione del gruppo.\nLa famiglia Columbidae in precedenza conteneva anche la famiglia Raphidae, composta dagli estinti solitario di Rodrigues ed il dodo. Queste specie sono con ogni probabilit\u00e0 parte della radiazione indo-australiana che ha prodotto le tre piccole sottofamiglie menzionate sopra, con le colombe e i piccioni frugivori (incluso il piccione di Nicobar). Pertanto, sono qui inclusi come la sottofamiglia Raphinae, in attesa di migliori prove materiali delle loro esatte relazioni.\nEsacerbando questi problemi, i columbidi non sono ben rappresentati nel record fossile. Ad oggi non sono state trovate forme veramente primitive. Il genere \"Gerandia\" \u00e8 stato descritto dai depositi del Miocene inferiore in Francia, ma sebbene si credesse da tempo un piccione, ora \u00e8 considerato una grandula. I resti frammentari di un possibile \"ptilinopino\", sono stati ritrovati nella Formazione Bannockburn in Nuova Zelanda, e descritti come il genere \"Rupephaps\"; \"Columbina\" \"prattae\", ritrovata in depositi approssimativamente contemporanei in Florida \u00e8 oggi provvisoriamente separata in \"Arenicolumba\", ma la sua distinzione da \"Columbina\"/\"Scardafella\" e generi correlati deve essere stabilita pi\u00f9 saldamente (ad esempio mediante analisi cladistiche). A parte questo, tutti gli altri fossili appartengono a generi esistenti.\nTassonomia.\nTassonomia basata sugli studi di John H. Boyd, III, professore di economia."}
