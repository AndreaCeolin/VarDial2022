{"id": "270651", "revid": "729019", "url": "https://it.wikipedia.org/wiki?curid=270651", "title": "Battaglia del monte Ortigara", "text": "La battaglia del monte Ortigara fu combattuta dal 10 al 29 giugno 1917 tra l'esercito italiano e quello austro-ungarico sull'altopiano dei Sette Comuni, durante la prima guerra mondiale. Lo scontro vide impegnata la 6\u00aa Armata italiana del generale Ettore Mambretti, che attacc\u00f2 in forze il settore austro-ungarico difeso dall'11\u00aa Armata del generale Viktor von Scheuchenstuel. Seppur oggigiorno l'attacco viene ricordato soprattutto per le cruente schermaglie che impegnarono gli Alpini per il possesso del monte Ortigara, era stato invece congegnato per riconquistare le vaste porzioni di territorio perse sull'altopiano durante la \"Fr\u00fchjahrsoffensive\" (\"offensiva di primavera\") austro-ungarica del maggio 1916.\nQuesta parte del fronte, che inizialmente il capo di stato maggiore dell'esercito Luigi Cadorna considerava di secondo piano rispetto al fronte isontino, assunse nel trascorrere del conflitto una sempre maggiore importanza strategica. Ci\u00f2 divenne palese nel 1916, dopo che gli austro-ungarici fecero capire ai comandi italiani, che uno sfondamento lungo quella parte del fronte avrebbe consentito al nemico di entrare nella pianura Padana e di prendere alle spalle le armate situate sul Carso e sull'Isonzo.\nIl Comando supremo militare italiano decise che il fronte interessato dall'attacco si sarebbe strutturato lungo 14 chilometri, principalmente su un terreno situato tra i 1.700 e i 2.100 metri d'altitudine, che nelle zone pi\u00f9 elevate presentava singolari caratteristiche carsiche, tali da renderlo severo, spoglio e privo di risorse, soprattutto idriche.\nPer assicurare il supporto logistico all'enorme massa di uomini e di materiali, che gli alti comandi intendevano schierare lungo il fronte, venne avviata la realizzazione di acquedotti e di imponenti lavori stradali lungo tutto il settore degli Altipiani.\nNonostante il grande impegno profuso, i comandi italiani non seppero gestire al meglio le situazioni e gli imprevisti; i tentativi di avanzata furono diversi e spesso poco concreti e mal gestiti. Al contrario il sacrificio di vite umane fu altissimo, e dopo quasi venti giorni di battaglia la 6\u00aa Armata ordin\u00f2 il ripiegamento sulle posizioni di partenza, dichiarando di fatto il completo fallimento dell'offensiva.\nSituazione generale.\nLa preparazione di un attacco italiano nell'altopiano dei Sette Comuni fu autorizzata dal capo di stato maggiore del Regio Esercito, Luigi Cadorna, il 27 febbraio 1917, in risposta a una lettera del comandante della 6\u00aa Armata generale Ettore Mambretti, che sollecitava Cadorna in tal senso. I due concordavano infatti che era necessario rettificare il fronte venutosi a creare dopo il massiccio attacco austro-ungarico, svoltosi durante i mesi di maggio e giugno 1916, che aveva respinto l'esercito italiano da ingenti porzioni di territorio dell'altopiano: gli austro-ungarici si erano attestati su posizioni molto favorevoli, affacciate sulla pianura Padana, dalle quali potevano minacciare alle spalle le armate nel Cadore, nella Carnia e lungo l'Isonzo. Si avviarono quindi i preparativi per un'offensiva di grosse proporzioni che avrebbe permesso di riconquistare le importanti vette di cima Portule e monte Zebio e nel contempo rioccupare le posizioni perse sull'Altipiano. Inoltre, a seguito della conferenza di Pietrogrado del febbraio 1917, l'Italia si impegn\u00f2 con gli Alleati a operare tra aprile e maggio prima sull'altopiano dei Sette Comuni e successivamente sul Carso, per adempiere all'iniziativa promossa dal governo britannico, il quale, dopo il crollo della Romania, per tastare il polso dell'esercito russo ormai in crisi, aveva spinto per imbastire una serie di offensive alleate sui fronti occidentale, orientale e italiano.\nLa 6\u00aa Armata di Mambretti fu costituita sulla preesistente struttura del Comando truppe Altopiano, gi\u00e0 dipendente dalla 1\u00aa Armata, riconoscendo al territorio una fondamentale importanza strategica, accresciuta dopo la controffensiva italiana del giugno-luglio 1916, volta a rioccupare velocemente i territori persi durante la \"Strafexpedition\": essa era tuttavia fallita nel novembre dello stesso anno a causa delle abbondanti nevicate. Data la riservatezza del piano, il capo di stato maggiore invit\u00f2 Mambretti a utilizzare convenzionalmente il termine \"Difensiva ipotesi uno\", per far credere a tutti che i preparativi fossero predisposti solo in chiave difensiva. Durante il periodo successivo, la 6\u00aa Armata richiese l'invio di artiglierie e truppe da montagna e allo stesso tempo Cadorna ventil\u00f2 l'ipotesi di estendere il fronte d'attacco a sud verso monte Zebio, trovando l'approvazione di Mambretti che precis\u00f2 come il fronte, in questo modo, sarebbe stato lo stesso che prevedeva l'offensiva sospesa nell'autunno dell'anno prima, ossia l'\u00abAzione K\u00bb. L'ampliamento dell'offensiva venne approvato dal comando supremo l'8 maggio, assicurando l'invio di un'altra divisione di fanteria, quattro batterie di bombarde, dodici batterie di medio calibro e un gruppo di artiglieria da montagna, mentre nel frattempo sarebbero dovute rientrare quattordici batterie inviate sull'Isonzo (nonostante l'imminente inizio della decima battaglia sul fronte isontino) e quelle di monte Cengio.\nIl comando della 6\u00aa Armata predispose l'\u00abordine di operazioni n\u00b0 1\u00bb il 28 maggio 1917, dove erano comunicati il giorno dell'attacco e le direttive dell'offensiva. La data venne poi anticipata, come riporta la testimonianza del generale Mambretti: \u00abL'offensiva, prevista in dipendenza dei trasporti in corso di artiglierie e truppe, e delle condizioni della neve, per la seconda quindicina di giugno, venne anticipata al 10 di detto mese, su richiesta del Comando Supremo cui premeva di alleviare la 3\u00aa Armata dalla energica pressione nemica\u00bb. La necessit\u00e0 di anticipare l'attacco fu in parte conseguente al contrattacco austro-ungarico a seguito della decima battaglia dell'Isonzo, che invest\u00ec proprio la 3\u00aa Armata sul fronte del Carso tra il 4 e il 7 giugno, e che comport\u00f2 la perdita del settore di Flondar e quella di ben 21.888 uomini tra morti, feriti, dispersi e prigionieri (quasi la met\u00e0 per quest'ultimo caso).\nIl 7 giugno l'Ufficio operazioni della 6\u00aa Armata comunic\u00f2 che \u00abil giorno X sar\u00e0 il 9 corrente\u00bb e il giorno seguente Cadorna scrisse a Mambretti un fonogramma in cui precisava: \u00abRimane inteso che la mia raccomandazione per l'anticipo della nota azione non deve per\u00f2 eventualmente indurre a decidere di intraprenderla in condizioni meteorologiche non favorevoli\u00bb. La data dell'attacco fu decisa, oltre che dai mezzi a disposizione, dalla dislocazione delle artiglierie e dal meteo, soprattutto dall'esito negativo dell'offensiva sull'Isonzo e non dalla decisione dei comandanti sul campo, i quali avevano ben in mente che un esito favorevole dell'attacco si avrebbe avuto solo con la certezza del bel tempo. Il generale Antonio Di Giorgio, all'epoca comandante del IV Raggruppamento Alpini, scrisse poi al riguardo: \u00abLa data del 9 giugno non fu scelta liberamente, ma in certo modo imposta dal desiderio di alleggerire la pressione austriaca contro la 3\u00aa Armata, [...] e l'aiuto che dall'operazione sull'altopiano deriv\u00f2 alle due armate sul fronte giulio, fu trascurabile, e non proporzionato certo agli inconvenienti ai quali si and\u00f2 incontro proprio nel momento in cui lo scioglimento delle nevi e le notti ancora troppo rigide rendevano insopportabile il disagio della tenda.\u00bb\nTerreno.\nIl terreno su cui si svolsero i combattimenti presenta molte affinit\u00e0 con la regione carsica, con la quale condivide la natura calcarea delle rocce e parecchie particolarit\u00e0 geomorfologiche. La vegetazione costituita da boschi di conifere si dirada man mano che si procede verso la cintura settentrionale dell'altopiano, dominato dall'arco montano cima Undici\u2013cima Dodici\u2013cima Portule, che si elevano all'altezza di 2.300 \u2013 2.200 metri. Caratteristiche della regione sono le cosiddette \"buse\" o \"doline\", veri catini naturali assai simili alle doline carsiche del monte San Michele, taluni profondi con sponde ripide, talaltri ampi a dolce declivio con orli boscosi. Di fronte al sistema orografico monte Ortigara\u2013monte Campigoletti si eleva cima Caldiera (quota 2.127) dalla quale si diparte una dorsale che si articola con cima Campanella, monte Lozze, cima delle Saette e poi, agganciandosi alla cresta di monte Palo si collega al complesso montuoso che delimita la sinistra orografica della val di Nos. In particolare il terreno che si interponeva fra la linea italiana e quella austro-ungarica, nella sua parte settentrionale, \u00e8 costituito da un profondo avvallamento, un vero e proprio corridoio contenuto fra i ripidi fianchi dell'Ortigara e cima Caldiera, denominato il vallone dell'Agnellizza che si interrompe affacciandosi, col passo dell'Agnella, ai ripidi canaloni che scendono in Valsugana.\nProcedendo verso sud, il corridoio si apre allargandosi nella \"pozza dell'Ortigara\", vasta conca in cui sbocca da nord\u2013ovest, con facile declivio il Vallone dell'Agnella, che stacca l'Ortigara dal monte Campigoletti. L'area della battaglia \u00e8 dunque un terreno accidentato, frastagliato da buche, aspro, con pendici a volte ripide, brulle e sassose, dagli aspetti talvolta lunari, dove le acque superficiali sono pressoch\u00e9 assenti data la natura calcarea della roccia.\nForze in campo.\nLa 6\u00aa Armata italiana.\nAlla vigilia della battaglia la 6\u00aa Armata, dalla quale dipendeva anche il XII Gruppo aereo (poi 12\u00ba Gruppo caccia), poteva schierare nel fronte nord, tra monte Fiara e il ciglio pi\u00f9 settentrionale dell'altopiano, il XX Corpo d'armata sotto il comando del generale Luca Montuori, composto dalla 29\u00aa Divisione fanteria (gen. Enrico Caviglia) che avrebbe attaccato verso monte Forno e dalla 52\u00aa Divisione fanteria (gen. Angelo Como Dagna Sabina - con nel suo organico diciotto battaglioni di Alpini) allineata fra cima delle Saette e cima della Caldiera che avrebbe attaccato pi\u00f9 a nord verso monte Ortigara e il retrostante passo di val Caldiera, per poi virare a sud-ovest e occupare cima Portule. A sud del fronte era schierato il XXII Corpo d'armata sotto il comando del generale Ettore Negri di Lamporo che schierava la 57\u00aa Divisione fanteria tra Camporovere e monte Katz (composta da una sola brigata), la 25\u00aa Divisione fanteria fra monte Rotondo e l'estremit\u00e0 meridionale di monte Zebio, la 13\u00aa Divisione fanteria fra monte Zebio compreso e monte Fiara, e infine la 27\u00aa Divisione fanteria che stazionava nelle retrovie. L'azione principale del XXII Corpo sarebbe stata svolta dalla 25\u00aa e dalla 13\u00aa Divisione che avrebbero attaccato rispettivamente da sud e da nord l'importante rilievo di monte Zebio per poi affacciarsi sulla val Galmarara.\nA disposizione era presente anche il XXVI Corpo d'armata del generale Augusto Fabbri schierato sulla riva sinistra della val d'Assa con le divisioni 12\u00aa e 30\u00aa. In questo settore inizialmente la sola Brigata \"Cremona\" si sarebbe impegnata nell'azione concorrente su monte Rasta, mentre le altre forze si sarebbero limitate ad azioni oltre l'Assa onde tenervi impegnato l'avversario. Infine al fronte fu schierato anche il XVIII Corpo d'armata del generale Donato Etna con la sola 51\u00aa Divisione fanteria (composta da due brigate bersaglieri, una di fanteria, un battaglione del genio, quattro compagnie mitraglieri e due battaglioni alpini sciatori dislocati nel territorio della 52\u00aa Divisione), dislocata in Valsugana per l'\"azione sussidiaria\" di raccordo con il XX Corpo che sarebbe avanzato; questa unit\u00e0 rimase pressoch\u00e9 inattiva nel corso della battaglia se non per la tragica fase conclusiva.\nIn definitiva la 6\u00aa Armata poteva schierare 114 battaglioni di fanteria, 22 di Alpini e 18 di bersaglieri, per 154 battaglioni ai quali vanno aggiunti 10 del genio e i vari reparti mitraglieri, genieri, servizi, artiglieri e bombarde oltre alle aliquote di due batterie francesi da 320\u00a0mm su pianali ferroviari, schierate a Chiuppano e Grigno in Valsugana, dove si trovavano anche sei cannoni da 190\u00a0mm, servite in parte da personale senegalese. Il totale si avvicinava a 300.000 uomini (di cui poco pi\u00f9 della met\u00e0 appartenevano al XX Corpo), 1.072 pezzi d'artiglieria e 569 bombarde, vale a dire una bocca da fuoco ogni 9 metri, la massima densit\u00e0 d'artiglieria registrata fino ad allora sul fronte italiano e assai vicina a quella raggiunta sul fronte occidentale durante l'offensiva del generale Nivelle. Per l'artiglieria, in particolare, erano state ammassate un gran numero di munizioni ed erano state predisposte tabelle di tiro sugli obiettivi, da colpire secondo la cadenza meticolosamente descritta negli ordini che erano stati trasmessi alle varie batterie.\nL'11\u00aa Armata austro-ungarica.\nIl fronte austro-ungarico investito dalla \u00abDifensiva ipotesi uno\u00bb, era sotto il controllo dell'11\u00aa Armata del tenente generale Viktor von Scheuchenstuel ed era presidiato dal III Corpo del generale Joseph Krautwald von Annau. L'intera sponda destra terminale della val d'Assa, compresa tra il fondo della val d'Astico e Roana, era presidiata da cinque battaglioni che formavano il gruppo di comando del colonnello brigadiere Rudolf Vidossich, mentre da Roana a monte Colombara (a nord di monte Zebio) era presente la 22\u00aa Divisione Sch\u00fctzen (\"22. Sch\u00fctzen-Division\") del generale Rudolf M\u00fcller. La 6\u00aa Divisione di fanteria (\"6. Infanterietruppendivision\") sotto il comando del generale Artur Edler von Mecenseffy, composta da diciassette battaglioni, presidiava il territorio da monte Colombara al ciglio settentrionale dell'altopiano, punto in cui correva la linea di demarcazione con la 18\u00aa Divisione di fanteria (\"18. Infanterietruppendivision\") del generale Vidal\u00e8, composta da sette battaglioni che al momento dell'attacco italiano fronteggiavano il numeroso XX Corpo di Montuori. Infine, di riserva nel settore, gli austro-ungarici avevano sei battaglioni e mezzo battaglione d'assalto dell'11\u00aa Armata, per cui in definitiva circa quarantotto battaglioni si opponevano alla 6\u00aa Armata italiana, stabilendo una proporzione di 3 a 1 a favore degli italiani. Sul fronte gli austro-ungarici potevano contare sul supporto di circa quattrocento bocche da fuoco di vario calibro e altrettante mitragliatrici. Nonostante il rapporto numericamente inferiore, l'artiglieria austro-ungarica era per\u00f2 ben organizzata e piazzata in posizione centrale nei confronti del fronte, cosicch\u00e9 avrebbe potuto in ogni momento dirigere il tiro verso tutti i punti del fronte e avere quindi un vasto raggio d'azione.\nIl piano d'attacco.\nIl piano predisposto nell'\u00abordine di operazioni n\u00b0 1\u00bb della 6\u00aa Armata fu approvato da Cadorna il 31 maggio e prevedeva sull'altopiano un'\u00abazione principale\u00bb e un'\u00abazione concorrente\u00bb, mentre la Valsugana sarebbe stata teatro di un'\u00abazione sussidiaria\u00bb.\nL'\u00abazione principale\u00bb interessava il fronte di 14 chilometri tenuto a nord dal XX Corpo e a sud dal XXII Corpo, da cima della Caldiera al solco della val d'Assa presso l'abitato di Camporovere. Le masse destinate all'attacco dovevano irrompere a nord in corrispondenza di monte Ortigara e monte Forno, e a sud fra quota 1.626 di monte Zebio e monte Rotondo. Si trattava perci\u00f2 in pratica di due azioni principali contemporanee in due settori del fronte molto diversi tatticamente; infatti a sud le linee italiane, seppur posizionate in basso rispetto alle linee nemiche e aggredibili con poco slancio, correvano parallele e distanti poche centinaia di metri da quelle austro-ungariche, mentre a nord un vasto avvallamento separava i rispettivi fronti tracciati su due opposti crinali, e ci\u00f2 comportava un poderoso sforzo fisico gi\u00e0 prima di poter arrivare alle linee nemiche.\nL'\u00abazione concorrente\u00bb fu affidata all'ala destra del XXVI Corpo, dislocato sulla sinistra del grande solco della val d'Assa e perci\u00f2 interessato solo marginalmente dall'attacco. Quest'azione sarebbe stata lanciata in simultanea all'offensiva principale e consisteva principalmente nell'assaltare il caposaldo meridionale avversario su monte Rasta, subito a ridosso dell'abitato di Camporovere. Infine dell'\u00abazione sussidiaria\u00bb venne incaricato il XVIII Corpo dislocato in Valsugana, il quale doveva in un primo tempo tenere impegnato l'avversario e successivamente muovere su monte Civeron, onde creare il collegamento con il XX Corpo che nel frattempo sarebbe avanzato lungo il ciglio del sovrastante altopiano.\nNonostante le misure precauzionali prese dai comandi italiani, gli austro-ungarici si resero presto conto che la \u00abDifensiva ipotesi uno\u00bb non era altro che il piano per un attacco sull'altopiano. Il comandante del Gruppo d'armate Tirolo, il feldmaresciallo Franz Conrad von H\u00f6tzendorf, in una sua relazione stesa dopo la battaglia dell'Ortigara scrisse che gi\u00e0 da aprile l'11\u00aa Armata aveva richiesto rinforzi di truppe e artiglierie in risposta a un evidente irrobustimento del XX Corpo italiano. Inoltre in base alle informazioni ricevute, agli spostamenti dell'8\u00ba e 9\u00ba gruppo Alpini da Bassano del Grappa a Enego, alla costruzione di un osservatorio su monte Pa\u00fa per il XXVII Corpo appena giunto al fronte e all'installazione di una stazione radio a monte Bertiaga, fu segnalato al Comando supremo a Baden bei Wien che ci si poteva attendere un forte attacco gi\u00e0 verso la fine di maggio, secondo un piano analogo a quello non attuato nell'autunno 1916.\nIl 2 maggio poi i comandi austro-ungarici sull'altopiano stimarono con molta precisione la consistenza delle forze italiane in circa centosette battaglioni, contro i quali potevano schierare appena trentatr\u00e9 battaglioni, che il Comando supremo di Baden si rifiut\u00f2 di aumentare di numero in considerazione che la partita decisiva in Italia si sarebbe giocata sull'Isonzo e che non si sarebbe potuto ritirare truppe dal fronte orientale. Il 5 giugno, grazie alle informazioni avute da alcuni disertori e al rilevamento di un'avvenuta macellazione di 1.103 capi di bestiame, il feldmaresciallo von H\u00f6tzendorf pot\u00e9 intuire con estrema precisione sia la consistenza numerica del XX Corpo, sia il giorno dell'attacco, che secondo quanto trasmesso dal generale al comando del fronte sud-ovest, sarebbe avvenuto in qualsiasi data a partire dal 9 giugno.\nSvolgimento della battaglia.\nImprevisti iniziali.\nIl giorno precedente la data prevista per l'attacco ventidue ufficiali appartenenti ai due battaglioni del 145\u00ba Reggimento fanteria \"Catania\", incaricati di irrompere nel cratere aperto dalla mina predisposta a monte Zebio, si recarono presso quota 1.603 (chiamata \"lunetta di monte Zebio\" o pi\u00f9 semplicemente \"lunetta\") per rilevare il terreno nel quale avrebbero dovuto attaccare. La postazione era costituita da una parete rocciosa alta 7 metri, alla cui base stavano gli italiani e pochi metri oltre il ciglio iniziavano le trincee austriache, sotto le quali, partendo dalla base della parete, gli italiani avevano scavato una galleria di mina e relativa camera di scoppio. Il quantitativo di esplosivo (di cui non si conosce la stima esatta, ma presumibilmente variabile tra i 1.000 e i 4.000 chilogrammi) avrebbe dovuto detonare al termine del bombardamento preparatorio, in modo tale da aprire un profondo squarcio nella parete rocciosa e permettere agli uomini del 145\u00ba Reggimento di sfondare le postazioni avversarie.\nGli austro-ungarici erano perfettamente al corrente dell'espediente italiano e avevano eseguito cospicui lavori di scavo e contromina, ma non effettuandone il caricamento per l'opposizione della fanteria, la quale ben sapeva che poi avrebbe dovuto farne le spese per l'inevitabile violenta reazione dell'artiglieria italiana.\nAlle 17:00 circa, gli ufficiali raggiunsero la \"lunetta\" e mentre si stavano arrampicando sulla scala di corda costruita per arrivare al ciglio della parete, la mina esplose inaspettatamente aprendo un cratere del diametro di 35 metri e uccidendo 180 uomini tra fanti e genieri. Degli ufficiali del 145\u00ba ne vennero disseppelliti vivi solo due, durante una tregua d'armi concessa dagli avversari, i quali persero i trentacinque uomini del presidio colti di sorpresa. La battaglia non inizi\u00f2 dunque sotto i migliori auspici.\nInizia l'attacco.\nPreso atto del maltempo che durante la notte aveva pesantemente colpito l'altopiano e che continuava a imperversare, il generale Mambretti decise che l'attacco si sarebbe svolto il giorno successivo, 10 giugno, ma non oltre. L'enorme macchina organizzativa e logistica era ormai pronta, e procrastinare l'attacco per un tempo superiore avrebbe provocato gravi danni logistici e di spirito per la truppa. Anche se oramai gli austro-ungarici erano ben consapevoli dell'imminente attacco, un rinvio di 24 ore avrebbe permesso agli italiani di avere ancora qualche possibilit\u00e0 di successo.\nCos\u00ec, nonostante il tempo non fosse molto migliorato, i comandi italiani diedero inizio alle operazioni e alle 05:15 del 10 giugno un violento bombardamento si scaten\u00f2 contro le linee austro-ungariche.\nTra le 11:00 e le 13:30 ci fu una sosta nel bombardamento per permettere agli ufficiali di verificare l'apertura di varchi nella linea difensiva nemica e, dopo aver letto un rapporto delle 12:30 dei suoi sottoposti, il comandante della 52\u00aa Divisione generale Como Dagna Sabina chiese al Comando di corpo d'armata di prolungare il bombardamento fino alle 16:00 per dare tempo all'artiglieria di battere la linea nemica i cui reticolati non erano ancora del tutto spazzati, ma la richiesta non fu esaudita in quanto gi\u00e0 dalle 07:40 del mattino si era deciso di rinviare l'attacco della fanteria, previsto per le 14:45, alle 15:00 in punto. Peraltro il tiro troppo corto delle artiglierie giunte per ultime nella zona si abbatt\u00e9 sulle trincee dove la Brigata \"Sassari\" era in attesa di balzare contro le vicinissime trincee nemiche, e nonostante i disperati tentativi di far correggere il tiro, per diverse ore i fanti della Sassari furono sottoposti a un intenso bombardamento e subirono notevoli perdite, soprattutto tra le file del 151\u00ba Reggimento.\nNel frattempo su tutto l'altopiano si era alzata una fitta nebbia e la pioggia inizi\u00f2 a cadere, cos\u00ec, al momento dell'attacco le fanterie uscirono simultaneamente dalle trincee sotto il maltempo, ma in parte favorite dalla nebbia che in alcuni punti del fronte ne copr\u00ec l'avanzata nascondendoli alla vista del nemico. A sud del fronte, nel settore della 25\u00aa Divisione, i reparti della Brigata \"Cremona\" impegnati nell'\"azione concorrente\" a monte Rasta subirono gravi perdite nel tentativo di superare i reticolati ancora intatti e altrettanto successe alla Brigata \"Porto Maurizio\" impegnata a est dello stesso monte. Poco pi\u00f9 a nord, a monte Rotondo, alle 15:05 scoppi\u00f2 la mina ivi predisposta senza per\u00f2 sortire l'effetto sperato e i difensori poterono fronteggiare con successo l'avanzata della Brigata \"Piacenza\". Pi\u00f9 a destra la Brigata \"Sassari\", nonostante il prezzo in morti e feriti gi\u00e0 pagato durante il bombardamento, ingaggi\u00f2 un furibondo corpo a corpo nelle trincee avversarie in cui inizialmente ebbe la meglio, ma infine fu respinta da un poderoso contrattacco. Nel settore della 13\u00aa Divisione le cose non andarono diversamente; le brigate \"Veneto\", \"Catania\" e \"Pesaro\" attaccarono senza successo le formidabili postazioni nemiche di monte Zebio, penetrando e combattendo duramente nella \"lunetta\", sulle pendici di quota 1.706 e sulle scoscese pendici di quota 1.727, ma trovando ovunque un'accanita resistenza. L'\"azione principale\" a sud del fronte a fine giornata poteva considerarsi fallita.\nSul settore nord del fronte le cose non andarono meglio per gli italiani. L'attacco a monte Forno affidato alla Brigata \"Arno\" della 29\u00aa Divisione inizi\u00f2 positivamente con l'apertura di un ampio varco sulle pendici est del monte, che permise al Battaglione I/213\u00ba (I Battaglione del 213\u00ba Reggimento fanteria \"Arno\") di raggiungere con le sue avanguardie la selletta che separava i due cocuzzoli sommitali; gli austro-ungarici tuttavia uscirono dalle loro postazioni sul versante opposto e con l'aiuto di una batteria predisposta a monte Colombara che impediva l'arrivo dei rincalzi italiani, riuscirono a isolare e distruggere il battaglione del 213\u00b0, terminando cos\u00ec l'azione italiana.\nLa scalata all'Ortigara.\nAll'estremit\u00e0 nord del fronte, l'attacco a monte Ortigara venne sferrato attraverso tre varchi da due colonne della 52\u00aa divisione (colonna Cornaro e colonna Di Giorgio, la quale si sarebbe divisa in due colonne \"Stringa\" e \"Ragni\"), che avrebbero dovuto avanzare allo scoperto verso la Pozza dell'Ortigara e il vallone dell'Agnellizza, battuti d'infilata dagli austro-ungarici, per poi risalire sulle pendici del monte.\nSulla sinistra, la colonna Cornaro, attraverso la Valle dell'Agnella, tent\u00f2 di scardinare la linea avversaria inerpicandosi da sud-est verso quota 2.105 e di avanzare lungo il costone dei Ponari e monte Campigoletti verso la cima piatta dell'Ortigara, collegandosi sulla sinistra con la 29\u00aa Divisione impegnata a monte Forno grazie ai battaglioni Alpini \"Monte Stelvio\" e \"Valtellina\". Nel tentativo di penetrare verso la sella tra monte Chiesa e monte Campigoletti, il Battaglione alpini \"Mondov\u00ec\" si gett\u00f2 sulle posizioni nemiche e conquist\u00f2 il Corno della Segala riuscendo a mantenerlo con l'aiuto del Battaglione alpini \"Ceva\" e successivamente del Battaglione \"Val Stura\". Il Battaglione \"Vestone\" riusc\u00ec a penetrare nei varchi lungo il costone dei Ponari, occupando una trincea avanzata e nel frattempo a rinforzo arriv\u00f2 il Battaglione \"Bicocca\". Se in un primo tempo i battaglioni furono aiutati anche dalla nebbia, quando questa scese furono presi d'infilata dal fuoco nemico delle numerose postazione di monte Campigoletti e costretti a retrocedere. I battaglioni \"Saccarello\" e \"Valle Dora\", in considerazione dei 40 ufficiali e dei 1.200 alpini perduti dalla colonna, furono prelevati dal XX Corpo e mandati di rinforzo.\nLa colonna di centro al comando del colonnello Stringa, che doveva assaltare direttamente il versante orientale verso quota 2.105, fu suddivisa in due parti per attaccare in due ondate: al primo assalto avrebbero dovuto partecipare gli esperti battaglioni \"Sette Comuni\" e \"Verona\", mentre i battaglioni \"Valle Arroscia\" e \"Mercantour\" avrebbero dovuto rinforzare la posizione. Favoriti dalla nebbia gli uomini del \"Sette Comuni\" arrivarono fino ai reticolati, trovandoli per\u00f2 intatti. Durante la disperata ricerca dei varchi la nebbia si dissolse e gli uomini furono costretti a retrocedere per cercare riparo. Nel frattempo anche il \"Verona\" stava sopraggiungendo e anche questi uomini furono costretti a ripararsi e trovare collocazione per la notte. Al calar della sera, mentre i due reparti cercavano di riorganizzarsi, arrivarono anche i battaglioni \"Valle Arroscia\" e \"Mercantour\", creando una situazione molto caotica.\nSull'estrema destra la colonna al comando del colonnello Ragni aveva il compito di occupare l'estremit\u00e0 nord dell'Ortigara (vale a dire quota 2.101, corrispondente a quota 2.071 di \"Lepozze\" per gli austro-ungarici) passando per il passo dell'Agnella e quota 2.003. Con il provvisorio favore della nebbia il Battaglione alpini \"Bassano\" si lanci\u00f2 verso il vallone dell'Agnellizza (che verr\u00e0 denominato \"vallone della Morte\") e, dopo aver occupato il passo, espugn\u00f2 la quota 2.003 facendo duecento prigionieri e perdendo molti uomini, tra cui il comandante. Dietro il \"Bassano\", scese nel vallone anche il \"Monte Baldo\" che con la destra sicura pot\u00e9 andare all'attacco del pendio che porta a quota 2.101. L'assalto in un primo tempo trov\u00f2 una resistenza tenace e si arrest\u00f2, ma accorsero in aiuto compagnie dei battaglioni \"Val Ellero\" e \"Monte Clapier\" e la quota 2.101 venne conquistata. Dopo un infruttuoso tentativo di procedere del Battaglione \"Val Ellero\" verso la vetta a quota 2.105 i soldati si attestarono e fortificarono le posizioni conquistate. La 52\u00aa Divisione comp\u00ec quindi l'unica azione di successo tattico lungo tutto il fronte di attacco, ma i risultati attesi erano ben altri e le enormi perdite, quantificabili in 122 ufficiali e 2.463 militari tra morti, feriti e dispersi, non lasciavano sperare in migliori risultati, peraltro ottenibili solo continuando immediatamente l'oneroso attacco.\nAccadde invece che i generali Mambretti e Montuori, presi dal dubbio che una rinuncia all'attacco potesse risultare ingiustificata, non scelsero n\u00e9 di proseguire immediatamente l'attacco, n\u00e9 di sospenderlo e tornare ai punti di partenza e neppure di lasciare le truppe nei punti conquistati per riposarsi e riorganizzarsi per un nuovo e pi\u00f9 fruttuoso attacco; optarono invece per una quarta ipotesi, traducibile come un puerile tentativo di sottrarsi alle responsabilit\u00e0 che le prime tre opzioni imponevano. L'offensiva fu sospesa e alle 22:45 Mambretti diram\u00f2 l'ordine di mantenere le posizioni ed effettuare nuove azioni di sfondamento nei settori di monte Campigoletti-Ortigara e Casara Zebio-monte Rotondo, proprio come se nulla vi fosse accaduto. Alle 02:00 dell'11 giugno i comandi della 52\u00aa Divisione ricevettero l'ordine di prepararsi a ricominciare l'attacco l'indomani, ma alle 05:30 un fonogramma della 6\u00aa Armata inviato ai corpi d'armata dichiarava che tutti gli attacchi, a causa del maltempo, sarebbero stati sospesi a favore di piccole azioni atte a \"migliorare\" la situazione attuale. Andava cos\u00ec delineandosi la quarta, deprecabile ipotesi. In questo contesto la 52\u00aa Divisione di Como Dagna fu destinata a proseguire gli attacchi verso il passo di val Caldiera e la vetta dell'Ortigara a quota 2.105; in preparazione di ci\u00f2, dalle ore 12:00 alle 16:00 l'azione dell'artiglieria italiana colp\u00ec le postazioni avversarie. Il Battaglione \"Monte Spluga\" e una compagnia del \"Tirano\", partiti da quota 2.101, attaccarono per la seconda volta il passo di val Caldiera a ovest dell'Ortigara e raggiunsero, a prezzo di pesanti sacrifici, le posizioni nei pressi del passo, ma sotto una pioggia torrenziale furono costretti a ritirarsi per non essere accerchiati. Alle 17:30 il generale Mambretti avvert\u00ec i comandi che una ripresa delle operazioni non sarebbe stata possibile in nessun caso prima di tre giorni.\nIl 15 giugno gli austro-ungarici presero in mano la situazione e, mentre le truppe italiane provvedevano ai cambi e al rinforzo degli uomini in linea, alle ore 02:00 scatenarono un violento concentramento di fuoco della durata di mezz'ora contro quota 2.101. Appena finito il bombardamento gli austro-ungarici piombarono contro le posizioni tenute dagli alpini che per\u00f2 difesero tenacemente le trincee, costringendo l'avversario a ripetere l'attacco. Alle 03:30 l'artiglieria avversaria rinnov\u00f2 il bombardamento che, conclusosi dopo pochi minuti, vide nuovamente le truppe austro-ungariche gettarsi contro le linee degli alpini; le unit\u00e0 italiane resistettero e al sorgere del giorno l'azione degli assalitori pot\u00e9 dirsi fallita. Nel corso della giornata, grazie ai rinforzi forniti dalla Brigata \"Piemonte\", la quale assunse la posizione di quota 2.101, fu invano tentato un attacco a quota 2.105. In questa azione i nemici persero circa seicento uomini mentre gli italiani circa la met\u00e0.\nLa ripresa dell'offensiva e la conquista della vetta.\nIl 14 giugno il comando della 6\u00aa Armata diram\u00f2 l'\"ordine di operazioni n\u00b02\" avente come oggetto la \u00abprosecuzione azione offensiva\u00bb con i medesimi obiettivi dell'\"ordine operazioni n\u00b01\" del 28 maggio. Quanto era accaduto fino a quel momento non aveva insegnato nulla, l'unica variante era l'appiglio tattico di quota 2.101 e la durata del bombardamento, portato a venticinque ore. Il bombardamento inizi\u00f2 alle 08:00 del 18 giugno e prosegu\u00ec fino al giorno successivo quando in diverse ore del giorno le fanterie italiane uscirono dalle trincee per ripetere l'attacco avvenuto otto giorni prima. La 25\u00aa Divisione attacc\u00f2 alle ore 14:00 fra monte Rotondo e monte Zebio, reiterando l'attacco alle 17:45 con il solo risultato di lasciare sul campo ottocento uomini; le brigate \"Cremona\" e \"Porto Maurizio\" cozzarono contro le difese di monte Rasta perdendo 787 uomini senza alcun guadagno tattico; sullo Zebio la 13\u00aa Divisione, nonostante i reiterati attacchi e l'impegno profuso, lasci\u00f2 sul campo ben 1.647 uomini tra morti, feriti e dispersi, fallendo l'attacco. Alle ore 06:00 la 29\u00aa Divisione lanci\u00f2 l'attacco a monte Forno con il 214\u00b0 e il 238\u00ba Reggimento fanteria \"Grosseto\" i quali, colpiti duramente dalle artiglierie nemiche, persero 1.460 uomini praticamente senza avanzare.\nAlle ore 06:00 uscirono dalle trincee anche gli uomini della 52\u00aa Divisione che si lanciarono all'attacco di quota 2.105 su tre colonne: la colonna Cornaro attacc\u00f2 da sud-est, mentre la colonna Di Giorgio, che insieme ai battaglioni Alpini schierava anche fanti del 3\u00ba e 4\u00ba Reggimento della Brigata \"Piemonte\" e il 9\u00ba Reggimento bersaglieri, attacc\u00f2 da est e da nord-est, partendo dalle posizioni conquistate di quota 2.101: in quarantacinque minuti cima Ortigara, che si credeva inespugnabile, venne vinta da pi\u00f9 lati ma gli alpini, stanchi e decimati, non furono capaci di continuare immediatamente l'avanzata allo scopo di occupare monte Campigoletti, dirigersi verso cima Portule e riconquistare l'altopiano per ottenere un completo successo tattico. La colonna che dalla sommit\u00e0 nord del monte puntava verso passo della Caldiera fu bloccata prima di quota 2.060 dal fuoco nemico; le truppe che erano riuscite ad affermarsi sulla vetta principale non riuscirono a progredire, malgrado il positivo esito dei primi balzi, in direzione di monte Campigoletti. Il mescolarsi dei reparti, il tiro d'interdizione austro-ungarico e la mancanza di audacia dei comandi tattici, impedirono di sfruttare la grave crisi creatasi nella linea austro-ungarica, malgrado i comandanti di questa avessero temuto a lungo anche per le retrostanti Cima Dieci e Cima Undici.\nAlle 20:45 il generale Mambretti inform\u00f2 il Comando Supremo che in base agli avvenimenti della giornata, non riconosceva per ora alcuna possibilit\u00e0 di vittoriosa avanzata sull'altopiano e decise di mantenere un atteggiamento difensivo su tutto il fronte, fuorch\u00e9 sull'Ortigara, dove si sarebbero svolte piccole azioni per rinforzare e assicurare le posizioni conquistate, cercando di ottenere i risultati che neppure un attacco in grande stile riusc\u00ec a ottenere.\nIl contrattacco austro-ungarico.\nConstatata l'immobilit\u00e0 degli italiani, i comandi austro-ungarici, dopo aver ricostruito alla meglio una linea difensiva, elaborarono una rapida rivincita per ridare sicurezza allo schieramento sull'altopiano. Alle 11:45 del 21 giugno il comando della 6\u00aa Divisione imperiale (6. Infanterietruppendivision) eman\u00f2 le direttive per un contrattacco da svolgersi entro 5 o 6 giorni, affidandone l'esecuzione al colonnello brigadiere Adolf Sloninka von Holodow, comandante della IIC Brigata Kaisersch\u00fctzen. Il mattino successivo il comando del III Corpo d'armata inform\u00f2 la 6\u00aa Divisione che per ordine di von H\u00f6tzendorf il generale Ludwig Goiginger, comandante della 73\u00aa Divisione in arrivo nel settore dal Tirolo meridionale, era stato incaricato della direzione tattico-operativa dell'azione diretta alla conquista di monte Ortigara, per la quale gli era stato assegnato il colonnello von Romer quale comandante d'artiglieria. Dopo un colloquio tra Goiginger e von Holodow sul piano d'attacco durante la sera del 22 giugno, venne stabilito che l'azione offensiva si sarebbe svolta la notte del 25 giugno, in anticipo rispetto alle previsioni.\nLe truppe scelte per l'operazione erano poche ma particolarmente ben addestrate e combattive; il I/1\u00b0 Kaisersch\u00fctzen (tenente colonnello Forbelsky) e il III/2\u00b0 Kaisersch\u00fctzen (maggiore von Buol), preceduti da undici nuclei costituenti la met\u00e0 del battaglione d'assalto dell'11\u00aa Armata, mentre due battaglioni del 57\u00ba Reggimento fanteria avrebbero svolto il ruolo di rifornimento munizioni e viveri. L'attacco sarebbe partito alle 19:30 del 24 giugno, ma per trarre in inganno gli italiani von Holodow ottenne il permesso dai comandi di svolgere una serie ripetuta di brevi concentramenti di fuoco su monte Ortigara in modo da colpire e logorare psicologicamente i nemici, oltre che confonderli sul momento preciso dell'attacco. Allo stesso tempo, questo modo di procedere imped\u00ec di svolgere le azioni locali vagheggiate da Mambretti.\nNel frattempo gli italiani avevano iniziato a sostituire i reparti in prima linea: dalla mattina del 21 giugno, sul settore di destra, la zona dai passi dell'Agnella alto e basso alla quota 2.101 compresa, era stata affidata al 9\u00ba Reggimento bersaglieri al comando del colonnello Arturo Radaelli; il settore centrale, da quota 2.101 a quota 2.105 compresa, and\u00f2 al colonnello Ugo Pizzarello con il suo 10\u00ba Reggimento fanteria \"Regina\" della Brigata \"Regina\" (sotto il comando del colonnello brigadiere Pietro Biancardi) che poteva contare su due battaglioni di fanti e sugli alpini del \"Bassano\"; infine sul settore di sinistra, da quota 2.105 al costone dei Ponari, un battaglione di fanteria del 10\u00ba Reggimento affianc\u00f2 i battaglioni alpini \"Valtellina\", \"Bicocca\" e \"Val Arroscia\", tutti al comando del colonnello Gazagne. Nei giorni successivi, l'ammassamento di truppe in prima linea fu tuttavia giudicato eccessivo e fu perci\u00f2 deciso di mantenere a sinistra il solo reggimento di bersaglieri, un battaglione del 10\u00ba Reggimento (inizialmente il 1\u00b0, sostituito la sera del 24 dal 2\u00ba Battaglione) e gli alpini del \"Bassano\" al centro e i battaglioni \"Val Arroscia\" e \"Bicocca\" a destra sui Ponari.\nAlle 02:30 del 25 giugno un forte boato sconvolse la vetta dell'Ortigara e mentre le artiglierie austro-ungariche colpivano le linee italiane, le pattuglie d'assalto si portarono sui reticolati, abbattendoli con i tubi di gelatina esplosiva. Nel momento in cui il tiro si allung\u00f2 sul vallone dell'Agnellizza con i proiettili a gas, le truppe austro-ungariche si gettarono con i lanciafiamme e le bombe a mano sui superstiti ancora presenti sulla sommit\u00e0 del monte, investendo sulla vetta (quota 2.105) il Battaglione \"Bassano\", a quota 2.103 i tre battaglioni del 9\u00ba Bersaglieri, e sul costone dei Ponari i battaglioni \"Arroscia\" e \"Bicocca\". Ai pochi soldati italiani ancora in vita, impossibilitati a ritirarsi e a comunicare con le retrovie a causa del fuoco di sbarramento e al gas sul vallone dell'Agnellizza, non rimase altro che arrendersi. Alle 03:10, cio\u00e8 quaranta minuti dopo l'inizio dell'attacco, un razzo segnalatore bianco scagliato da quota 2.105 squarci\u00f2 il cielo, confermando al generale Goiginger che il monte Ortigara era stato conquistato. Con una fulminea azione e perdite esigue, gli austro-ungarici riconquistarono una vetta che per gli italiani era costata svariati tentativi e reiterati sacrifici di vite umane.\nI comandi italiani vennero a conoscenza di quanto era successo nella notte sull'Ortigara soltanto alcune ore pi\u00f9 tardi della fine dei combattimenti; venne subito ordinato un violento tiro d'artiglieria che caus\u00f2 tra le file austro-ungariche pi\u00f9 morti di quelle subite durante l'attacco; malgrado l'esito disastroso della battaglia e l'immane carneficina, i comandi italiani d'armata e di corpo d'armata non colsero la reale situazione tattica delle truppe, che avrebbe richiesto un immediato ripiegamento generale; ordinarono, invece (non si sa se fu Mambretti o Montuori a farlo), un vasto contrattacco condotto con tutte le risorse disponibili. Alle 20:00 la 52\u00aa Divisione di Como Dagna attacc\u00f2, ripetendo l'operazione del 19 giugno, in condizioni materialmente e spiritualmente peggiori. All'ora stabilita le truppe rabberciate e scosse del Battaglione \"Cuneo\" (nuovo sul terreno dell'Ortigara), riuscirono a rioccupare quota 2.003, mentre tutti gli altri sforzi non fecero altro che aumentare il numero di soldati caduti sull'Ortigara. Alle 23:40 il comando del XX Corpo ordin\u00f2 che all'alba del giorno successivo il grosso delle truppe sarebbe dovuto rientrare in linea, lasciando sul posto solo pochi reparti impiegati a mantenere le posizioni occupate dopo il ripiegamento del mattino. Con quest'ultima e insensata disposizione, il \"Cuneo\" fu costretto a rimanere a quota 2.003, venendo di fatto condannato. Alle ore 12:10 del 26 giugno il generale Cadorna, di ritorno dal convegno di San Giovanni di Moriana, apprese della perdita dell'Ortigara. Due giorni dopo sospese le previste offensive sul Pasubio, ordinando alla 1\u00aa e alla 6\u00aa Armata di assumere un atteggiamento difensivo. Il 29 giugno i resti del \"Cuneo\" furono fatti prigionieri dagli austro-ungarici, mettendo definitivamente fine alle azioni su monte Ortigara.\nBilancio e conseguenze.\nAnalisi della sconfitta.\nIl generale Angelo Gatti, allora capo dell'Ufficio storico del Comando supremo, ha scritto nel suo \"Diario\", pubblicato postumo nel 1964, che l'11 giugno ud\u00ec a Bassano la conversazione tra Cadorna e Mambretti, il quale giustificava la fallita azione del giorno 10 con il tempo pessimo e l'efficace tecnica difensiva degli austro-ungarici, \u00abi quali al di l\u00e0 delle trincee e dei reticolati di prima linea, hanno messo numerosissime mitragliatrici. Quando i nostri hanno superato il primo ostacolo \u2013 trincea e reticolato \u2013, sono stati sorpresi dappertutto da un terribile fuoco di mitragliatrici e si sono trovati contro i soldati usciti dalle caverne\u00bb. Cadorna annu\u00ec, ma il 20 luglio esoner\u00f2 Mambretti dal comando della 6\u00aa Armata nominandolo comandante dell'occupazione avanzata alla frontiera svizzera, mentre il generale Donato Etna prendeva il suo posto. Mambretti venne indicato da Cadorna quale responsabile principale della disfatta a causa della sua mancanza di combattivit\u00e0 e indecisione, nonostante gli ingenti mezzi a disposizione.\nNelle sue memorie il capo di Stato maggiore scrisse: \u00ab[...] gli errori di condotta [...] non bastano a spiegare l'insuccesso. Vi influirono senza dubbio le avverse condizioni meteorologiche che diminuirono gli effetti del tiro di artiglieria contro i reticolati e le trincee nemiche. Ma la principale causa dell'insuccesso la si deve ricercare nel diminuito spirito combattivo di una parte delle truppe per effetto della propaganda sovversiva, in quella stessa causa che aveva prodotto le sue tristi conseguenze sul Carso nei primi giorni di quello stesso mese. A questi effetti si sottrassero bens\u00ec alcune unit\u00e0, e principalmente gli alpini della 52\u00aa divisione, i quali subirono il massimo delle perdite.\u00bb. La giustificazione addotta da Cadorna risulta ingenerosa e infondata; egli fa evidente riferimento agli uomini del XXII Corpo i quali a ogni ordine di avanzata dovettero cozzare contro le formidabili difese austro-ungariche, riscuotendo l'ammirazione stessa degli avversari, e sacrificando circa novemila uomini. Ci\u00f2 conferma che la convinzione di Cadorna matur\u00f2 in modo preconcetto gi\u00e0 prima della conclusione della battaglia.\nLa giustificazione addotta da Cadorna gi\u00e0 allora non persuase gli stessi comandi italiani; infatti con maggior sincerit\u00e0 e intelligenza critica il generale Gatti individuava i limiti della direzione tattica italiana: \u00absull'Ortigara si disegnavano due sistemi, quello austriaco e quello italiano, di azione tattica. Per gli austriaci gli uomini mancano: non \u00e8 quindi il caso di impiegarli come al principio della guerra per contrastare fino alla distruzione una posizione qualunque. No, si resiste fino a quando si pu\u00f2: si fa premere sulla molla dal nemico, fino a che la pressione finisce, ecco, allora la molla austriaca ritorna pian piano a posto. Oggi recupera questa posizione, domani quella: poca gente, scelta, ardita, un colpetto mentre noi non siamo pi\u00f9 tanto in guardia, e basta. E il colpetto portato nei nostri pi\u00f9 deboli funziona.\u00bb. Gatti \u00e8 critico sull'atteggiamento italiano di continuare a inviare truppe per mantenere le posizioni conquistate anche se non favorevoli, ammassando le linee di uomini e creando confusione e alte perdite. Secondo il generale sarebbe stato meglio ritornare ai punti di partenza per ripetere gli attacchi con massima energia e preparazione, senza lasciare al nemico la possibilit\u00e0 di preparare i contrattacchi, che inevitabilmente ricacciavano indietro i pochi italiani stremati che avevano l'ordine di mantenere le posizioni conquistate ad ogni costo. Simili considerazioni furono formulate dal generale Aldo Cabiati che scrisse nel 1933: \u00ab[...] l'italiano saturava di forze le linee e le immediate retrovie [...] l'austriaco cercava di raggiungere i suoi obiettivi col minimo impiego di truppe e con accentuato scaglionamento in profondit\u00e0\u00bb. Le conclusioni tratte dal Comando supremo non considerarono neanche gli insegnamenti che l'ecatombe sull'Ortigara poteva dare. Lo stesso Gatti critic\u00f2 l'atteggiamento degli alti comandi i quali, secondo lui, erano colpevoli di non essere in grado di formare una nuova dottrina tattica adatta mano a mano che le condizioni di guerra mutavano, continuando a condurre le azioni in modo errato e rigidamente legato a vecchie tattiche. In questo modo poi si contribuiva allo sfinimento fisico e al logorio morale del soldato, il quale non vedeva soluzione ai sanguinosi e vani assalti.\nCertamente la fallimentare offensiva italiana sull'altopiano non fu riconducibile a errori ben individuabili, bens\u00ec a una serie di errori di valutazioni e incertezze che, nel rapido susseguirsi degli eventi, non permisero alle truppe italiane di avere la meglio sugli avversari. Fin dai preparativi ci furono grosse lacune organizzative e strategiche; prima di tutto la mancata segretezza che avrebbe dovuto caratterizzare la \"Difensiva ipotesi uno\" della quale, probabilmente gi\u00e0 nell'inverno 1916-1917, gli austro-ungarici vennero a conoscenza. Da come riporta lo storico Gianni Pieropan, grosse mancanze ci furono anche durante la preparazione del piano: la dispersione di forze lungo un fronte di svariati chilometri, la poca riservatezza della stampa italiana sull'imminente battaglia e la sfiducia che pervadeva alcuni comandanti. Il generale Di Giorgio osserv\u00f2 ben prima della battaglia che l'artiglieria si sarebbe dovuta concentrare al settore nord Campigoletti-Ortigara, ossia il settore determinante che permetteva l'avanzata verso l'importante cima Portule, che presentava margini di manovra migliori rispetto al settore sud, dove le trincee fortificate austro-ungariche sorgevano a pochi metri da quelle italiane ed erano state ulteriormente rinforzate durante l'inverno. Qui fu grave l'errore delle artiglierie che, per difetto di precisione nel tiro, cannoneggiarono la Brigata \"Sassari\", un fatto peraltro nascosto nelle pubblicazioni ufficiali dell'esercito, ma la cui verit\u00e0 si deduce solo perch\u00e9 l'assalto a cui dovevano partecipare sei battaglioni in effetti fu attuato da quattro compagnie. La sfiducia nelle narrazioni storiche ufficiali \u00e8 accentuata dallo scrittore Mario Silvestri, che pone seri dubbi sull'autenticit\u00e0 degli ordini dati in piena azione, secondo lui redatti a posteriori. L'autore Sergio Volpato tratta in modo particolareggiato i rapporti tra il Comando supremo e la stampa che, tramite l'Ufficio Stampa e Propaganda, era a conoscenza di particolari sull'imminente battaglia che lasci\u00f2 incautamente trapelare al pubblico.\nI comandi italiani erano poi discordanti sulle possibilit\u00e0 di successo e in alcuni casi non avevano neppure un buon ascendente sulle truppe. I generali Como Dagna e Montuori, venuti a conoscenza della dilatazione del fronte verso sud e delle previsioni meteorologiche, si dissero pessimisti circa l'esito dell'azione e, nonostante la fiducia che Cadorna riponeva in Mambretti, questi non era a conoscenza di un fatto in apparenza banale che lo riguardava e che preoccupava i soldati: si era diffusa la credenza che il comandante della 6\u00aa Armata fosse uno iettatore e che ogni azione sotto il suo comando si sarebbe risolta nel peggiore dei modi. Il giornalista de \"Il Messaggero\" Rino Alessi, in una lettera del 23 luglio 1917 inviata al suo direttore per informarlo del siluramento di Mambretti, a tal proposito scrisse riportando pari pari quanto disse Cadorna: \u00abEra rimasto inspiegabile perch\u00e9, durante il primo tentativo fatto sugli altipiani, dopo la preparazione dell'artiglieria, la fanteria non si mosse all'attacco. [...] i comandanti in sottordine avevano interpretato l'irrompere improvviso del temporale [del 10 giugno] con un segno indiscutibile dell'avversa sorte che perseguita il Mambretti, in ogni suo atto. Cos\u00ec dal pregiudizio della jettatura si \u00e8 determinato una specie di fenomeno psicologico collettivo d'improvvisa sfiducia nel condottiero\u00bb.\nParallelamente per\u00f2 tutti i comandanti che presero parte alla battaglia dell'Ortigara individuarono il maltempo del 10 giugno come uno dei fattori pi\u00f9 importanti che decisero lo scontro. I comandanti giudicarono differentemente l'effetto del maltempo; il generale Como Dagna trov\u00f2 favorevole la presenza della nebbia e della pioggia che permisero ai suoi uomini di avvicinarsi al nemico senza essere visti. Il generale Di Giorgio indic\u00f2 il maltempo quale fattore determinante per il quale le artiglierie non svolsero al meglio il loro lavoro di distruzione delle linee nemiche e appoggio alla fanteria. Difficilmente oggi si pu\u00f2 dare un giudizio sugli effetti che ebbe il maltempo sulla riuscita dell'attacco del 10 giugno 1917; se da un punto di vista strategico il maltempo e soprattutto la nebbia furono uno dei fattori determinanti per il fallimento dell'azione, da un punto di vista tattico furono le componenti che contribuirono ai pochi successi della giornata. Sicuramente, tuttavia, un'azione offensiva di cos\u00ec vaste proporzioni in alta montagna avrebbe dovuto avere altri piani, basati sul terreno aspro e montagnoso che probabilmente avrebbe dovuto impegnare meno uomini, in ridotti ma efficaci colpi di mano per la conquista delle vette pi\u00f9 alte.\nPerdite.\nPer gli italiani uno dei pilastri fondanti il mito dell'Ortigara \u00e8 sempre stato l'elevatissimo numero di perdite registrate durante i combattimenti che infuriarono tra il 10 e il 29 giugno 1917, quando fu abbandonata quota 2.003. Il conteggio definitivo \u00e8 da sempre oggetto di continue rivalutazioni, non sempre ufficiali, e spesso contaminate da celebrazioni e retorica, che hanno elevato in modo iperbolico il numero delle perdite umane. Gi\u00e0 negli anni trenta il generale Aldo Cabiati, nella premessa del suo testo \"Ortigara\", non esitava a parlare di \u00ableggende tristi e paurose: le perdite - in effetti grandissime - vennero assai esagerate\u00bb. Bisogna ricordare poi che l'\"ipotesi difensiva uno\" aveva un fronte d'attacco che copriva longitudinalmente tutto l'altopiano di Asiago, dalla Caldiera alla val d'Assa dove furono impegnati tre corpi d'armata, ed \u00e8 quindi inesatto associare l'offensiva del 10 giugno al solo Ortigara e quindi alle sole truppe alpine. Lungo tutto il fronte furono impegnati diversi reparti di fanteria, soprattutto per quanto riguarda la Brigata \"Sassari\" a monte Zebio, ma fu sul XX Corpo di Montuori, e soprattutto sulla 52\u00aa Divisione nel settore Ortigara-Campigoletti-monte Forno, che grav\u00f2 il peso maggiore dell'attacco.\nLa segreteria del capo di Stato maggiore della 6\u00aa Armata, in un rapporto del colonnello Calcagno, riporta le perdite complessive dell'intera armata per il periodo 10-30 giugno in 134 ufficiali morti, 566 feriti e 19 dispersi, mentre per la truppa viene riportato un totale di 2.158 soldati morti, 12.059 feriti e 2.199 dispersi, per un totale complessivo di 17.162 uomini fuori combattimento. Nello stesso rapporto viene poi specificato che le perdite sull'Ortigara furono di 106 ufficiali morti, 411 feriti e 17 dispersi, mentre per la truppa conta 1.724 morti, 9.254 feriti e 1.753 dispersi, per un totale complessivo solo sull'Ortigara di 13.265 vittime, confermando ancor di pi\u00f9 come il massimo sforzo dell'offensiva ricadde su una piccola porzione del settore dove fu impegnata la 52\u00aa Divisione e i suoi battaglioni alpini. Secondo i dati esposti nella relazione ufficiale italiana, in totale la battaglia cost\u00f2 agli italiani 169 ufficiali morti, 716 feriti e 98 dispersi; 2.696 militari morti, 16.018 feriti e 5.502 dispersi (totale perdite 25.199 uomini): anche in questo caso si conferma che il salasso pi\u00f9 cospicuo fu sofferto dalla 52\u00aa Divisione e soprattutto dai reparti alpini che ebbero 110 ufficiali morti, 330 feriti e 50 dispersi; 1.454 militari morti, 8.127 feriti e 2.562 dispersi; per un totale di 12.633 perdite. A questa cifra vanno poi aggiunte le perdite delle brigate \"Regina\" e \"Piemonte\", del 9\u00ba Reggimento bersaglieri e dei reparti artiglieria, mitraglieri e genio raggruppati sotto la 52\u00aa Divisione. Per il 9\u00ba Reggimento bersaglieri, che fu investito dal contrattacco austro-ungarico del 25 giugno, in un rapporto del 28 giugno del generale Di Giorgio si parla di un totale di 1.224 tra morti, feriti e dispersi, di cui 927 solo il 25 giugno; altre cifre diffuse dal 1\u00ba luglio parlavano di 48 morti, 442 feriti e 422 dispersi per un totale di 912 bersaglieri perduti, altre ancora aggiustano la cifra a 1.439 bersaglieri messi fuori combattimento durante il loro impiego al fronte.\nPer riassumere le enormi perdite italiane durante questi caotici giorni di battaglia, si pu\u00f2 citare l'efficace commento nella relazione ufficiale austro-ungarica: \u00ab[...] le perdite italiane raggiunsero cos\u00ec quelle di una battaglia sull'Isonzo; i due terzi per\u00f2 furono contati su un fronte lungo soltanto due chilometri. Bisogna aver presente questo particolare per capire il dolore e l'orrore per il sangue inutilmente versato soprattutto dagli alpini: questi sentimenti hanno sempre contraddistinto in Italia il nome di Ortigara\u00bb. Le perdite austro-ungariche furono comunque anch'esse importanti e assommavano all'incirca a 26 ufficiali morti, 154 feriti e 71 dispersi mentre i militari morti furono 966, i feriti 6.167 e 1.444 i dispersi, per un totale di 8.828 uomini fuori combattimento; nei reparti che fronteggiarono la 52\u00aa Divisione, la proporzione delle perdite austro-ungariche \u00e8 persino superiore, a comprova della durezza degli scontri in quel settore.\nNella cultura di massa.\nIl ricordo.\nAlla storia, l'Ortigara \u00e8 stata consacrata come una pagina di eroismo, un inferno dove i soldati, e gli alpini in primo luogo, hanno sacrificato la loro vita e il loro sangue. Scrisse padre Bevilacqua, sottotenente del Battaglione \"Stelvio\": \u00abL'Ortigara non \u00e8 una sconfitta [...] non vi \u00e8 sconfitta se non quando qualche cosa di umano \u00e8 stato smarrito, impoverito, soppresso. Ortigara, cattedrale di alpini, monumento del sacrificio umano, monte della nostra trasfigurazione.\u00bb. A quota 2.105 si trova una colonna spezzata con scritto sopra \"per non dimenticare\", posta da alcuni superstiti ritrovatisi nel 1920, quando si tenne la prima adunata nazionale degli alpini.\nLa zona dell'Ortigara \u00e8 sicuramente uno dei pi\u00f9 conosciuti teatri di battaglia dell'altopiano e dell'intero fronte italiano, meta ogni anno di migliaia di visitatori. La seconda domenica di luglio di ogni anno si svolge inoltre, presso la chiesetta di cima Lozze, nei pressi della zona monumentale dell'Ortigara, una cerimonia in ricordo dei caduti che persero la vita nel tentativo di conquistare la montagna. La cerimonia prosegue poi fino alla cima del monte, nei pressi dei monumenti ai caduti italiani e austro-ungarici.\nL'Ortigara oggi.\nI lavori di recupero vennero iniziati nel 2005 con il ripristino del cimitero di Laghi e delle postazioni italiane della cima Caldiera e del Lozze. La zona dell'Ortigara \u00e8 dal 2007 compresa nell'ecomuseo della Grande Guerra nelle Prealpi vicentine, un progetto di riqualificazione storica che ha interessato tutte le Prealpi vicentine, e che presenta itinerari, segnaletica e poli informativi che permettono al visitatore di immergersi nell'ambiente montano visitando le trincee, i camminamenti e i luoghi in cui venne combattuta la battaglia da entrambi gli eserciti. Il complesso monumentale viene manutenuto da volontari ed ex-alpini, ma anche da delegazioni austriache e slovene, che si impegnano nel ricordo dei tragici avvenimenti che sconvolsero l'Ortigara e altri luoghi dove fu combattuta la guerra sul fronte italiano.\nCanti dedicati alla battaglia.\nLe canzoni di guerra sono tuttora uno degli elementi fondamentali per il ricordo e la memoria della Grande Guerra in Italia come negli altri paesi che parteciparono al conflitto. Spesso queste canzoni, semplici e di poche strofe, riescono molto bene a richiamare la sofferenza, il sacrificio e il desiderio dei giovani soldati di rientrare nella societ\u00e0 civile e rivedere i propri cari. L'Ortigara, proprio per il sacrificio che impose ai combattenti, rimase in modo indelebile nella vita di coloro che vi combatterono, e questi alpini furono particolarmente prolifici nel \"musicare\" le loro gesta, lasciando come testamento poche, semplici e dolorose canzoni.\nIl maestro Nino Piccinelli, che partecip\u00f2 alla decima offensiva dell'Isonzo per la conquista della quota 144 ai piedi dell'Ermada, sconvolto dal numero di morti che giacevano tra le due linee nemiche, compose una canzone dedicata ai caduti seppelliti nel piccolo cimitero di guerra l\u00ec vicino. Un cappellano militare che partecip\u00f2 alla battaglia dell'Ortigara, sconvolto anch'esso dal numero dei morti avuti negli assalti alla montagna, aggiunse alla canzone del Piccinelli la prima strofa che ancora oggi apre il lento e cadenzato coro del \"Ta-pum\"."}
{"id": "270652", "revid": "729019", "url": "https://it.wikipedia.org/wiki?curid=270652", "title": "Luigi Rizzo", "text": "Prest\u00f2 servizio nella Regia Marina durante la prima e la seconda guerra mondiale ricevendo numerose decorazioni. Prese parte come volontario all'Impresa fiumana e alla guerra d'Etiopia. Fu consigliere nazionale della Camera dei Fasci e delle Corporazioni.\nBiografia.\nNacque a Milazzo l'8 ottobre 1887 in una famiglia di comandanti di mercantili. Capitano di lungo corso nella Marina mercantile, il 17 marzo 1912 fu nominato sottotenente di vascello di complemento della riserva navale. Nel primo conflitto mondiale, dal giugno 1915 alla fine del 1916 venne destinato alla difesa marittima di Grado, dove, agli ordini del capitano di corvetta Filippo Camperio prima e del capitano di fregata Alfredo Dentice di Frasso poi, si distinse particolarmente, ottenendo anche una medaglia d'argento al valor militare.\nSuccessivamente fu trasferito nella neonata squadriglia dei MAS, prendendo parte a varie missioni di guerra. Fra queste si ricordano:\nVolontario fiumano nel 1919, fu posto da D'Annunzio alla guida della Flotta del Quarnaro, e prest\u00f2 sua attivit\u00e0 in favore del rifornimento di viveri alla citt\u00e0, fino agli inizi del 1920. Quell'anno lasci\u00f2 il servizio attivo con il grado di capitano di fregata. Nel 1925 assunse la presidenza della Societ\u00e0 di Navigazione Eolia di Messina, carica che manterr\u00e0 fino al 1948. L'anno successivo fond\u00f2 a Genova la Calatimbar, societ\u00e0 tra armatori, esportatori e spedizionieri, che aveva lo scopo di imbarcare tutte le merci in partenza da quel porto. Alla Calatimbar parteciparono anche privati, quali la Fiat, ed Enti pubblici, come il Consorzio del porto e le Ferrovie dello Stato. Negli anni successivi fu anche nominato Presidente della Cassa Marittima Infortuni e Malattie della Gente di Mare, dell'Unione Italiana Sicurt\u00e0 Marittima e della Societ\u00e0 Anonima di Navigazione Aerea.\nCon regio decreto di concessione del 25 ottobre 1932 e rr.ll.pp. del 20 giugno 1935, fu nominato Conte di Grado. Il predicato di Premuda. fu aggiunto al titolo comitale di Grado con r.d. \"motu proprio\" di concessione del 20 ottobre 1941. Nel 1936, volontario, partecip\u00f2 alla guerra d'Etiopia; il 18 giugno 1936 fu nominato ammiraglio di divisione della Riserva Navale per meriti eccezionali.\nNel 1939 fu Consigliere nazionale della Camera dei Fasci e delle Corporazioni.\nIl 10 giugno 1940, allo scoppio delle ostilit\u00e0, chiese di rientrare in servizio e si occup\u00f2 della lotta antisommergibile nel Canale di Sicilia; fu dispensato dal servizio nel gennaio del 1941, assumendo la carica di Presidente del Lloyd Triestino. Il 20 febbraio 1942 fu nominato Presidente dei Cantieri Riuniti dell'Adriatico; dopo l'8 settembre 1943 ordin\u00f2 il sabotaggio dei transatlantici e dei piroscafi affinch\u00e9 non cadessero in mano tedesca. Per questa sua direttiva venne trasferito dalla \"Gestapo\" in Austria, prima nel carcere di Klagenfurt e successivamente nel soggiorno obbligato a Hirschegg, dove fu raggiunto dalla figlia Maria Guglielmina.\nRimpatriato al termine del conflitto, mor\u00ec a Roma il 27 giugno 1951, due mesi dopo un'operazione per un tumore al polmone. L'operazione fu effettuata dal professor Raffaele Paolucci, suo grande amico, che durante la Grande Guerra era stato il protagonista con il maggiore del genio navale Raffaele Rossetti dell'affondamento nel porto di Pola della corazzata austriaca \"Viribus Unitis\".\nLa dedica di D'Annunzio.\nLa cittadinanza di Milazzo, in occasione della dedica di una medaglia d'oro al suo concittadino, comandante Rizzo, chiese a Gabriele d'Annunzio il testo della dedica e dell'iscrizione. \nRiconoscimenti.\nA Luigi Rizzo \u00e8 intitolata la sesta unit\u00e0 della nuova classe Bergamini della Marina Militare, il \"Luigi Rizzo\" (F595), impostata a Riva Trigoso il 5 marzo 2013 e varata il 19 dicembre 2015 alla presenza di Maria Guglielmina Rizzo, figlia di Luigi Rizzo e madrina del varo. L'unit\u00e0 \u00e8 entrata in servizio il 20 aprile del 2017. In precedenza era stata intitolata all'ammiraglio Rizzo anche la fregata \"Luigi Rizzo\" (F596), in attivit\u00e0 dal 1961 al 1980.\nCinematografia.\nNel 1923 l'Istituto Luce produsse il film documentario \"Eroi del mare nostro\", girato alla Spezia con Rizzo protagonista e la \"Tegethoff,\" assegnata nel primo dopoguerra all\u2019Italia\",\" a fare le veci della \"Szent Istv\u00e1n\".\nL'affondamento della \"Santo Stefano\" \u00e8 il tema del documentario del 2008: \"Fumo nero all'orizzonte\", mentre nel 2018 \u00e8 uscito il film \"Il destino degli uomini\", regia di Leonardo Tiberi."}
{"id": "270653", "revid": "92723", "url": "https://it.wikipedia.org/wiki?curid=270653", "title": "Numero ordinale (teoria degli insiemi)", "text": "In matematica, i numeri ordinali costituiscono un'estensione dei numeri naturali che tiene conto anche di successioni infinite, introdotta da Georg Cantor nel 1897.\nIntroduzione.\nUn numero naturale pu\u00f2 essere usato per due scopi: per descrivere la \"grandezza\" di un insieme, o per descrivere la \"posizione\" di un elemento in una successione. Mentre nel mondo finito questi due concetti coincidono, quando si ha a che fare con insiemi infiniti \u00e8 necessario distinguerli. La nozione di grandezza porta ai numeri cardinali, anch'essi scoperti da Cantor, mentre la nozione di posizione \u00e8 generalizzata dai numeri ordinali descritti qui.\nNella teoria degli insiemi, i numeri ordinali sono solitamente costruiti come insiemi, in modo tale che ogni numero ordinale \u00e8 l'insieme di tutti i numeri ordinali pi\u00f9 piccoli di esso:\neccetera.\nVisto in questo modo, ogni numero ordinale \u00e8 un insieme ben ordinato: l'insieme 4, per esempio, contiene gli elementi 0, 1, 2, 3 che sono ovviamente ordinati in questo modo: 0 &lt; 1 &lt; 2 &lt; 3. Un numero ordinale \u00e8 pi\u00f9 piccolo di un altro se e solo se \u00e8 un elemento dell'altro.\nNon vogliamo distinguere due insiemi bene ordinati se essi differiscono solamente nella notazione usata per i loro elementi. Detto in modo pi\u00f9 formale: se si possono accoppiare gli elementi del primo insieme con quelli del secondo in modo tale che se un elemento \u00e8 pi\u00f9 piccolo di un altro nel primo insieme, allora il corrispondente del primo elemento \u00e8 pi\u00f9 piccolo del corrispondente del secondo nel secondo insieme, e viceversa. Una tale corrispondenza biunivoca \u00e8 detta isomorfismo d'ordine (o una funzione strettamente crescente, o isoton\u00eca) e i due insiemi bene ordinati sono detti isomorfi rispetto all'ordine, o isotoni.\nSeguendo questa convenzione, si pu\u00f2 mostrare che ogni insieme \"finito\" bene ordinato \u00e8 isomorfo rispetto all'ordine a uno e uno solo numero ordinale. Questo fatto fornisce la motivazione che porta alla generalizzazione dei numeri infiniti.\nDal finito al \"transfinito\".\nAbbiamo visto come \u00e8 possibile costruire tutti i numeri ordinali partendo dall'insieme vuoto e considerando di volta in volta l'insieme che ha come suoi elementi tutti gli insiemi precedentemente costruiti. Abbiamo visto che ciascuno di questi numeri ordinali \u00e8 dotato naturalmente di una struttura di insieme ben ordinato e al contempo tutti questi numeri ordinali costituiscono nel complesso un insieme ben ordinato. Abbiamo visto che la relazione d'ordine che \u00e8 naturale definire in questo contesto \u00e8 quella che stabilisce che un \"numero\" \u00e8 minore di un altro se \u00e8 un suo elemento. Questi insiemi ordinati sono chiamati anche ordinali finiti.\nIl tipo di costruzione che genera la sequenza degli ordinali finiti pu\u00f2 essere portata avanti molto oltre, definendo quelli che Cantor ha chiamato ordinali transfiniti. Consideriamo l'insieme ordinato di tutti gli insiemi definiti finora - cio\u00e8 i numeri ordinali - e lo chiamiamo \u03c9:\nOmega \u00e8 anch'esso naturalmente dotato di una struttura di insieme ordinato, come i suoi predecessori (l'ordinamento \u00e8 dato, come prima, dall'inclusione insiemistica). Se prima avevamo gli \"ordinali finiti\" \u03c9 \u00e8 il primo ordinale transfinito.\nMa possiamo andare ancora avanti:\ndefiniamo\nche \u00e8 ancora un insieme totalmente ordinato, poi\nOtteniamo cos\u00ec una nuova sequenza infinita. Osserviamo che anche l'insieme degli \"ordinali\" che abbiamo costruito finora \u00e8 dotato naturalmente di una struttura di insieme ordinato, pi\u00f9 precisamente abbiamo:\nSi verifica facilmente che questo ordinamento \u00e8 totale ed \u00e8 un buon ordinamento.&lt;br&gt;\nDi nuovo possiamo andare \"oltre\" e dare un nome all'insieme di tutti questi ordinali:\nE si pu\u00f2 andare avanti come prima considerando ad ogni passo l'insieme di tutti gli oggetti costruiti fino a quel momento... ma vale la pena soffermarsi un attimo ad analizzare la sequenza di insiemi che stiamo costruendo.\nNello schema esposto fin qui si procede alternativamente in due modi:\nCon queste due regole si pu\u00f2 continuare la sequenza definendo gli ordinali\nLa definizione originale.\nLa definizione originale di numero ordinale, presente per esempio nei Principia Mathematica, definisce il \"tipo di ordine\" di un buon ordinamento come l'insieme di tutti i buoni ordinamenti simili (isomorfi rispetto all'ordine, o isotonici) a quel buon ordinamento. Questa definizione deve essere abbandonata nel sistema di assiomi di Zermelo-Fraenkel e nei sistemi relativi a questa teoria assiomatica degli insiemi perch\u00e9 queste classi di equivalenza sono \"troppo grandi\"; per\u00f2 questa definizione pu\u00f2 ancora essere usata nella teoria dei tipi e nella teoria degli insiemi di Quine New Foundations e in sistemi ad esse relativi, nei quali essa offre una sorprendente soluzione alternativa al paradosso di Burali-Forti riguardante il pi\u00f9 grande numero ordinale.\nLa definizione moderna e le prime propriet\u00e0.\nSi vogliono costruire i numeri ordinali come speciali insiemi bene ordinati in modo tale che \"ogni\" insieme ben ordinato sia isomorfo rispetto all'ordine a uno un solo numero ordinale. La definizione seguente migliora l'approccio di Cantor e venne data per primo da John von Neumann:\nUn insieme \"S\" \u00e8 un ordinale se e solo se \"S\" \u00e8 totalmente ordinato rispetto all'appartenenza e ogni elemento di \"S\" \u00e8 anche un sottoinsieme di \"S\". \nL'insieme \"S\" risulta cos\u00ec automaticamente bene ordinato rispetto all'inclusione. Questo fatto si basa sull'assioma di fondazione: ogni insieme non vuoto \"S\" contiene un elemento \"a\" che \u00e8 disgiunto da \"S\".\nSi noti che i numeri naturali sono ordinali secondo questa definizione. Per esempio,\n2 \u00e8 un elemento di 4 = {0, 1, 2, 3}, e 2 \u00e8 uguale a {0, 1} e per questo \u00e8 un sottoinsieme \ndi {0, 1, 2, 3}.\nMediante induzione transfinita si pu\u00f2 dimostrare che ogni insieme ben ordinato \u00e8 isomorfo rispetto all'ordine a esattamente uno di questi ordinali.\nInoltre, gli elementi di ogni ordinale sono pure ordinali. Ogni volta che si hanno due ordinali \"S\" e \"T\", \"S\" \u00e8 un elemento di \"T\" se e solo se \"S\" \u00e8 un sottoinsieme proprio di \"T\"; in pi\u00f9, o \"S\" \u00e8 un elemento di \"T\", o \"T\" \u00e8 un elemento di \"S\", oppure i due insiemi sono uguali. Cos\u00ec ogni insieme di ordinali \u00e8 totalmente ordinato. In effetti, \u00e8 vera una propriet\u00e0 molto pi\u00f9 forte: \nOgni insieme di ordinali \u00e8 bene ordinato. \nQuesto importante risultato generalizza il fatto che ogni insieme di numeri ordinali \u00e8 bene ordinato e permette l'uso della induzione transfinita con gli ordinali.\nUn'altra conseguenza \u00e8 la seguente:\nQuesta affermazione determina completamente, dal punto di vista della teoria degli insiemi, la struttura di ogni ordinale a partire da altri ordinali. \u00c8 anche usata per dimostrare molti altri risultati utili sugli ordinali, ad esempio l'importante caratterizzazione della relazione d'ordine tra gli ordinali: \nUn altro esempio \u00e8 il fatto seguente:\nInoltre, dal momento che ogni ordinale contiene solo altri ordinali, ne segue che ogni membro della collezione di tutti gli ordinali \u00e8 anche un suo sottoinsieme. Quindi, se questa collezione fosse un insieme, dovrebbe essere per definizione un ordinale; allora sarebbe membro di s\u00e9 stesso, cosa che contraddice l'assioma di regolarit\u00e0 (si veda anche il paradosso di Burali-Forti).\nUn ordinale \u00e8 finito se e solo se l'insieme dei suoi elementi, ordinato secondo l'ordine inverso, \u00e8 anch'esso bene ordinato, e questo succede se e solo se ogni suo sottoinsieme ha massimo.\nAltre definizioni.\nEsistono altre formulazioni moderne della definizione di ordinale. Ognuna di queste \u00e8 essenzialmente equivalente alla definizione data sopra. Una di queste \u00e8 la seguente. Una classe \"S\" \u00e8 \"transitiva\" se, ogni volta che \"x\" \u00e8 elemento di \"y\" e \"y\" \u00e8 elemento di \"S\", allora \"x\" \u00e8 elemento di \"S\". Allora un ordinale viene definito come una classe \"S\" transitiva e tale che ogni membro di \"S\" \u00e8 anch'esso transitivo. Si noti che queste definizione funzioner\u00e0 solo in presenza dell'assioma di regolarit\u00e0: un insieme che \u00e8 il suo unico elemento soddisfa a questa condizione ma non \u00e8 un ordinale!\nAritmetica degli ordinali.\nPer definire la somma \"S\" + \"T\" dei due ordinali \"S\" e \"T\" si procede come di seguito:\nper prima cosa gli elementi di \"T\" sono rinominati in modo tale che \"S\" e \"T\" risultino disgiunti, poi l'insieme bene ordinato \"S\" viene scritto \"alla sinistra\" dell'insieme bene ordinato \"T\"; questo significa che si definisce un ordinamento su \"S\" \u222a \"T\" in cui ogni elemento di \"S\" risulta essere pi\u00f9 piccolo di ogni elemento di \"T\". Gli insiemi \"S\" e \"T\" mantengono l'ordinamento che gi\u00e0 avevano. In questo modo viene formato un nuovo insieme bene ordinato che \u00e8 isomorfo rispetto all'ordine a un ordinale, che viene chiamato \"S\" + \"T\". Questa addizione \u00e8 associativa e generalizza l'addizione dei numeri naturali. Detto in altri termini meno rigorosi, per sommare due ordinali \"S\" e \"T\" basta mettere accanto gli elementi dei due insiemi e ricontare.\nIl primo ordinale transfinito \u00e8 \u03c9, l'insieme di tutti i numeri naturali. Si provi ora a visualizzare l'ordinale \u03c9+\u03c9: si prendono due copie dei numeri naturali ordinate secondo l'ordinamento usuale, e la seconda copia deve essere messa alla destra della prima. Se si indica la seconda copia con {0'&lt;1'&lt;2'...} allora \u03c9+\u03c9 pu\u00f2 essere rappresentato cos\u00ec:\nQuesto ordinale \u00e8 un numero diverso da \u03c9 perch\u00e9 in \u03c9 solo lo 0 non ha un antecedente (cio\u00e8 0 non \u00e8 il successore di nessun numero) mentre in \u03c9+\u03c9 i due elementi 0 e 0' non hanno un antecedente.\nQuesto \u00e8 3 + \u03c9\ne, dopo aver rinominato i suoi elementi, si vede che \u00e8 uguale ad \u03c9. Si ha quindi che 3 + \u03c9 = \u03c9. Ma \u03c9 + 3 non \u00e8 uguale a \u03c9, visto che \u03c9 + 3 ha un massimo elemento, mentre \u03c9 non lo possiede. Dunque l'addizione tra numeri ordinali non \u00e8 commutativa.\nOra \u00e8 facile vedere che, per esempio, (\u03c9 + 4) + \u03c9 = \u03c9 + (4 + \u03c9) = \u03c9 + \u03c9.\nPer moltiplicare i due ordinali \"S\" e \"T\" si deve scrivere l'insieme bene ordinato \"T\" sostituendo ogni suo elemento con una diversa copia dell'insieme bene ordinato \"S\". Questa operazione produce un nuovo insieme bene ordinato, che definisce un ordinale, indicato con \"ST\". Anche in questo caso si ha un'operazione associativa che generalizza la moltiplicazione tra numeri naturali.\nQuesto \u00e8 \u03c92:\ne si ha che: \u03c92 = \u03c9 + \u03c9. Mentre 2\u03c9 ha questo aspetto:\nche, dopo una sostituzione, ha l'aspetto di \u03c9 quindi 2\u03c9 = \u03c9. La moltiplicazione tra ordinali non \u00e8 commutativa.\nLa propriet\u00e0 distributiva \u00e8 parzialmente valida nell'aritmetica degli ordinali: \"R\"(\"S\"+\"T\") = \"RS\" + \"RT\". Ma l'altra legge distributiva (\"T\"+\"U\")\"R\" = \"TR\" + \"UR\" \"non\" \u00e8 vera in generale: (1+1)\u03c9 \u00e8 uguale a 2\u03c9 = \u03c9 mentre 1\u03c9 + 1\u03c9 \u00e8 uguale a \u03c9+\u03c9. Quindi i numeri ordinali \"non\" formano un anello.\nUna struttura ad anello come questa, con solo la propriet\u00e0 distributiva sinistra, viene chiamata quasi-anello sinistro: per\u00f2 gli ordinali non sono nemmeno un quasi-anello perch\u00e9 non ammettono l'inverso dell'addizione (la negazione). \nOra si pu\u00f2 definire l'esponenziazione di numeri ordinali. Per esponenti finiti la definizione dovrebbe essere ovvia, per esempio formula_9, perch\u00e9 viene usata la moltiplicazione tra ordinali. Ma questa operazione pu\u00f2 anche essere visualizzata come un insieme di coppie ordinate di numeri naturali, ordinate secondo una variante dell'ordinamento lessicografico che mette al primo posto la posizione meno significativa:\nAnalogamente per ogni \"n\" finito formula_10 pu\u00f2 essere visualizzato come l'insieme delle \"n\"-uple di numeri naturali.\nProcedendo oltre, per formula_11 si pu\u00f2 cercare di visualizzare l'insieme delle successioni infinite di numeri naturali. Per\u00f2 se si cerca di usare una qualsiasi variante dell'ordinamento lessicografico in questo insieme, si scopre che esso non \u00e8 bene ordinato. Occorre aggiungere la restrizione che solo un numero finito di elementi della successione \u00e8 diverso da zero. In questo modo l'ordinamento funziona, e appare come l'ordinamento di numeri naturali scritti in notazione decimale, ma con le posizioni delle cifre rovesciate, e con numeri naturali arbitrari al posto delle sole cifre 0-9.\nCos\u00ec, in generale, per elevare un ordinale \"S\" alla potenza di un ordinale \"T\" si devono scrivere le copie dell'insieme bene ordinato \"T\" e si deve sostituire ogni elemento con qualche elemento di \"S\", con la restrizione che tutti gli elementi della successione, eccetto un numero finito, devono essere il primo elemento di \"S\". Si trova che:\nformula_12\nformula_13\nformula_14\nValgono inoltre le regole sulle potenze seguenti: formula_15 e formula_16.\nForma normale di Cantor.\nI numeri ordinali presentano un'aritmetica estremamente ricca. Ogni numero ordinale formula_17 pu\u00f2 essere scritto in modo unico come formula_18, dove formula_19 sono interi positivi, e formula_20 sono numeri ordinali (\u00e8 possibile che formula_21). Questa decomposizione di formula_1 \u00e8 chiamata forma normale di Cantor di formula_1, e pu\u00f2 essere considerata il sistema numerico in base-\u03c9. L'esponente maggiore formula_24 viene detto il grado di formula_1, e soddisfa alla relazione formula_26 (si ha uguaglianza se e solo se formula_27, fatto possibile, come spiegato in seguito).\nEsistono numeri ordinali che non possono essere ottenuti a partire da \u03c9 con un numero finito di addizioni, moltiplicazioni ed elevamenti a potenza. Il pi\u00f9 piccolo di questi \u00e8 indicato con\n\u03b50. Questo ordinale \u00e8 molto importante in molte dimostrazioni per induzione, perch\u00e9 per molti scopi l'induzione transfinita \u00e8 richiesta solo fino a \u03b50. Si noti che formula_28, cos\u00ec formula_29. Un'altra formula \u00e8\nL'ordinale formula_31 \u00e8 anche il primo numero che soddisfa l'equazione di Cantor formula_32. Questa equazione ha infinite soluzioni: la successiva \u00e8\ncui seguono\ne cos\u00ec via fino a formula_36, che \u00e8 la prima soluzione di formula_37.\nformula_31 \u00e8 ancora numerabile. Tuttavia ci si pu\u00f2 convincere dell'esistenza di almeno un ordinale non numerabile ricordando che la collezione di tutti gli ordinali non \u00e8 un insieme (Paradosso di Burali-Forti) mentre \u00e8 possibile costruire l'insieme di tutti gli ordinali numerabili: sicch\u00e9 deve esistere almeno un ordinale non numerabile e si prova che il pi\u00f9 piccolo ordinale non numerabile \u00e8 proprio l'insieme di tutti gli ordinali numerabili, e solitamente viene indicato con \u03c91.\nTopologia e ordinali limite.\nGli ordinali sono dotati anche di un'interessante topologia d'ordine in virt\u00f9 del fatto che sono totalmente ordinati. In questa topologia, la successione 0, 1, 2, 3, 4, ... ha limite \u03c9 e la successione \u03c9, \u03c9^\u03c9, \u03c9^(\u03c9^\u03c9), ... ha limite \u03b50. Gli ordinali che non hanno un antecedente possono sempre essere scritti come limite di una rete di altri ordinali (ma non necessariamente come il limite di una \"successione\", cio\u00e8 come limite di una quantit\u00e0 numerabile di ordinali pi\u00f9 piccoli) e sono chiamati ordinali limite; gli altri ordinali sono gli ordinali successori.\nGli spazi topologici \u03c91 e il suo successore \u03c91+1 sono spesso usati nei libri di testo come esempi di spazi topologici non numerabili. Per esempio, nello spazio topologico \u03c91+1, l'elemento \u03c91 \u00e8 nella chiusura del sottoinsieme \u03c91 anche se nessuna successione di elementi in \u03c91 ha l'elemento \u03c91 come limite. Lo spazio \u03c91 \u00e8 uno spazio primo numerabile, ma non secondo numerabile, e \u03c91+1 non gode di nessuna di queste due propriet\u00e0.\nAlcuni ordinali speciali possono essere usati per misurare la grandezza o cardinalit\u00e0 di un insieme. Questi sono chiamati numeri cardinali."}
{"id": "270656", "revid": "964734", "url": "https://it.wikipedia.org/wiki?curid=270656", "title": "Linea (esogeologia)", "text": "Linea (plurale: lineae) \u00e8 un termine latino che significa \"linea\". \n\u00c8 comunemente utilizzato in esogeologia per indicare formazioni geologiche pi\u00f9 scure o pi\u00f9 chiare rispetto alla superficie circostante, dalla forma allungata (non necessariamente rettilinea), presenti sulla superficie di altri pianeti o corpi celesti. \nStrutture di questo tipo sono presenti, secondo la nomenclatura ufficiale adottata dall'Unione Astronomica Internazionale, sul pianeta Venere, sul satellite gioviano Europa e sul satellite saturniano Rea. Inizialmente utilizzate anche per alcune strutture di Dione, queste sono state successivamente riconosciute di diversa natura e quindi ridenominate."}
{"id": "270658", "revid": "436907", "url": "https://it.wikipedia.org/wiki?curid=270658", "title": "Tom Araya", "text": "Biografia.\nPrimi anni.\nNasce in una famiglia di quattro fratelli (uno di essi, Johnny Araya, \u00e8 il bassista dei Thine Eyes Bleed) e due sorelle. Intorno al 1966 la famiglia emigra in California. Araya inizia a suonare il basso all'et\u00e0 di otto anni e col fratello Johnny alla chitarra impara le canzoni dei Rolling Stones e dei Beatles.\nDopo il diploma frequenta un corso di fisioterapia, non trascurando comunque il basso. Poco dopo forma i Quits, dove conosce il chitarrista Kerry King. Il gruppo, tuttavia, non avr\u00e0 lunga vita: nel 1981 Tom fonda gli Slayer insieme a King e da cos\u00ec inizio ad una lunga scalata verso il successo.\nSlayer.\nNel 1981 Araya viene contattato dallo stesso King per formare gli Slayer, nel quale avr\u00e0 il ruolo di cantante e bassista. Gli Slayer sono considerati come uno dei gruppi thrash metal pi\u00f9 influenti di quegli anni. Il primo album del gruppo, \"Show No Mercy\", fu finanziato dallo stesso Araya e dal padre di King.\nAraya \u00e8 anche autore dei testi e nel corso degli anni ha pi\u00f9 volte citato storie di noti serial killer; ad esempio, la canzone \"213\" tratta il caso di Jeffrey Dahmer, \"Dead Skin Mask\" quello di Ed Gein.\nNel 2002 Araya partecip\u00f2 all'album tributo \"Rise Above: 24 Black Flag Songs to Benefit the West Memphis Three\" interpretando il brano \"Revenge\".\nVita privata.\nNonostante le accuse di satanismo al gruppo, Araya ha ammesso la sua fede cristiana cattolica, precisando che \"Cristo \u00e8 venuto e ci ha insegnato l'amore verso gli altri. Predicava di accettare gli altri per quello che sono vivendo in pace e amore l'un l'altro [...] Io credo in un essere supremo. Un Dio che ama tutti.\"\nNel 2010 \u00e8 stato sottoposto a un intervento chirurgico a causa di dolori alla vertebra cervicale e alla schiena.\nStrumentazione.\nAraya usa amplificatori Ampeg e bassi ESP, azienda giapponese che ha messo in commercio una linea di bassi firmati \"Tom Araya\"."}
{"id": "270659", "revid": "1186766", "url": "https://it.wikipedia.org/wiki?curid=270659", "title": "100% Fragola", "text": " \u00e8 un manga di Mizuki Kawashita che ha raggiunto le 167 puntate pubblicate sul periodico antologico \"Weekly Sh\u014dnen Jump\" dal numero 12 del 2002 al numero 35 del 2005 e collezionato in 19 \"tank\u014dbon\" tra l'agosto 2002 e il dicembre 2005.\nIl manga \u00e8 stato successivamente adattato in un anime dallo studio giapponese Madhouse, in 12 episodi divisi in due parti ciascuno per un totale di 26 episodi trasmessi tra l'aprile 2005 e il giugno 2005. Successivamente \u00e8 stato pubblicato un videogioco per PlayStation 2, chiamato Strawberry 100%: Strawberry Diary (\u3044\u3061\u3054100%\u30b9\u30c8\u30ed\u30d9\u30ea\u30fc\u30c0\u30a4\u30a2\u30ea\u30fc), Ichigo 100%: Sutoroberi Daiari. Il gioco \u00e8 uscito in Giappone il 10 febbraio 2005. Dal manga sono stati inoltre tratti una trasmissione radiofonica ed un romanzo.\nTrama.\nJunpei Manaka, un ragazzo col pallino per i film e non tanto fortunato con le ragazze, diventa improvvisamente una calamita per le bellissime ragazze. Tutto comincia da una in particolare, che gli piomba dal cielo mentre si trova sulla terrazza della scuola. Per il ragazzo \u00e8 subito amore a prima vista. Junpei per\u00f2 ricorda solo una cosa di lei: i suoi slip con le fragole! Manaka nota che, insieme alla ragazza, era caduto un quaderno di matematica appartenente ad Aya Tojo della sua stessa sezione; per\u00f2 a Manaka non sembra ci sia nessuna bella ragazza nella sua classe, in effetti Aya \u00e8 praticamente il contrario della studentessa misteriosa: \u00e8 studiosa, porta un paio di occhialoni e si lega i capelli con delle treccine.\nDurante la pausa tra le lezioni, il nostro Manaka, si \"scontra\", con la sua compagna Tojo e mentre la sta aiutando a raccogliere i libri che le sono caduti, l'avvisa del ritrovamento del suo quaderno di matematica; allora Tojo raccomanda Manaka di non leggere il contenuto di quel quaderno ma Junpei, curioso, al ritorno a casa, contravvenendo alle preghiere di Aya, d\u00e0 un'occhiata al contenuto del quaderno; al suo interno trova scritto un romanzo che lo appassiona e che gli piacerebbe fosse la trama del suo primo film (il ragazzo da grande vorrebbe diventare un regista). Cos\u00ec, mentre Toujo e Manaka rafforzano il loro rapporto particolare, per Junpei sembra sia arrivata l'ora di dichiararsi a Tsukasa Nishino che, secondo lui, \u00e8 la ragazza misteriosa. Durante la dichiarazione all'affascinante Tsukasa, Junpei vede la vera studentessa dagli slip con le fragole. Nishino accetta la dichiarazione di Manaka e le cose si fanno sempre pi\u00f9 complicate, anche perch\u00e9 c'\u00e8 un altro problema: la ragazza pi\u00f9 popolare della scuola, Satsuki Kitaoji, insiste nel corteggiarlo.\nManga.\nIn Giappone il manga \u00e8 stato pubblicato dalla Sh\u016beisha nel Weekly Sh\u014dnen Jump dal 2002 al 2005, ed \u00e8 stato raccolto in 19 tank\u014dbon. In Italia il manga \u00e8 stato pubblicato della Planet Manga sulla collana \"Planet\", L'ultimo numero \u00e8 datato agosto 2006, mentre in Spagna \u00e8 pubblicato dalla Panini Comics.\nAnime.\nDal manga \u00e8 stato tratto un anime in 12 puntate, divise ognuna in due miniepisodi, prodotto dalla Madhouse. Successivamente sono anche stati prodotti 5 OAV che proseguono la storia originale introducendo diversi nuovi personaggi piuttosto marginali.\nLa sigla iniziale era \"Shine of Voice\" del gruppo J-pop Dream, mentre come sigla conclusiva \u00e8 stata usata la canzone \"Ike Ike\" canzone d'esordio delle Hinoi Team.\nEpisodi.\nIchigo 100% \u00e8 stato adattato in 12 episodi anime creati dalla Madhouse. Ogni episodio era caratterizzato dal fatto di essere composto da due episodi brevi della durata di 12' ciascuno, di cui gli ultimi due sono gli episodi speciali finali mai andati in onda. Ogni episodio copre circa due capitoli del manga, anche se l'anime non segue la storia principale da vicino, e modifica alcune scene in modo da far apparire tutte le protagoniste negli episodi. Anche gli OAV presentano scene esclusive e non presenti nel manga."}
{"id": "270662", "revid": "1318658", "url": "https://it.wikipedia.org/wiki?curid=270662", "title": "Mauro Ferri", "text": "Biografia.\nFormazione e prime cariche politiche.\nMauro Ferri si laure\u00f2 in giurisprudenza all'Universit\u00e0 degli studi di Roma - La Sapienza nel 1942. Ha partecipato alla Resistenza romana (1943-44) e fu arrestato per propaganda antifascista nel gennaio del 1944. Rilasciato, si trasfer\u00ec a Castel San Niccol\u00f2, paese d'origine del padre e si iscrisse al PSIUP. Subito dopo la liberazione fu eletto sindaco.\n\u00c8 stato segretario della federazione socialista di Arezzo dal 1947 al 1948, dal 1950 al 1953 e dal 1959 al 1963; consigliere comunale e provinciale di Arezzo. Nel 1949 \u00e8 stato eletto membro del comitato centrale del PSI e nel 1965 della Direzione nazionale. Deputato dalla III alla VI Legislatura, eletto nella circoscrizione di Siena-Arezzo-Grosseto; capogruppo del PSI-PSDI Unificati e, successivamente, del PSI, lasci\u00f2 successivamente il partito per aderire alla formazione socialdemocratica (PSU, poi PSDI).\nSegretario di partito.\nFu segretario del PSI (1968 - 1969) nel periodo in cui i socialisti erano unificati. Nel frattempo, le elezioni politiche del 1968 erano risultate una sconfitta per il partito che, complessivamente, aveva perso 29 seggi alla Camera. Le correnti massimaliste reclamarono allora una strategia volta a riassorbire i consensi perduti a sinistra, determinando una sempre maggior inquietudine tra gli ex-socialdemocratici.\nNel luglio del 1969, Nenni - nella cui corrente Ferri militava - tent\u00f2 in extremis di salvare l'unificazione, presentando una mozione \"autonomista\", che fu sconfitta dalla linea massimalista di De Martino. Immediatamente si consum\u00f2 la scissione: la componente socialdemocratica, nonch\u00e9 la corrente socialista che faceva capo a Ferri, costituirono il Partito Socialista Unitario (poi ridenominato, nel febbraio 1971, Partito Socialista Democratico Italiano) e Ferri ne divenne segretario. Rest\u00f2 in carica fino a quando fu nominato Ministro dell'industria, del commercio e dell'artigianato, nel secondo governo Andreotti (1972-1973).\nLo scandalo dei petroli.\nAlla fine del 1973, Mauro Ferri fu coinvolto nel primo scandalo dei petroli, per il quale 35, tra uomini politici, petrolieri e dirigenti dell'Enel, furono raggiunti da avvisi di reato, con l'accusa di aver beneficiato o favorito finanziamenti all'ENEL e ai partiti di governo, effettuati con fondi dell'Unione petrolifera italiana, per influenzare le scelte relative alla politica energetica nazionale e per favorire l'aumento dei prezzi della benzina. Si occup\u00f2 del caso la Commissione parlamentare per i procedimenti di accusa e, l'8 marzo 1974, constat\u00f2 l'avvenuta prescrizione dei fatti contestati agli ex-ministri Giulio Andreotti e Mario Ferrari Aggradi (entrambi della DC); deliber\u00f2 l'archiviazione degli atti a carico di Giacinto Bosco (DC) e Luigi Preti (PSDI) e apr\u00ec un'indagine sull'operato degli ex-ministri Mauro Ferri e Athos Valsecchi (DC).\nCinque anni dopo, il 24 gennaio 1979, la commissione inquirente si pronunci\u00f2 in senso assolutorio nei confronti degli ultimi due ex-ministri coinvolti; in particolare, la commissione ritenne che nei confronti di Ferri, potevano attribuirsi fatti non configurabili come reato di corruzione. La relazione del senatore Nicola Lapenta fu trasmessa il 9 febbraio successivo\nal Parlamento che, nei termini previsti dal regolamento, non produsse le firme necessarie per un'eventuale messa in stato d'accusa degli ex-ministri inquisiti.\nUltimi incarichi.\nCompletamente scagionato, Ferri fu eletto deputato alle elezioni europee del 1979 per le liste del PSDI. \u00c8 stato presidente della Commissione giuridica e della Commissione per gli affari istituzionali, membro della delegazione per le relazioni con la Jugoslavia. Rimase in carica fino al 1984. Nel 1986 ha conferito il suo archivio personale alla Fondazione Filippo Turati.\nVenne nominato giudice costituzionale dal Presidente della Repubblica Francesco Cossiga il 27 ottobre 1987, giur\u00f2 il 3 novembre; fu eletto presidente della Corte il 23 ottobre 1995. Esercit\u00f2 le funzioni dal 24 ottobre rimanendo in carica fino al 3 novembre 1996."}
{"id": "270664", "revid": "1852462", "url": "https://it.wikipedia.org/wiki?curid=270664", "title": "Renato Granata", "text": "Eletto giudice costituzionale dalla Corte di Cassazione il 23 ottobre 1990, giura il 7 novembre 1990. \u00c8 eletto presidente il 31 ottobre 1996. Ha esercitato le funzioni dal 4 novembre 1996. Cessa dalla carica di presidente il 4 novembre 1999 per compiuto triennio. Cessa dalla carica di giudice il 7 novembre 1999.\nNominato, con DPR del Presidente C. A. Ciampi, Cancelliere dell'Ordine \"al Merito della Repubblica Italiana\" (O.M.R.I.) dal 4/6/2002 al 1/9/2015."}
{"id": "270665", "revid": "1521874", "url": "https://it.wikipedia.org/wiki?curid=270665", "title": "Impresa di Premuda", "text": "L'impresa di Premuda fu un'azione navale compiuta dai MAS e \"21\" agli ordini del capo sezione Luigi Rizzo e rispettivamente comandati da Armando Gori e Giuseppe Aonzo, che all'alba del 10 giugno 1918, in piena prima guerra mondiale, penetrarono di nascosto tra le unit\u00e0 di una formazione navale nemica diretta al canale d'Otranto, riuscendo a silurare e ad affondare la corazzata (\"Santo Stefano\"). Nell'azione venne colpita da un siluro anche la corazzata gemella \"Tegetthoff\" (dal nome dell'ammiraglio che nel 1866 sconfisse la flotta italiana nella battaglia di Lissa); ma in questo caso il mancato funzionamento del dispositivo di esplosione imped\u00ec l'affondamento.\nStoria.\nPremesse.\nDal 1\u00ba marzo 1918 l'ammiraglio Mikl\u00f3s Horthy assunse il comando della Imperial-Regia marina da guerra austro-ungarica, in sostituzione dell'ammiraglio Maximilian Njegovan. Con la nomina di Horthy, anche Thaon di Revel percep\u00ec la possibilit\u00e0 che il nuovo comandante austriaco attuasse un'azione di flotta fuori dagli schemi consolidati.\nFino a quel momento, lo sbarramento del Canale d'Otranto era stato attaccato diciannove volte e, in quattro di queste, era presente l'ammiraglio Horthy quale comandante del . Era quindi molto probabile che il nuovo comandante intendesse dare un segnale di cambiamento nella conduzione della guerra e che il canale d'Otranto, a lui ben noto, rientrasse nei suoi piani.\nSegnali di un nuovo imminente attacco si ebbero con una incursione aerea, del 9 marzo, da parte di 14 velivoli, appoggiati dai cacciatorpediniere e dall', per cui l'ammiraglio Revel dispose che quattro sommergibili francesi venissero posizionati in agguato a nord di Durazzo, mentre gli italiani \"F10\" e \"F14\" furono posti rispettivamente davanti a Pola e al canale di Faresina.\nLa missione austro-ungarica.\nI sospetti non erano infondati: il comando supremo austro-ungarico aveva infatti preparato una potente offensiva, che prevedeva l'impiego di gran parte della flotta.\nIl gruppo di attacco sarebbe stato composto da:\nIl \"gruppo di sostegno\" prevedeva, invece, l'impiego delle unit\u00e0 maggiori, ognuna scortata da 4 o 5 siluranti, suddivise come segue:\nIl loro compito consisteva nel rimanere nelle posizioni assegnate fino alle 07:30 del giorno 11, ora alla quale rientrare in caso di mancato contatto con le navi italiane. Si pensava, infatti, che l'azione del gruppo d'attacco avrebbe indotto il comando italiano a far uscire i propri incrociatori corazzati da Brindisi e Valona per inseguire il naviglio austriaco, incrociatori che si sarebbero poi trovati accerchiati dalle maggiori unit\u00e0 austriache, supportate da un largo impiego di sommergibili e aerei.\nIl \"Viribus Unitis\" e il \"Prinz Eugen\", all'alba dell'11 giugno, raggiunsero in orario la loro posizione a met\u00e0 strada tra Brindisi e Valona, mentre i due gruppi \"Szent Istv\u00e1n\" e \"Tegetthoff\", nonostante piccoli problemi alla \"Szent Istv\u00e1n\", che ne ritardarono la marcia, partirono anch'essi alla volta delle posizioni assegnate.\nL'azione dei MAS.\nNel frattempo il 9 giugno erano partiti da Ancona, per una missione nel medio Adriatico, il MAS (capitano di corvetta Luigi Rizzo e capo timoniere Armando Gori) e il MAS \"21\" (guardiamarina Giuseppe Aonzo). Fino alle 02:00 del giorno 10 i due MAS dovevano stazionare fra Gruiza e Banco di Selve in prossimit\u00e0 dell'isola di Premuda per accertare la presenza di sbarramenti di torpedini; al termine di questa fase dovevano rimanere in agguato fino all'alba per ricongiungersi alle torpediniere d'appoggio \"18 O.S.\" e \"15 O.S.\".\nMa i ritardi accumulati dal gruppo austriaco comportarono che, alle 03:15, le unit\u00e0 austriache attraversarono la zona di pattugliamento dei due MAS, che a quell'ora stavano dirigendo da Lutestrago al punto di riunione con le torpediniere.\nRizzo, nel tentativo di colpire una delle due grosse navi dalla minima distanza possibile, manovr\u00f2 tra due caccia che fiancheggiavano la \"Szent Istv\u00e1n\", aument\u00f2 la velocit\u00e0 a 12 nodi, riuscendo a passare fra le siluranti e da una distanza non superiore di 300 metri lanci\u00f2 entrambi i siluri del MAS. I due siluri colpirono la nave sollevando alte colonne d'acqua e fumo. La reazione della torpediniera \"76\" non si fece attendere, si lanci\u00f2 all'inseguimento del MAS di Rizzo aprendo il fuoco da una distanza di 100-150 metri. Rizzo decise allora di sganciare due bombe antisommergibile, una delle quali scoppi\u00f2 inducendo la torpediniera a desistere.\nIl MAS 21 di Giuseppe Aonzo lanci\u00f2 i suoi siluri contro l'altra unit\u00e0 maggiore, la \"Tegetthoff\", da una distanza di 450-500 metri; uno dei siluri colp\u00ec la nave senza per\u00f2 esplodere, impedendo l'affondamento della seconda corazzata austroungarica. Anch'egli fu inseguito da una torpediniera che riusc\u00ec a distanziare per dirigere in sicurezza per il rientro.\nLa \"Szent Istv\u00e1n\" evidenzi\u00f2 subito dei grossi danni provocati dai siluri del MAS 15; l'acqua penetr\u00f2 nei locali macchine di prora e di poppa cos\u00ec si dovettero fermare le macchine. Ogni quarto d'ora circa lo sbandamento della corazzata cresceva di circa 1\u00b0 e la \"Tegetthoff\" prov\u00f2 pi\u00f9 volte a prendere a rimorchio la nave, ma solo alle 05:45 riuscirono a passare la prima gomena, quando lo sbandamento aveva raggiunto i 18\u00b0 circa. In quel momento l'inclinazione sub\u00ec un improvviso aumento e la cima dovette essere recisa; verso le 06:00 la nave inizi\u00f2 a capovolgersi, per poi affondare del tutto. Tra gli ufficiali vi furono 1 morto e tre dispersi, tra l'equipaggio i morti furono 13, 72 i dispersi e 29 i feriti.\nAlle 07:00 i due MAS raggiunsero Ancona, e immediatamente partirono due idrovolanti che avvistarono alcune unit\u00e0 della classe \"Tatra\" in prossimit\u00e0 di isola Grossa e Promontore, con rotta sud. Alle 9 altri velivoli si alzarono in volo e la ricognizione su Pola conferm\u00f2 l'assenza delle quattro \"dreadnought\". Gli austriaci, vanificato l'effetto sorpresa su cui era basata l'intera operazione, dovettero rientrare alle loro basi.\nIl \"Tegetthoff\" rientr\u00f2 a Pola all'alba dell'11, cos\u00ec come il gruppo \"Viribus\"-\"Prinz Eugen\" che raggiunse il porto alle 19.\nConseguenze.\nIl contraccolpo psicologico dell'azione di Premuda ebbe grosse ripercussioni sul morale austro-ungarico, tanto che nel restante corso della guerra, la k.u.k. \"Kriegsmarine\" non comp\u00ec pi\u00f9 nessuna operazione navale, asserragliando le proprie navi nei porti.\nI siluri di Rizzo, con quest'azione, fecero svanire l'elemento sorpresa e troncarono la missione nemica sul nascere, costringendo la flotta austriaca a rinunciare definitivamente all'ambizioso progetto. L'azione di Premuda convinse inoltre definitivamente gli alleati a lasciar cadere la questione relativa all'istituzione dei comandi navali in Mediterraneo, lasciando il totale controllo dell'Adriatico all'Italia.\nA dimostrazione del grande risultato dell'azione dei MAS, il Comandante in Capo della \"Grand Fleet\", l'ammiraglio inglese David Beatty, fece giungere all'ammiraglio Lorenzo Cusani, comandante della flotta italiana, il seguente telegramma: \u00abLa Grand Fleet porge le pi\u00f9 sentite congratulazioni alla flotta italiana per la splendida impresa condotta con tanto valore e tanta audacia contro il nemico austriaco\u00bb.\nA riconoscimento dell'eroismo dimostrato in azione, il capitano Luigi Rizzo venne insignito della Croce di Cavaliere dell'Ordine Militare di Savoia, ma in seguito al suo rifiuto per i suoi ideali repubblicani, l'onorificenza fu commutata in una medaglia d'oro al valor militare; onorificenza che venne assegnata anche al guardiamarina Aonzo.\nIl 13 marzo 1939 la Marina Militare, allora Regia Marina, decise di celebrare la propria festa in data 10 giugno, in ricordo dell'azione compiuta nel corso della prima guerra mondiale."}
{"id": "270667", "revid": "1305772", "url": "https://it.wikipedia.org/wiki?curid=270667", "title": "Alexandre Edmond Becquerel", "text": "Si occup\u00f2 di magnetismo, elettricit\u00e0, ottica e dello studio dello spettro solare. Sono famosi i suoi studi sulla luminescenza e fosforescenza dei materiali. Era il figlio di Antoine C\u00e9sar Becquerel e il padre di Antoine Henri Becquerel.\nNacque a Parigi e fu pupillo, assistente e poi successore del padre al Musee d'Histoire Naturelle Parigino. Fu professore all'istituto Agronomico di Versailles nel 1849 ed ottenne la cattedra di fisica al Conservatoire des Arts et Metiers nel 1853.\nEdmond collabor\u00f2 col padre in molti dei suoi lavori, ma si concentr\u00f2 maggiormente sullo studio della luce, sugli effetti fotochimici e spettroscopici dello spettro solare.\nBecquerel pubblic\u00f2 negli anni 1867-1868 un trattato in due volumi dal titolo \"La Lumi\u00e8re, ses causes et ses effets\". Ha inoltre studiato le propriet\u00e0 diamagnetiche e paramagnetiche delle sostanze; si interess\u00f2 del fenomeno della decomposizione elettrochimica accumulando molte prove a favore della legge di Faraday sull'elettrolisi."}
{"id": "270668", "revid": "124775532", "url": "https://it.wikipedia.org/wiki?curid=270668", "title": "Cesare Mirabelli", "text": "Biografia.\nAllievo di Pietro Gismondi, \u00e8 stato magistrato, avvocato e professore ordinario di diritto ecclesiastico presso le Universit\u00e0 di Parma, di Napoli e - dalla fondazione - di Roma Tor Vergata, nonch\u00e9 presso l'Universit\u00e0 Europea di Roma, e di diritto costituzionale nella Pontificia Universit\u00e0 Lateranense di Roma. \n\u00c8 stato vicepresidente del Consiglio superiore della magistratura dal 1986 al 1990.\nEletto giudice costituzionale dal Parlamento in seduta comune il 14 novembre 1991, giura il 21 novembre 1991. \u00c8 eletto presidente della Corte costituzionale il 23 febbraio 2000. Cessa dalla carica di presidente il 21 novembre 2000.\n\u00c8 stato direttore scientifico dell'Istituto regionale di studi giuridici del Lazio Arturo Carlo Jemolo.\nDal 2006 \u00e8 membro del consiglio superiore della Banca d'Italia.\nRicopre la carica di consigliere generale della Pontificia commissione per lo Stato della Citt\u00e0 del Vaticano.\nRiveste la qualifica, in seno alla Federazione Italiana Giuoco Calcio, di componente della commissione di garanzia della giustizia sportiva, presieduta da Pasquale De Lise."}
{"id": "270670", "revid": "10473", "url": "https://it.wikipedia.org/wiki?curid=270670", "title": "EURIBOR", "text": ""}
{"id": "270671", "revid": "54253", "url": "https://it.wikipedia.org/wiki?curid=270671", "title": "Lol", "text": ""}
{"id": "270672", "revid": "226458", "url": "https://it.wikipedia.org/wiki?curid=270672", "title": "Ibanez K7", "text": "La Ibanez \"K7\" \u00e8 una chitarra elettrica sviluppata dalla Ibanez per e in collaborazione coi chitarristi Munky e Head dei Korn. \nHa sette corde, corpo con design RG in mogano con manico in acero e tastiera in palissandro a 24 tasti, ponte tremolo su licenza di Floyd Rose (Lo-Pro 7 o Edge-Pro 7), pickups DiMarzio P.A.F."}
{"id": "270675", "revid": "1632387", "url": "https://it.wikipedia.org/wiki?curid=270675", "title": "Inn i evighetens m\u00f8rke", "text": "Inn i evighetens m\u00f8rke (in Inglese \"Into the Darkness of Eternity\") \u00e8 il primo EP dei Dimmu Borgir, gruppo musicale norvegese di genere symphonic black metal. \u00c8 stato in seguito ripubblicato in 7\" e nella compilation \"True Kings of Norway\". Le 2 parti di \"Inn i evighetens m\u00f8rke\" sono incluse come bonus track nella ristampa di \"For all tid\" del 1997. \"Raabjorn Speiler Draugheims Skodde\" si trova sull'album seguente \"For all tid\" e, in una nuova versione, nell'edizione digipak di \"Enthrone Darkness Triumphant\"."}
{"id": "270676", "revid": "116112447", "url": "https://it.wikipedia.org/wiki?curid=270676", "title": "Cesare Ruperto", "text": "Attivit\u00e0 accademica.\nConsegue la laurea in giurisprudenza con lode il 22 luglio 1948, presso l'Universit\u00e0 \"La Sapienza\" di Roma, discutendo una tesi in diritto privato, poi pubblicata in sintesi sulla \"Rivista di diritto commerciale\" col titolo \u00abLa successione universale tra vivi\u00bb. Nell'ottobre 1948 viene chiamato alle cattedre di Istituzioni di diritto privato e di Diritto agrario, tenute dal relatore della sua tesi, il prof. Maroi, e inserito nel ruolo degli assistenti volontari.\nSvolge il suo compito per due anni a tempo pieno, aiutando nell'attivit\u00e0 didattica il titolare di cattedra; regge la redazione del \"Dizionario pratico di diritto privato\", di cui scrive anche molte voci; cura la nona edizione delle \"Istituzioni di diritto privato\", di De Ruggiero e Maroi, purgandone definitivamente il testo dalle incongruenze residuate dopo la pur attenta conformazione al nuovo codice civile, da parte del Maroi, di un manuale scritto dal De Ruggiero, vigente il codice civile del 1865.\nNel 1950 entra in Magistratura ma continua, parallelamente, l'attivit\u00e0 di assistentato presso la stessa cattedra di Istituzionei di diritto privato, passata al prof. Rosario Nicol\u00f2, dimettendosi soltanto a seguito dei moti studenteschi del 1968. Negli anni ottanta viene chiamato dalla Facolt\u00e0 di Giurisprudenza dell'Universit\u00e0 di Firenze, dove insegna, quale professore a contratto, per due anni presso la cattedra di Diritto civile e per un anno presso la cattedra di Istituzioni di diritto privato, cessando, poi, perch\u00e9 viene nominato presidente di sezione presso la Corte di cassazione.\nAttivit\u00e0 giurisdizionale.\nEntrato in Magistratura nel 1950, viene assegnato come uditore giudiziario al Tribunale di Roma, dove prende possesso nell'ottobre. Dopo un lungo uditorato, inizia l'esercizio delle funzioni di giudice nel gennaio 1952 presso il Tribunale di Genova, passando poi alla Pretura unificata della stessa citt\u00e0, dove svolge attivit\u00e0 penale prima e civile poi, anche come giudice tutelare. In quest'ultima veste, partecipa al concorso fra i giudici del distretto per una monografia inedita sulla riforma del diritto minorile, e vince il Premio \"Attilio Odero 1954\".\nNel novembre 1954 viene chiamato a dirigere la Pretura mandamentale di Sezze, dove rimane sino all'aprile 1956. A seguito di una vivace polemica col Ministero di grazia e giustizia nella propria qualit\u00e0 di giudice tutelare, viene comandato presso lo stesso Ministero e assegnato all'Ufficio I affari civili, dove si occupa prevalentemente di pareri e progetti di legge.\nNel marzo 1962 viene richiamato in ruolo e destinato al Tribunale di Roma, dove rimane sino all'ottobre 1965, quando, a seguito di concorso per esami, viene assegnato alla Corte d'appello di Roma con funzioni di consigliere. Nel gennaio 1976 viene trasferito alla Corte di cassazione come consigliere.\nNel marzo 1984 ritorna alla Corte d'appello di Roma con funzioni di presidente di sezione e nell'ottobre 1987 viene richiamato in Corte di cassazione come presidente di sezione. \u00c8 presidente titolare della sezione lavoro nonch\u00e9 presidente facente funzioni delle sezioni unite civili, quando, il 16 novembre 1993, viene eletto, a primo scrutinio ed a stragrande maggioranza, giudice della Corte costituzionale. Il 2 dicembre successivo presta giuramento al Quirinale.\nIl 5 gennaio 2001 viene eletto presidente della Corte con un solo voto di maggioranza perch\u00e9, in deroga alla prassi abituale, i giudici non seguirono il criterio della mera anzianit\u00e0 e dunque saltarono due giudici pi\u00f9 anziani. La sua presidenza piuttosto lunga, cos\u00ec ottenuta, gli consente molte iniziative, alcune delle quali danno particolare visibilit\u00e0 alla Corte, con conseguente maggiore conoscenza di essa da parte del pubblico, ancor pi\u00f9 accresciuta dalla distribuzione in tutte le scuole italiane del volumetto \"Che cos'\u00e8 la Corte costituzionale\", scritto solidalmente da tutti i suoi componenti. L'istituzione, inoltre, subisce una profonda riforma regolamentare, dalla quale, tuttavia, \u00e8 rimasta ancora una volta fuori la \"dissenting opinion\", pur nella forma \"impersonale\" caldeggiata dal Presidente. La pi\u00f9 clamorosa delle iniziative presidenziali fu peraltro la sostituzione del crocefisso, pendente dalla parete frontale della sala d'udienza, con una \"Sacra famiglia\" cinquecentesca di Perin del Vaga, e il suo trasferimento nel riservato studio presidenziale dell'ultimo piano del Palazzo. La polemica suscitata all'interno e all'esterno della Corte, di cui si impadronirono i mass-media, dur\u00f2 piuttosto a lungo, ma lasciando immutata la situazione anche dopo la scadenza del mandato di Ruperto in data 2 dicembre 2002.\nAttivit\u00e0 collaterali e successive.\nDal 1963 al 1974 Cesare Ruperto dirige i gruppi degli uditori giudiziari che svolgono la pratica nel distretto della Corte d'appello di Roma. Dal 1969 al 1978 (e poi nel 1984), per complessive sedici sessioni, presiede la Commissione d'esami dei giornalisti professionisti, tenendo anche dei corsi di diritto processuale penale presso il Consiglio nazionale, a Roma e a Urbino.\nNegli stessi anni presiede anche varie altre commissioni: particolarmente delicata, nel 1975, la presidenza della Commissione elettorale centrale dell'Universit\u00e0 \"La Sapienza\" di Roma per le prime elezioni delle rappresentanze studentesche negli organi collegiali dell'Ateneo, elezioni contrastate duramente dalle forze extraparlamentari dell'epoca. La prudenza e insieme la coraggiosa fermezza con cui affront\u00f2 le manifestazioni violente prottrattesi per pi\u00f9 di un mese, portando felicemente a termine il suo compito, gli valsero la medaglia d'oro dello \"Studium Urbis\".\nDal 1976 al 1981 \u00e8 presidente dell'Unione magistrati italiani: ultimo presidente, perch\u00e9 riesce nella difficile impresa di riunificazione con l'Associazione nazionale magistrati, dalla quale un ventennio prima si era distaccata la stragrande maggioranza dei magistrati d'appello e di cassazione fondando l'Unione delle corti, successivamente aperta a tutti i magistrati col nome appunto di Unione Magistrati italiani.\nA pi\u00f9 di un triennio dalla cessazione del mandato presso la Consulta, nel giugno del 2006, viene nominato presidente della Corte d'appello federale e, fra l'altro, presiede il collegio giudicante nel maxiprocesso relativo a \"calciopoli\", emettendo nel mese di luglio una rigorosa sentenza di condanna. Nell'ottobre successivo si dimette, per dedicarsi ad altre attivit\u00e0 pubbliche e private. Mai dismettendo l'abito professionale acquisito in pi\u00f9 di mezzo secolo di attivit\u00e0 giurisdizionale, egli si tiene tuttora lontano da ogni militanza politica, partecipando invece, con discrezione ma con entusiasmo giovanile, al dibattito culturale, attraverso conferenze e incontri, presso molte universit\u00e0, con studenti e dottorandi in giurisprudenza o partecipando a convegni giuridici varii. Ma nel contempo svolge attivit\u00e0 consultiva (particolarmente per gli organi costituzionali) e una limitata ma efficace attivit\u00e0 arbitrale.\nNotevole risonanza mediatica ha avuto recentemente l'opera conciliativa spiegata nella controversia fra Unicredit e Italpetroli, che ha tra l'altro portato al trasferimento della Associazione Sportiva Roma, a chiusura di un lungo arbitrato conclusosi nell'ottobre 2011.\nFrutto del suo lavoro di questi ultimi anni sono inoltre gli scritti giuridici che risultano da lui pubblicati, alcuni dei quali si possono consultare nella raccolta, curata e introdotta dall'eminente giurista Guido Alpa, \"Dalla legge al diritto. 1950-2010\". Ma anche, parallelamente, le continue nuove edizioni del \"Codice civile annotato\" (pervenuto alla XV edizione) e della \"Giurisprudenza sul codice civile coordinata con la dottrina\", opera monumentale di circa quaranta volumi (realizzata con la collaborazione di un folto gruppo di valentissimi civilisti, scelti fra magistrati e docenti universitari. Il titolo della raccolta succitata, dedicatagli dall'Editore Giuffr\u00e8 per onorare il loro lungo rapporto di perdurante collaborazione sorto nel 1956, \u00e8 inteso a evidenziare icasticamente, come si legge nella prefazione, \"un connotato saliente dell'intero itinerario\" culturale dell'Autore, cio\u00e8 \"il passaggio dall'idea del diritto come mero prodotto legislativo all'idea del diritto come esperienza valutativa, nella quale si realizzano le sintesi di contenuti e di forma attraverso intermediazioni dei diversi protagonisti, ciascuno secondo il proprio ruolo\". Assai significativo \u00e8 anche quanto si pu\u00f2 leggere negli scritti di cinque illustri giuristi di diversa provenienza, che risultano pubblicati nella \"Rivista internazionale di filosofia del diritto\" - a cura di A. Punzi - col titolo \"Arte e prudenza del giudicare. Dialogo a pi\u00f9 voci su un recente libro di Cesare Ruperto\" (\"ivi\", 2005, n. 2, pagg. 283-341). Molti sono i riconoscimenti che l'opera complessiva ha continuato a procurargli anche dopo cessate le funzioni giurisdizionali: sempre accolti da lui con compiacimento misto a quell'autoironia che i suoi amici ben conoscono. Fra i pi\u00f9 prestigiosi \u00e8 stato il premio internazionale \"Maestro del diritto - Duca di Amalfi\", conferitogli nel settembre 2007, a conclusione di un grande spettacolo popolare dalla vasta risonanza mediatica."}
{"id": "270678", "revid": "1126387", "url": "https://it.wikipedia.org/wiki?curid=270678", "title": "Mahaut d'Artois", "text": "Origine.\nSecondo le \"Gesta Philippi Tertii Francorum Regis\", Mahaut era la figlia primogenita del conte d'Artois, Roberto II il Nobile (1250-1302) e della signora di Conches Amicie di Courtenay figlia di Pietro di Courtenay (1218 - \u2020 1250), signore di Conches e di Mehun, e di Petronilla di Joigny, come ci conferma la \"Histoire g\u00e9n\u00e9alogique de la Maison royale de Courtenay\".&lt;br&gt;Sempre secondo la \"Histoire g\u00e9n\u00e9alogique de la Maison royale de Courtenay\", Roberto II d'Artois era il figlio postumo del conte d'Artois, Roberto I (fratello del re di Francia, Luigi IX il Santo) e di Matilde di Brabante (1224 \u2013 1288), figlia del duca di Brabante, Enrico II.\nBiografia.\nAncora in fasce eredit\u00f2 la signoria di Conches.\nMatilde spos\u00f2 nel 1291, come ci confermano le \"Gesta Philippi Tertii Francorum Regis\", il signore di Salins, conte di Chalon e conte di Borgogna, Ottone IV, che l'anno prima era rimasto vedovo della prima moglie, Filippa di Bar (?-1290). Ottone IV, secondo il documento n\u00b0 LIV del \"Monumenta Zollerana\", datato 1269, er\u00e0 figlio di Ugo di Ch\u00e2lon e della contessa di Borgogna, Adelaide I, che, come risulta dal documento del contratto di matrimonio stipulato dai genitori, riportato nella \"Histoire g\u00e9n\u00e9alogique des Sires de Salins (Besan\u00e7on), Tome I\", era la figlia maggiore del duca d'Andechs e di Merania e conte consorte di Borgogna, Ottone I d'Andechs e di Merania e della prima moglie, la contessa di Borgogna, Beatrice II, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum: -L'estoire de Eracles Empereur et la conqueste de la terre d'Outremer- Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".\nSuo marito Ottone IV concord\u00f2 il matrimonio tra la loro figlia maggiore, Giovanna e il secondogenito del re di Francia, Filippo il Lungo, confermando le condizioni di vassallaggio della Franca Contea, o contea di Borgogna alla Francia, note come le convenzioni di Vicennes.; dopo il trattato concluso tra Filippo il Bello e il nuovo re di Germania, Alberto d'Asburgo, la Franca Contea era sempre pi\u00f9 legata alla Francia.\nNel 1302, alla morte di suo padre, il conte d'Artois, Roberto II il Nobile, alla battaglia di Courtrai, a causa della morte prematura dei due fratelli di Matilde, Roberto ancora bambino, nel 1272, e Filippo, nel 1298, la contea d'Artois, venne contesa tra Matilde ed il nipote, ancora minorenne, Roberto, figlio di Filippo, che rivendicava il feudo, in quanto discendente della linea maschile. Ebbe la meglio Matilde.\nNel 1303 rimase vedova. Infatti suo marito Ottone IV mor\u00ec il 7 marzo 1303, a Melun, a seguito delle ferite riportate nella battaglia di Cassel, del 5 dicembre del 1302, a seguito della spedizione voluta dal re di Francia, Filippo il Bello, di cui Ottone IV era a capo, in quanto come nuovo conte d'Artois dovette combattere contro le truppe dei fiamminghi, del principato vescovile di Liegi.&lt;br&gt;Mahaut divenne tutrice del figlio di tre anni, Roberto (1300-1315) e dovette far fronte, tra il 1314 e il 1315, alle sollevazioni della piccola nobilt\u00e0 di Artois e di Borgogna, schierandosi con il sovrano di Francia, Filippo IV il Bello e, dopo la sua morte, con Luigi X l'Attaccabrighe.\nNel frattempo Matilde, donna energica e determinata, si era dovuta difendere nei processi di fronte alla corte di Parigi, contro suo nipote Roberto III d'Artois, che continuava a rivendicare la contea. Nonostante le rivendicazioni del parente, i diritti di Mahaut sullo Staterello furono confermati, in due processi successivi, nel 1308 e, dato che i nobili dell'Artois, nel 1314, si erano ribellati appoggiando il nipote, fu accusata di atti criminali, ma fu confermata nella contea, nel 1317.\nNel 1315, sua figlia, Giovanna, era rinchiusa nel castello di Dourdan, in quanto, all'inizio del 1314, il re, Filippo il Bello, aveva fatto arrestare le tre nuore: Margherita di Borgogna, figlia del duca di Borgogna e re titolare di Tessalonica, Roberto II e della moglie, Agnese di Francia, moglie del figlio primogenito, Luigi X l'Attaccabrighe e le due figlie di Matilde, Giovanna, moglie del secondogenito Filippo il Lungo) e Bianca, moglie del terzogenito Carlo Martello il Bello), con l'accusa di adulterio, come riportato dalla \"Continuatio Chronici Guillelmi de Nangiaco\".&lt;br&gt;In quello stesso anno, alla morte del figlio, Roberto, a Parigi, sua figlia Giovanna II divenne la contessa di Borgogna e amministr\u00f2 la contea con la guida della madre e del marito, Filippo il Lungo, fratello del re di Francia, Luigi X.\nA causa dell'adulterio della regina Margherita, anche la legittimit\u00e0 della figlia di Margherita, Giovanna, fu messa in discussione, nonostante che la nonna, Agnese di Francia, affiancata dal figlio, il duca di Borgogna, Oddone IV, si battesse, specialmente dopo la morte della figlia Margherita (1315), perch\u00e9 i diritti della nipote Giovanna di diventare regina sia di Francia che di Navarra, fossero garantiti.Alla morte del padre di Giovanna, Luigi X, (5 giugno 1316), il fratello, e zio di Giovanna, Filippo il Lungo, conte di Poitiers, fu prima nominato reggente e poi re, privando Giovanna dei suoi diritti.&lt;br&gt;Il 9 gennaio del 1317, Mahaut assistette, col solo Carlo di Valois, all'incoronazione di suo genero, Filippo V il Lungo e di sua figlia, Giovanna, che era tornata libera, a sovrani di Francia. Nel mese di febbraio, poi, una commissione di prelati, cittadini autorevoli, feudatari e dottori dell'universit\u00e0 enunciarono il principio che \"una donna non pu\u00f2 accedere al trono di Francia\".\nIl suo autoritarismo la rese impopolare. Questo spiegherebbe le denigrazioni a volte esagerate contro di lei: in particolare la si accus\u00f2 di aver fatto assassinare il piccolo Giovanni I di Francia che avrebbe ostacolato l'ascesa al trono del genero..\nNel 1318, il nipote, Roberto III, cerc\u00f2 di impadronirsi della contea d'Artois con la forza, ma il genero, il re Filippo V il Lungo, intervenne a favore di Matilde, con esito vittorioso.&lt;br&gt;Mahaut entr\u00f2 in seguito nella Corte dei Pari.\nNel 1322, alla morte del genero, Filippo V il Lungo, privo eredi maschi, trascurando i diritti della figlia primogenita, nipote di Mahaut, anche lei di nome Giovanna, gli succedette, sia sul trono di Francia che su quello di Navarra, il fratello Carlo IV il Bello, mente la moglie, Bianca, ritenuta colpevole di adulterio, era ancora tenuta segregata nella fortezza di Ch\u00e2teau-Gaillard. Carlo IV avrebbe voluto divorziare, ma la Chiesa non riteneva l'adulterio causa sufficiente per concedere il divorzio.&lt;br&gt;Mahaut fu la causa involontaria dello scioglimento del matrimonio di sua figlia, Bianca, regina di Francia, ma reclusa, in quanto era stata la madrina di battesimo di Carlo IV; per cui permise che il matrimonio tra Carlo IV e sua figlia Bianca, fosse sciolto.\nMahaut d'Artois si dimostr\u00f2 una amministratrice eccellente. Manifest\u00f2 anche una generosit\u00e0 inesauribile: aument\u00f2 i doni ai poveri, ai monasteri ed agli ospedali. Infine, conferm\u00f2 la sua volont\u00e0 di proteggere le arti e incoraggiare la preziosit\u00e0 dei numerosi manoscritti che fece copiare.\nMatilde mor\u00ec improvvisamente all'et\u00e0 di 61 anni, a Parigi, per un malore, che in due giorni la port\u00f2 nella tomba, il 27 novembre 1329, e fu tumulata nell'abbazia di Maubuisson, nel comune di Saint-Ouen-l'Aum\u00f4ne, presso Pontoise, nella Val-d'Oise, dove gi\u00e0 erano sepolti suo padre e sua figlia Bianca, come espressamente indicato nel suo testamento del 1328.Alla sua morte la contea d'Artois fu ereditata dalla figlia Giovanna II, gi\u00e0 contessa di Borgogna..\nDiscendenza.\nMatilde a Ottone IV diede 3 figli:"}
{"id": "270679", "revid": "122010649", "url": "https://it.wikipedia.org/wiki?curid=270679", "title": "Riccardo Chieppa", "text": "Biografia.\nMagistrato del Consiglio di Stato, capo del \"Servizio affari giuridici e rapporti con gli organi costituzionali\" della Presidenza della Repubblica, \u00e8 stato eletto giudice costituzionale il 17 dicembre 1994; ha giurato il 23 gennaio 1995. \u00c8 stato eletto presidente il 5 dicembre 2002 ed \u00e8 cessato dalla carica il 23 gennaio 2004. \u00c8 stato anche presidente dell'Alta corte di giustizia sportiva."}
{"id": "270680", "revid": "767487", "url": "https://it.wikipedia.org/wiki?curid=270680", "title": "Criochirurgia", "text": "La criochirurgia \u00e8 un tipo di chirurgia fondato sull'impiego di temperature estremamente basse per distruggere tessuti anormali o patologici. \"Crio\" deriva dal greco antico \"k'yos\", che significa freddo o ghiaccio.\nMetodologia.\nSolitamente s'impiega azoto liquido alla temperatura di -196 \u00b0C.\nIn dermatologia la criochirurgia \u00e8 oggi largamente impiegata per numerosi motivi: non richiede solitamente anestesia, non determina solitamente la comparsa di cicatrici e non richiede medicazioni difficoltose n\u00e9 lunghi periodi di recupero dopo i trattamenti. \nUtilizzo.\nLa patologia che pi\u00f9 spesso viene trattata con criochirurgia \u00e8 rappresentata dalle verruche, ma l'impiego di questa pratica pu\u00f2 essere esteso a molte altre patologie dermatologiche.\nIn ambito chirurgico generale, la \"crioterapia selettiva\" permette di affrontare e risolvere il problema delle emorroidi trattando con la sonda criogenetica solamente i noduli evidenziati ed isolati dalle mucose del retto. In questo modo l'applicazione crioterapica limitata alle emorroidi evidenziate permette di non coinvolgere le pareti del retto e quindi garantire che non si formino cicatrici retraenti o lesioni sfinteriali. Non rimarranno punti di sutura interni n\u00e9 graffe metalliche.\nQuesta metodica permette ai pazienti di riprendere immediatamente le proprie attivit\u00e0 senza la necessit\u00e0 di riposo."}
{"id": "270682", "revid": "313062", "url": "https://it.wikipedia.org/wiki?curid=270682", "title": "Neo Geo CDZ", "text": "Il Neo Geo CDZ \u00e8 una console sviluppata dalla societ\u00e0 giapponese SNK e fu concepito come \"potenziamento\" della precedente console per avere dei tempi di caricamento accettabili, e non come il suo erede.\nStoria.\nIl CDZ fu presentato sul mercato giapponese 29 dicembre 1995 dalla SNK per rimpiazzare il Neo Geo CD. Il NGCD aveva avuto un limitato successo per via dei tempi di caricamento molto lunghi (da 30 a 60 secondi a seconda dei livelli e del gioco). Sebbene la divisione americana avesse rapidamente compreso che la nuova console non avrebbe avuto le capacit\u00e0 di competere con le nuove console dotate di grafica tridimensionale come il Sega Saturn o la PlayStation, la societ\u00e0 madre decise di introdurre comunque la console ritenendo che il mercato giapponese potesse essere interessato a una console bidimensionale ma con tempi di caricamento accettabili.\nVoci diffuse parlavano di molte modifiche apportate all'hardware del lettore in modo da incrementare la velocit\u00e0 di lettura, la voce pi\u00f9 insistente parlava di un nuovo lettore con velocit\u00e0 2X a sostituzione del precedente lettore 1X. In realt\u00e0 la SNK mantenne l'hardware del lettore CD identico ma introdusse una maggior quantit\u00e0 di memoria in modo da poter introdurre delle zone temporanee di immagazzinamento in modo da ridurre i tempi di caricamento dei livelli di gioco. Nonostante gli sforzi della societ\u00e0 i tempi di caricamento non si ridussero in modo significativo. Segnaliamo il fatto che, forse a causa di un difetto di progettazione, alcune unit\u00e0 di questo modello, in certe condizioni (oltre un'ora e mezza di gioco), erano soggette a surriscaldamenti con conseguente danneggiamento della console.\nDisponibilit\u00e0.\nIl CDZ annovera la terza generazione di lettori CD prodotti da SNK, le prime due generazioni erano basate sul meccanismo di caricamento frontale e dall'alto. Come l'originale meccanismo a caricamento frontale il CDZ fu messo in commercio solo sul mercato Giapponese. Tuttavia la mancanza del blocco regionale e la possibilit\u00e0 di utilizzare i giochi delle precedenti console lo rese un articolo molto popolare tra gli appassionati statunitensi ed europei di questo tipo di console."}
{"id": "270683", "revid": "2083832", "url": "https://it.wikipedia.org/wiki?curid=270683", "title": "Gustavo Zagrebelsky", "text": "Biografia.\nDi origine russa, \u00e8 fratello minore del magistrato Vladimiro Zagrebelsky. Socio Costituzionalista dell'Associazione Italiana dei Costituzionalisti, gi\u00e0 professore ordinario di Diritto Costituzionale presso l'Universit\u00e0 di Torino e presso l'Universit\u00e0 degli Studi di Sassari, \u00e8 stato nominato giudice costituzionale dal presidente della Repubblica Oscar Luigi Scalfaro il 9 settembre 1995, prestando giuramento il 13 settembre 1995. Il 28 gennaio 2004 \u00e8 stato eletto presidente della Corte costituzionale, carica che ha ricoperto fino allo scadere del suo mandato il 13 settembre 2004.\nProfessore emerito della Facolt\u00e0 di Giurisprudenza dell'Universit\u00e0 degli Studi di Torino dal 2009, Zagrebelsky \u00e8 attualmente docente di Diritto costituzionale e Teoria generale del diritto pubblico presso il Dipartimento di Giurisprudenza di Torino e docente a contratto presso l'Universit\u00e0 degli Studi Suor Orsola Benincasa di Napoli. Inoltre, \u00e8 docente di \"Elementi di diritto\" presso l'Universit\u00e0 Vita-Salute San Raffaele di Milano.\nCollabora con alcuni dei pi\u00f9 importanti quotidiani italiani (\"La Repubblica\", \"La Stampa\") ed \u00e8 socio corrispondente dell'Accademia nazionale dei Lincei e socio nazionale dell'Accademia delle Scienze di Torino. . Zagrebelsky afferma l'importanza della duplicit\u00e0 degli aspetti del diritto, evidenziando il pericolo derivante dall'acriticit\u00e0 di un diritto solo formale o solo sostanziale. Una visione dualistica che nello Stato attuale a suo avviso si \u00e8 persa, a favore di un nichilismo giuridico.\n\u00c8 autore di una pluriennale opera di analisi e di riproposizione di alcuni autori classici del pensiero giuridico novecentesco, come Piero Calamandrei, Costantino Mortati e Rudolf Smend.\nNegli ultimi anni \u00e8 ripetutamente intervenuto nel dibattito pubblico italiano, avversando le posizioni politiche e culturali dei cosiddetti atei devoti e in particolare e lo spirito concordatario: molti di questi saggi sono raccolti nel volume \"Contro l'etica della verit\u00e0\", pubblicato dall'editore Laterza.\nNegli anni 2015-2016 si \u00e8 battuto in prima linea contro la riforma costituzionale fortemente voluta dal Governo Renzi. Ha contribuito alla fondazione del Coordinamento per la democrazia costituzionale e del Comitato per il No nel referendum sulle modifiche alla Costituzione di cui \u00e8 Presidente Onorario. In vista del referendum confermativo del 4 dicembre 2016 ha rappresentato la posizione del \"No\" in numerosi dibattiti pubblici e televisivi, compreso un confronto con il presidente del Consiglio Matteo Renzi andato in onda sulla rete LA7 il 30 settembre 2016.\n\u00c8 presidente onorario dell'associazione Libert\u00e0 e Giustizia e presidente della Biennale Democrazia.\nHa curato la riedizione di \"Lettere di condannati a morte della Resistenza italiana (8 settembre 1943 - 25 aprile 1945)\", pubblicata presso Einaudi nel 2002 con una sua nota introduttiva.\nNel 2020, in occasione del referendum confermativo della riduzione del numero dei parlamentari, ha difeso le ragioni della riforma, non sostenendo per\u00f2 apertamente il S\u00ec e anzi sostenendo l'astensione, poich\u00e9 entrambe le risposte avrebbero valide ragioni. "}
{"id": "270685", "revid": "767487", "url": "https://it.wikipedia.org/wiki?curid=270685", "title": "Bob Rock", "text": "Biografia.\nInizi\u00f2 la propria carriera come chitarrista e cofondatore del gruppo musicale dei Payolas. Nello stesso periodo venne assunto come assistente ingegnere del suono presso i Little Mountain Sound Studios di Vancouver, collaborando in particolare con Bruce Fairbairn, e poi divent\u00f2 uno dei produttori pi\u00f9 apprezzati e ricercati della scena rock internazionale.\nRock \u00e8 famoso per aver influito in modo significativo sulla musica di alcuni gruppi heavy metal e hard rock, addolcendolo e rendendolo meno estremo. Un esempio molto significativo di questo aspetto \u00e8 possibile coglierlo confrontando i primi album dei Metallica con quelli prodotti da lui (dall'album omonimo fino a \"St. Anger\"). Il cambiamento di stile dei Metallica in seguito al loro sodalizio con Rock \u00e8 stato anche motivo di critiche e attacchi al produttore da parte dei vecchi fan del gruppo. Qualcosa di simile avvenne con gli album dei M\u00f6tley Cr\u00fce. Fra gli altri artisti che si sono avvalsi di Rock come produttore si possono citare i Bon Jovi, Bryan Adams, Cher, i Cult, David Lee Roth, gli Skid Row, Veruca Salt, Nina Gordon, Our Lady Peace, The Tragically Hip e i Simple Plan.\nPur essendo principalmente un produttore, Rock saltuariamente riprese anche il ruolo di musicista. Nel 1993 form\u00f2 un gruppo chiamato Rockhead, che incise un singolo album omonimo. Nel 2003 incise le parti di basso per l'album \"St. Anger\" dei Metallica (prima dell'ingresso del bassista Robert Trujillo ex Suicidal Tendencies) e collabor\u00f2 nella creazione dell'album tributo ai Ramones \"We're a Happy Family - A Tribute to Ramones\".\nNel 2005 l'ostilit\u00e0 dei fan dei primi lavori dei Metallica nei confronti del lavoro di Bob Rock prese la forma di una petizione \"online\" internazionale con cui si chiedeva al gruppo di cambiare produttore. La richiesta venne infine accolta e la band dichiar\u00f2 che il loro successivo album sarebbe stato prodotto da Rick Rubin, famoso per le sue collaborazioni con musicisti come Slayer, Red Hot Chili Peppers, System of a Down, Slipknot, Johnny Cash e Linkin Park.\nNel 2008 collabor\u00f2 con gli Offspring nella creazione del loro ottavo album in studio, \"Rise and Fall, Rage and Grace\" mentre, nel 2012, produsse sempre per gli Offspring il nono album, \"Days Go By\"."}
{"id": "270688", "revid": "1437331", "url": "https://it.wikipedia.org/wiki?curid=270688", "title": "Colomba di Sens", "text": "Agiografia.\nDi famiglia nobile e pagana si convert\u00ec al cristianesimo a 16 anni. Dopo aver ricevuto il battesimo scapp\u00f2 dalla Spagna insieme ad altri cristiani per sfuggire alle persecuzioni dell'Imperatore Aureliano e si trasfer\u00ec a Sens, in Francia. \nFu rintracciata e rinchiusa in carcere.\nLa leggenda racconta che, mentre Colomba si trovava in carcere, una guardia cerc\u00f2 di violentarla e un orso, usato per gli spettacoli in un vicino anfiteatro, arriv\u00f2 in suo soccorso attaccando la guardia e liberando Colomba dalla sua cella.\nViene narrato inoltre che Colomba, dopo essere stata salvata dall'orso, sia stata destinata a perire sul rogo; tuttavia anche in questo caso fu salvata da un provvidenziale acquazzone che spense le fiamme. Da ci\u00f2 ha origine l'invocazione alla santa da parte dei fedeli per la tutela dal pericolo degli incendi . \nFu comunque martirizzata pi\u00f9 tardi mediante decapitazione per volont\u00e0 dell'imperatore Aureliano intorno al 273; il martirio avvenne nella citt\u00e0 di Sens, vicino ad una fontana detta d'Azon.\nCulto.\nLa tradizione dice che un cieco di nome Aubertus riacquist\u00f2 la vista dopo aver chiesto l'intercessione di santa Colomba, subito dopo la morte di lei.\nIn ringraziamento Aubertus avrebbe preso il corpo di Colomba dal luogo dove era stata giustiziata e le avrebbe dato una sepoltura dignitosa. Nel luogo della tomba fu costruita una cappella e, in seguito, nel 620 circa, Clotario II vi fond\u00f2 l'abbazia di Sainte-Colombe-l\u00e8s-Sens'.\nIn quel periodo la forte devozione verso questa martire \u00e8 testimoniata anche dal fatto che altre chiese francesi le sono state dedicate, forse anche la Chiesa di Chevilly, nella diocesi di Parigi.\nIl culto di santa Colomba giunse a Rimini in maniera provvidenziale: si racconta che alcuni mercanti di Sens, che viaggiavano nell'Adriatico portando con s\u00e9 una reliquia di santa Colomba, furono costretti ad approdare a Rimini. La reliquia fu accolta da Stemnio, vescovo della citt\u00e0 dal 313 circa, e fu posta nella Cattedrale di Rimini dedicata poi alla santa stessa.\nNell'alto medioevo il culto arriv\u00f2 anche in Valle d'Aosta. Evidenze si trovano nel comune di Charvensod, dove la chiesa parrocchiale \u00e8 titolata alla santa, e a Villeneuve ove ad ella \u00e8 titolata una cappella accanto ai ruderi di un castello.\nNella seconda met\u00e0 del XVI secolo il vescovo riminese Monsignor Castelli si rec\u00f2 a Sens dove fu autorizzato a prelevare una parte delle reliquie che ancora si trovavano nella citt\u00e0 francese ed aggiungerle a quelle che gi\u00e0 si trovavano a Rimini.\nQuando queste ultime reliquie pervennero nella citt\u00e0 adriatica, ci si rese conto che esse combaciavano perfettamente con quelle gi\u00e0 presenti. \nMolto probabilmente, nel '600 alcune reliquie della santa pervennero da Rimini ad Atri, dove sono conservate in un busto reliquiario ligneo nel Museo Capitolare.\nIl corpo incorrotto di Santa Colomba si troverebbe nella Cattedrale di Bari: esso sarebbe giunto nel capoluogo pugliese intorno al XVIII secolo, portato da alcuni vincenziani francesi in fuga dagli Ugonotti. La reliquia \u00e8 stata conservata in un convento vincenziano soppresso nel 1863; nonostante il termine del culto il corpo della santa fu conservato nell'edificio fino al 1939, quando fu traslato nella cattedrale.\nUn restauro eseguito nel 2005 ha per\u00f2 reso evidente che la reliquia non \u00e8 realmente l'intero corpo della santa incorrotto, come si credeva: si tratta infatti di ossa ricomposte in un involucro di cartapesta e vestite con un sontuoso abito di seta. Non \u00e8 inoltre chiaro se si tratti realmente di Santa Colomba, poich\u00e9 sul suo scheletro non sono state rinvenute tracce della decapitazione di cui ella sarebbe morta. \nLa presenza di Santa Colomba a Bari ha fatto s\u00ec che la santa diventasse protettrice dei colombi, uccelli dei quali porta il nome: una leggenda vorrebbe che il suo corpo sia giunto in citt\u00e0 portato in volo da molti di questi volatili.\nLa memoria liturgica di Santa Colomba ricorre il 31 dicembre.\nAttributi iconografici.\nSanta Colomba viene spesso rappresentata come:"}
{"id": "270692", "revid": "1573940", "url": "https://it.wikipedia.org/wiki?curid=270692", "title": "Chelonioidea", "text": "Le tartarughe di mare (Chelonioidea ) sono una superfamiglia di Testudines adattate alla vita marina. Sono tra i pi\u00f9 antichi tetrapodi della Terra.\nSono rettili perfettamente adattati alla vita marina, grazie alla forma allungata del corpo, ricoperto da un robusto guscio o carapace, ed alla presenza di \u201czampe\u201d trasformate in pinne.\nAlimentazione.\nLe tartarughe di mare sono per lo pi\u00f9 erbivore e mangiano soprattutto alghe e alcuni tipi di corallo. Si nutrono anche di meduse, essendo immuni alla loro puntura, grazie alla robusta pelle di cui sono dotate."}
{"id": "270694", "revid": "767487", "url": "https://it.wikipedia.org/wiki?curid=270694", "title": "Cat Stevens", "text": "Biografia.\nFiglio di padre greco-cipriota (Stavros Georgiou) e madre svedese (Ingrid Wickman), cresce a Shaftesbury Avenue, nel quartiere di Soho a Londra, sopra il ristorante di propriet\u00e0 del padre dove veniva spesso suonata musica popolare greca, dalla quale verr\u00e0 influenzato. Per un breve periodo della sua infanzia si sposta con la madre a G\u00e4vle in Svezia, dove impara i primi rudimenti della pittura dallo zio Hugo. Ci\u00f2 influenzer\u00e0 la carriera artistica del futuro Cat Stevens, spesso autore delle copertine dei propri album.\nAll'inizio della sua carriera musicale, Georgiou adotta il nome \"Cat Stevens\" dopo che un'amica gli fa notare che i suoi sembrano gli occhi di un gatto.\nSiamo in pieno periodo \"Swinging London\", e Stevens incarna in pieno lo stereotipo del cantante pop commerciale dell'epoca, un'immagine dalla quale egli si distanzier\u00e0 notevolmente negli anni a seguire. Dopo i primi due album \"Matthew &amp; Son\" e \"New Masters\", che ottengono un tiepido successo soprattutto grazie a qualche singolo come \"I Love My Dog\", Stevens si ammala gravemente di tubercolosi e passa un certo periodo in un sanatorio di Midhurst, nella campagna del Regno Unito. Qui comincia a riflettere sul proprio futuro, sulla propria carriera (cambia casa discografica), sul proprio stile di vita, decidendo di operare un drastico cambiamento anche a partire dall'immagine: capelli pi\u00f9 lunghi, barba e abiti pi\u00f9 informali.\nIl periodo lontano dalle scene lascia il segno e nel giro di due anni (1970 e 1971) d\u00e0 alle stampe \"Mona Bone Jakon\", \"Tea for the Tillerman\" e \"Teaser and the Firecat\", che lo faranno diventare famoso in tutto il mondo: \"Lady D'Arbanville\" che arriva prima in Francia per quattro settimane, seconda nei Paesi Bassi ed ottava nel Regno Unito, \"Wild World\", \"Father and Son\", \"Morning Has Broken\", \"Moonshadow\", \"Peace Train\" tra le pi\u00f9 celebri. Da segnalare la presenza tra i musicisti di artisti come Peter Gabriel (flauto in \"Katmandu\") e Rick Wakeman, all'epoca quasi sconosciuti ai pi\u00f9.\nLo stile musicale che ne esce fuori \u00e8 quello che contraddistinguer\u00e0 Cat Stevens per tutta la sua carriera: chitarre acustiche in primo piano, sonorit\u00e0 delicate, richiami alla tradizione greca, testi a met\u00e0 strada tra la canzone d'amore ed il misticismo, il tutto condito dalla calda vocalit\u00e0 dello stesso Stevens. In questo periodo partecipa alla colonna sonora del film \"Harold e Maude\", con brani gi\u00e0 editi e i due inediti \"Don't Be Shy\" e \"If You Want to Sing Out, Sing Out\". Gli album successivi \"Catch Bull at Four\", \"Foreigner\", \"Buddha and the Chocolate Box\" e \"Numbers\" abbandonano in parte lo stile acustico per soluzioni sperimentali pi\u00f9 elettriche.\nDecisivo \u00e8 in tal senso l'ingresso, nel gruppo di musicisti che accompagna Stevens, del tastierista Jean Roussell. Tra i brani di maggior successo di tali album vi sono \"Sitting\", \"The Hurt\" e \"Oh Very Young\". Nel frattempo Stevens intraprende una serie di tour intorno al mondo e arriver\u00e0 a vendere oltre quaranta milioni di dischi. Il suo unico concerto in Italia si tiene a Roma nel 1974. Si trasferisce successivamente in Brasile per motivi di tasse, e comincia ad avvicinarsi a tematiche prettamente religiose. Nel 1976 suo fratello, di ritorno da un viaggio a Gerusalemme, gli regala una copia del Corano: quest'avvenimento segner\u00e0 la vita del cantautore.\nNel 1977, dopo aver rischiato di morire annegato a Malib\u00f9, secondo un aneddoto da lui stesso citato pi\u00f9 volte, Stevens si converte all'Islam adottando il nome Yusuf Islam. Incide ancora \"Izitso\" e \"Back to Earth\" dopodich\u00e9 si ritira completamente dalle scene e diventa un membro eminente della comunit\u00e0 musulmana di Londra, aprendo anche la Islamia Primary School, una scuola nel nord della capitale britannica. Balza agli onori delle cronache nel 1989, quando apparentemente appoggia la fatw\u0101 lanciata contro lo scrittore Salman Rushdie per i suoi \"I versi satanici\". In realt\u00e0 Islam, il quale si trovava al Kingston Polytechnic di Londra per un incontro con gli studenti, si era limitato a spiegare il perch\u00e9 di quella condanna da parte del mondo musulmano, senza mai invocare direttamente alcuna sanzione, precisando successivamente che non avrebbe appoggiato la richiesta dell'ayatollah Khomeini in quanto lesiva della legislazione britannica. Questa controversia comunque gli avrebbe causato l'ostracismo di gran parte del mondo musicale per lungo tempo.\nNel 2004 Islam \u00e8 di nuovo nell'occhio del ciclone quando gli viene negato l'ingresso negli USA perch\u00e9 il suo nome \u00e8 nella lista degli indesiderati dopo gli eventi dell'11 settembre 2001. Il cantautore si trovava su un volo Londra-Washington, quando all'improvviso l'aeroplano viene dirottato in un altro aeroporto e Islam viene trattenuto e fatto tornare indietro. Il caso fa mobilitare anche l'allora Ministro degli Esteri del Regno Unito Jack Straw in difesa del cantante. Yusuf Islam vive tuttora a Londra con sua moglie e i suoi cinque figli. Ha fondato associazioni benefiche come Muslim Aid e Small Kindness per assistere le vittime della carestia in Africa. Inoltre, il cantante ha donato parte delle royalties del suo Box Set statunitense del 2001 al fondo per le vittime degli attentati dell'11 settembre 2001.\nTornato a calcare le scene, collaborando di nuovo con Peter Gabriel in occasione di un concerto in onore di Nelson Mandela a Johannesburg nel 2013, duettando con Ronan Keating il brano \"Father and Son\", nel 2006 ha pubblicato l'album \"An Other Cup\". Nel 2007 pubblica un DVD live, \"Yusuf's Caf\u00e8 Session\", registrato durante un concerto tenuto al Porchester Hall di Londra, mentre nel 2009 esce il suo album \"Roadsinger\", per il quale nel 2011 si \u00e8 esibito in un tour europeo. Nel 2012 ha scritto, sceneggiato e prodotto un suo musical, denominato \"Moonshadow\", in world premi\u00e8re a Melbourne, con 58 appuntamenti in Australia: il tour europeo \u00e8 ancora da definire. Nel 2014 partecipa come ospite alla serata iniziale del Festival di Sanremo dove propone \"Peace Train\", \"Maybe There\u00b4s a World\" (con citazione di \"All You Need Is Love\" dei Beatles) e \"Father and Son\" e annuncia il suo prossimo album, in fase di ultimazione. Nel 2014 esce il suo ultimo album \"Tell 'Em I'm Gone, \"met\u00e0 cover e met\u00e0 scritte da lui, accompagnato dal nuovo tour\" Peace train\u2026 late again tour \"con un'unica data italiana al Mediolanum Forum.\nIl 15 settembre 2017 pubblica il nuovo album \"The Laughing Apple\", edito dalla Decca, con dieci tracce nuove ed il riarrangiamento di una vecchia canzone, \"Blackness of the Night\".\nA distanza di tre anni dall'ultima pubblicazione ufficiale, il 18 settembre 2020 Cat Stevens \u00e8 tornato con un disco celebrativo del 50\u00ba anniversario di \"Tea for the Tillerman\"."}
{"id": "270695", "revid": "16861", "url": "https://it.wikipedia.org/wiki?curid=270695", "title": "Saint-Paul de Vence", "text": ""}
{"id": "270696", "revid": "21880", "url": "https://it.wikipedia.org/wiki?curid=270696", "title": "Dermochelide coriacea", "text": ""}
{"id": "270698", "revid": "964734", "url": "https://it.wikipedia.org/wiki?curid=270698", "title": "Lingula (esogeologia)", "text": "Lingula (plurale: lingulae) \u00e8 un termine latino utilizzato dal 2004 nel campo dell'esogeologia, secondo una serie di nuove convenzioni sulla nomenclatura delle formazioni geologiche extraterrestri elaborate dall'Unione Astronomica Internazionale. La definizione di \"lingula\" include tutte quelle strutture geologiche che terminano con una forma arrotondata e simile ad un lobo. Attualmente formazioni di questo tipo sono state individuate unicamente sulla superficie di Marte.\nVoci correlate.\nLingulae su Marte:"}
{"id": "270701", "revid": "1934238", "url": "https://it.wikipedia.org/wiki?curid=270701", "title": "Valerio Onida", "text": "Biografia.\nValerio Onida nasce a Milano dal sardo Pietro Onida e dalla siciliana Franca Di Giovanni, ed \u00e8 fratello del medico Luciano Onida (1933-2017) e dell'economista Fabrizio Onida (1940). Ha cinque figli, fra cui il fisico Giovanni Onida, attuale direttore del Dipartimento di Fisica dell'Universit\u00e0 degli Studi di Milano, e l'ex-segretario generale della Convenzione delle Alpi Marco Onida, e sei nipoti.\nProfessore ordinario di diritto costituzionale all'Universit\u00e0 degli Studi di Milano dal 1983 al 2009, venne eletto giudice costituzionale dal Parlamento in seduta comune il 24 gennaio 1996; divenne presidente della Corte costituzionale il 22 settembre 2004. Cess\u00f2 dalla carica di presidente il 30 gennaio 2005.\nNel 2010 si \u00e8 candidato alle primarie del centrosinistra per le elezioni del sindaco di Milano, arrivando terzo con il 13,41% dei voti. Il vincitore \u00e8 stato Giuliano Pisapia, il secondo Stefano Boeri, il quarto Michele Sacerdoti.\nIl 25 giugno 2011 il Consiglio generale dell'Istituto Nazionale per la Storia del Movimento di Liberazione in Italia lo ha eletto alla presidenza dell'istituto, nella quale \u00e8 succeduto al presidente emerito della Repubblica Oscar Luigi Scalfaro.\nNel corso della sua carriera \u00e8 stato presidente dell'Associazione Italiana dei Costituzionalisti.\n\u00c8 il presidente del comitato direttivo della Scuola Superiore della Magistratura.\nIl 30 marzo 2013 viene invitato dal presidente della Repubblica Giorgio Napolitano a far parte del gruppo dei Dieci saggi incaricato di discutere \u00ab- stabilendo contatti con i presidenti di tutti i gruppi parlamentari - su proposte programmatiche in materia istituzionale e in materia economico-sociale ed europea\u00bb.\n\u00c8 intervenuto pubblicamente nel dibattito sulla proposta di riforma costituzionale del 2016, sostenendo le ragioni del no al referendum del 4 dicembre. Ha rilasciato interviste circa le modalit\u00e0 di nomina del Presidente del Consiglio da parte del Presidente della Repubblica nel maggio 2018.\nAttualmente presiede la Fondazione per le scienze religiose Giovanni XXIII.\nNel 2020, in merito al referendum di settembre sulla riduzione del numero dei parlamentari, ha argomentato la sua posizione favorevole."}
{"id": "270702", "revid": "2020096", "url": "https://it.wikipedia.org/wiki?curid=270702", "title": "Coppa Campioni d'Italia", "text": "La Coppa Campioni d'Italia \u00e8 il trofeo assegnato annualmente al club calcistico vincitore del campionato italiano di Serie A.\nDescrizione.\nIl trofeo, che poggia su di un basamento in pietra sodalite blu e reca al centro una ghiera in oro raffigurante un'allegoria di atleti, fu ideato nel 1960 dallo scultore e medaglista Ettore Calvelli. In origine, la coppa aveva un'altezza di circa e un peso di circa; in seguito, tra il 2015 e il 2016, queste dimensioni sono andate ad aumentare \u2014 nello specifico, un'altezza di 58 cm e un peso di 8 kg \u2014 prettamente per esigenze televisive. Il trofeo ha un valore di circa euro e porta incisi, sulla base dorata, i nomi di tutte le squadre che hanno vinto il massimo campionato a partire dalla stagione 1960-1961.\nPer i primi quarant'anni, la consegna del trofeo a un rappresentante del club vincitore avvenne nella sede della Lega Nazionale Professionisti durante una cerimonia privata e, in ragione di ci\u00f2, l'esistenza del suddetto trofeo era relativamente sconosciuta al di fuori degli addetti ai lavori.\nDalla stagione 2004-2005, uniformandosi a quanto gi\u00e0 accadeva nei principali campionati esteri, la squadra vincitrice della Serie A riceve la coppa e le medaglie d'oro di campioni d'Italia direttamente sul campo subito dopo la conclusione dell'ultima partita di campionato o, in caso di campionato vinto con almeno un turno di anticipo, dell'ultima gara casalinga. La prima societ\u00e0 a essere premiata con la Coppa Campioni d'Italia fu, nel 1961, la , che fu anche la prima a celebrare la premiazione in campo nel 2005.\nIl trofeo originale rimane di propriet\u00e0 della Lega di Serie A ed \u00e8 solo detenuto in custodia dal club detentore del titolo; "}
{"id": "270703", "revid": "122010796", "url": "https://it.wikipedia.org/wiki?curid=270703", "title": "Piero Alberto Capotosti", "text": "Biografia.\nProfessore emerito di Diritto costituzionale e di Giustizia Costituzionale presso la Facolt\u00e0 di Scienze Politiche dell'Universit\u00e0 degli Studi di Roma La Sapienza, dal 1994 al 1996 \u00e8 stato vicepresidente del Consiglio Superiore della Magistratura, espressione di un'area politica di centro vicina al Partito Popolare Italiano.\nNominato giudice costituzionale dal Presidente della Repubblica Oscar Luigi Scalfaro il 4 novembre 1996, giura il successivo 6 novembre. \u00c8 eletto presidente il 10 marzo 2005. Cessa dalla carica il 6 novembre 2005."}
{"id": "270712", "revid": "76963", "url": "https://it.wikipedia.org/wiki?curid=270712", "title": "Annibale Marini", "text": "Biografia.\nProfessore ordinario di diritto civile presso l'Universit\u00e0 degli Studi di Roma Tor Vergata, \u00e8 stato nominato giudice costituzionale dal Parlamento in seduta comune il 18 giugno 1997. Ha giurato il 9 luglio 1997.\n\u00c8 stato eletto presidente della Corte costituzionale il 10 novembre 2005. Cessa dalla carica di presidente il 9 luglio 2006.\nDal mese di ottobre 2007, raggiunta l'et\u00e0 pensionabile, in virt\u00f9 di apposita delibera del Consiglio di Facolt\u00e0, \u00e8 professore emerito di Diritto civile presso la facolt\u00e0 di Giurisprudenza dell'Universit\u00e0 degli Studi di Roma Tor Vergata, nella quale \u00e8 stato a lungo titolare della cattedra di Istituzioni di diritto privato.\nIl 29 luglio 2010 \u00e8 stato eletto dal Parlamento in seduta comune componente laico del Consiglio Superiore della Magistratura con 694 voti in quota PdL.\nAvendo trascorso parte della sua giovinezza a Montepaone, in provincia di Catanzaro, nel 2006 il sindaco di Montepaone gli ha conferito la cittadinanza onoraria, consegnandogli durante una cerimonia ufficiale le chiavi del paese.\nHa ricevuto il conferimento della cittadinanza onoraria anche di Madonna di Campiglio."}
{"id": "270716", "revid": "124585521", "url": "https://it.wikipedia.org/wiki?curid=270716", "title": "Macula (esogeologia)", "text": "Macula (plurale: maculae) \u00e8 un termine latino che nel campo dell'esogeologia \u00e8 utilizzato per designare formazioni geologiche extraterrestri pi\u00f9 scure rispetto alla superficie circostante, eventualmente anche di forma irregolare, qualora sia impossibile determinarne l'esatta natura fisica. \nLa terminologia ufficiale proposta dall'Unione Astronomica Internazionale individua strutture di questo tipo sul pianeta Marte, sul satellite gioviano Europa, sul satellite saturniano Titano e sul satellite nettuniano Tritone.\nVoci correlate.\nMaculae su Marte:\nMaculae su Europa:\nMaculae su Titano:\nMaculae su Tritone:"}
{"id": "270726", "revid": "1543377", "url": "https://it.wikipedia.org/wiki?curid=270726", "title": "Igiene orale", "text": "L'igiene orale \u00e8 la pratica che permette di mantenere la cavit\u00e0 orale pulita, riducendo il rischio di disturbi e altri problemi (es. Alitosi) tramite la pulizia regolare dei denti a livello domestico (igiene dentale o IOD) e/o professionale. \u00c8 importante che l'igiene orale venga praticata su base regolare per permettere la prevenzione di patologie dentarie e alito cattivo. I pi\u00f9 comuni disturbi dentali sono il deterioramento dentale (carie e infiltrazioni dentali) e malattie gengivali, come la gengivite e la parodontite.\nLe linee generali da seguire suggeriscono di spazzolare i denti due volte al giorno: dopo la colazione e prima di andare a letto, per\u00f2 sarebbe meglio pulire la cavit\u00e0 orale dopo ogni pasto. La pulizia dello spazio tra i denti si chiama pulizia interdentale ed \u00e8 importante quanto spazzolare i denti. Viene fatta questa distinzione perch\u00e9 lo spazzolino non pu\u00f2 raggiungere queste aree e quindi rimuove soltanto il 50% della placca dalla superficie del dente. Ci sono molti strumenti per la pulizia dello spazio interdentale, come il filo interdentale e lo scovolino interdentale, che sono equivalenti per questo la scelta spetta a ciascun individuo sulla base delle personali preferenze.\nA volte i denti bianchi e dritti sono associati all'igiene orale, anche se una cavit\u00e0 orale pulita pu\u00f2 presentare denti macchiati o storti. Per migliorare l'aspetto dei propri denti, alcune persone ricorrono all'uso di trattamenti sbiancanti e ortodontici.\nL'importanza del microbioma orale nella salute dentale \u00e8 stata ampiamente riconosciuta. Dati da ricerche di microbiologia orale umana mostrato che una microflora commensale pu\u00f2 diventare patogena opportunista attraverso complessi cambiamenti del loro ambiente. Questi cambiamenti sono dovuti all'individuo piuttosto che ai batteri. Prove archeologiche di placca dentale calcificata mostra cambiamenti marcati nel microbioma orale verso un microbioma associato alla malattia con batteri cariogeni che diventano dominanti durante la rivoluzione industriale. Il microbiota orale moderno \u00e8 molto meno diversificato rispetto ad altri periodi storici. Le carie, ad esempio, sono diventate una malattia maggiore endemica, che colpisce il 60-90% dei bambini in et\u00e0 scolastica nei Paesi industrializzati; al contrario le carie e i disturbi periodontali erano rari in epoca pre-Neolitica e nei primi ominidi.\nIgiene orale domiciliare (IOD).\nCome suggerisce il termine consta di tutte quelle manovre che andrebbero eseguite a livello domiciliare al fine di garantire un livello di igiene compatibile con la salute orale. Una buona igiene orale \u00e8 garantita da un corretto spazzolamento con uno spazzolino da denti in senso gengi-dentale (\"da rosa a bianco\") delle superfici dentali esterne ed interne, nonch\u00e9 della superficie occlusale (con movimenti antero-posteriori e laterali). Da ultimo ma non meno importante \u00e8 la detersione con spazzolino senza dentifricio della superficie linguale, che per la sua conformazione trattiene parecchi residui alimentari e batteri, predisponendo allo sviluppo di una alitosi. Passaggio successivo \u00e8 l'utilizzo del filo interdentale in modo da detergere gli spazi tra un dente e l'altro, e un collutorio. Eseguita in modo errato, l'operazione di pulizia pu\u00f2 portare a patologie. Infatti, quando lo spazzolamento avviene in maniera aggressiva, pu\u00f2 portare alla gengivite.\nLo spazzolino manuale dovrebbe essere cambiato non appena le setole appaiono larghe e consumate, indicativamente una volta ogni due o tre mesi (o fino al momento in cui le setole appaiano visibilmente danneggiate).I denti vanno spazzolati secondo uno schema preciso:\n\u00c8 opportuno attendere almeno mezz'ora dopo il pasto per eseguire l'igiene dei denti, operazione che di suo va praticata per almeno 2-3 minuti.\nAltri strumenti utilizzati sono lo spazzolino elettrico, migliore se con movimento sia rotatorio che ondulatorio, da utilizzare poggiando la testina su ogni singolo dente con un'inclinazione di 45\u00b0 e cercando di seguirne le forme, per un totale di circa 2 minuti; lo scovolino al posto del filo interdentale; un idropulsore, vale a dire uno spruzzatore di acqua in pressione per rimuovere i residui di cibo fra un dente e un altro, e soprattutto fra gengiva e dente, zona non raggiungibile altrimenti anche in una bocca pulita, dalla quale la carie talora penetra all'interno del dente fino alla radice che bisogna poi devitalizzare.\nIl bicarbonato non impedisce la formazione della carie, non \u00e8 un antibatterico, ma un tampone dello sbalzo verso l'acido che c'\u00e8 in bocca; sebbene l'acidit\u00e0 del cavo orale sia uno tra i fattori principali per lo sviluppo della carie dentale, anche un eccessivo rialzo del pH orale pu\u00f2 creare danno, perturbando la normale flora batterica della bocca. Poich\u00e9 il bicarbonato demineralizza e rovina col tempo lo smalto dei denti, non \u00e8 indicato per il \"fai da te\" domestico per questo motivo se ne sconsiglia l'utilizzo.\nIl pH acido della bocca aiuta la formazione della carie, viceversa la risalita del pH fa staccare molecole di dentina dallo smalto.\nIl pH della bocca scende e si acidifica dopo i pasti e durante la notte, dove (per consentire la respirazione nel sonno e perch\u00e9 non si mastica) scende drasticamente l'effetto tampone della saliva. Per questo:\nIgiene orale professionale (IOP).\nCon questa definizione si comprendono tutte quelle manovre praticate dal professionista (medico dentista, odontoiatra, igienista dentale) al fine di eliminare tutti i residui accumulatisi nel tempo in seguito all'impossibilit\u00e0 delle manovre di \"IOD\" di essere efficaci in modo assoluto. Ovviamente se a questo aggiungiamo una IOD insufficiente sia in senso qualitativo che quantitativo, la condizione di igiene orale non potr\u00e0 che essere inadeguata al mantenimento di un livello di salute orale idoneo. Le manovre di \"IOP\" sono diverse:"}
{"id": "270727", "revid": "1798099", "url": "https://it.wikipedia.org/wiki?curid=270727", "title": "Recessione gengivale", "text": "Con il termine recessione gengivale viene comunemente indicato lo spostamento in senso apicale del margine gengivale libero. La causa pi\u00f9 frequente \u00e8 una errata igiene orale utilizzando spazzolini a setole dure con movimenti diretti orizzontalmente; tale abitudine traumatizza le zone pi\u00f9 esposte e non deterge a sufficienza le zone interprossimali.\nLe zone maggiormente esposte all'azione dello spazzolino sono a livello della regione canino-premolare, ci\u00f2 \u00e8 dovuto alla localizzazione di tali elementi dentari sulla porzione di massima curvatura dell'arcata dentaria. In questa sede anatomica le radici sono meno protette dall'osso corticale, pi\u00f9 sottile o addirittura assente. Altre zone soggette a esposizione radicolare sono quelle vestibolari e linguali degli incisivi inferiori e le radici mesiali e palatali dei primi molari superiori.\n\u00c8 di frequente riscontro una localizzazione nel settore sinistro per le persone destrimani e destro per le mancine. Ci\u00f2 \u00e8 dovuto alla maggior \"comodit\u00e0\" di spazzolamento che determina una maggior persistenza nel lato controlaterale all'arto utilizzato nelle manovre di igiene orale domiciliare. Tuttavia in alcuni casi si pu\u00f2 osservare il fenomeno inverso. Ci\u00f2 \u00e8 dovuto alla maggior forza esercitata omolateralmente su denti e gengive a seguito dell'avvicinamento dell'avambraccio al braccio nel cambio di direzione dello spazzolamento.\nPer il fatto che la recessione coinvolge contemporaneamente gengiva, osso alveolare, legamento parodontale e cemento radicolare, ovvero tutti i tessuti costituenti il parodonto, sarebbe pi\u00f9 opportuna la denominazione di recessione parodontale."}
{"id": "270728", "revid": "124080196", "url": "https://it.wikipedia.org/wiki?curid=270728", "title": "David Friedrich Strau\u00df", "text": "Biografia.\nDopo un periodo di studi preparatori a quelli di teologia nel seminario evangelico di Bleubeuren, nei pressi di Ulma, che frequent\u00f2 a partire dai 12 anni, entr\u00f2 nel 1825 all'Universit\u00e0 di Tubinga per poi recarsi a Berlino nel 1831, con l'intenzione di seguire le lezioni di Hegel. Dopo la morte di quest'ultimo, avvenuta poche settimane dopo il suo arrivo, continu\u00f2 a seguire le lezioni di Schleiermacher, nelle quali per\u00f2 non trov\u00f2 grande interesse, tolte quelle sulla vita di Ges\u00f9.\nNel 1832 torn\u00f2 a Tubinga dove tenne lezioni di logica, filosofia platonica, etica e storia della filosofia per qualche tempo, prima di dedicarsi interamente alla redazione della sua principale opera teologica, \"La vita di Ges\u00f9 o Esame critico della sua storia\" (\"Das Leben Jesu kritisch bearbeitet\", 1835), nella quale applic\u00f2 sistematicamente i principi della filosofia hegeliana alla vita di Ges\u00f9, identificando tutte le manifestazioni soprannaturali contenute nel racconto evangelico come \"miti\" (in opposizione a \"concetti\").\nRidotti a mito, i Vangeli perdono di conseguenza verit\u00e0 storica e si riducono ad essere un racconto creato sulla base delle impressioni che la figura di Ges\u00f9 Cristo ebbe sui primi cristiani. L'unione tra Dio e l'uomo, nella figura di Cristo, esprime semplicemente l'idea di unione tra finito e infinito che Strau\u00df ritiene possibile solo nel concetto di umanit\u00e0. Se la religione ha un contenuto mitico, l'affermazione di Hegel, di identico contenuto di religione e filosofia viene meno, poich\u00e9 la filosofia ha per contenuto il concetto.\nL'opera incontr\u00f2 un grande successo e, allo stesso tempo, durissime critiche: il filosofo tedesco Adam Karl August von Eschenmayer defin\u00ec l'opera di Strauss \"Iscariotismo del nostro tempo\", mentre Anthony Ashley-Cooper, VII conte di Shaftesbury lo condann\u00f2 come \"il libro pi\u00f9 pestilenziale mai vomitato dalle fauci dell'inferno\". Quando Strau\u00df divenne professore di teologia all'Universit\u00e0 di Zurigo, tale nomina provoc\u00f2 proteste di tale violenza che le autorit\u00e0 decisero di pensionarlo prima che lui potesse esercitare le sue funzioni e effigi raffiguranti Strau\u00df furono bruciate per le strade di Zurigo durante la festa di marted\u00ec grasso. Strau\u00df don\u00f2 la sua pensione, 1000 franchi svizzeri, ai poveri. \nDopo la pubblicazione di una seconda opera teologica sulla dottrina cristiana (\"Christliche Glaubenslehre\"), anche a causa del grande clamore suscitato dai suoi lavori, che gli aveva impedito il proseguimento della carriera accademica, Strau\u00df sospese l'attivit\u00e0 come teologo e si dedic\u00f2 all'insegnamento privato, dopo aver sposato (1841) la cantante lirica Agnes Schebert, dalla quale si separer\u00e0 cinque anni pi\u00f9 tardi.\nDopo una parentesi dedicata all'impegno politico e alla redazione di opere biografiche, torn\u00f2 alla teologia nel 1864 con la \"Vita di Ges\u00f9 per il popolo tedesco\" (\"Leben Jesu f\u00fcr das deutsche Volk\"), che suscit\u00f2 tuttavia reazioni avverse meno vivaci dell'opera precedente (tra le altre quelle di Schenkel ed Hengstenberg) e nell'ultimo lavoro \"La vecchia e la nuova fede\" (\"Der alte und der neue Glaube\" 1872). Verso la fine della vita Strau\u00df complet\u00f2 la definitiva conversione al materialismo scientifico moderno, accompagnato da un sostanziale ateismo.\nTrasferitosi a Darmstadt nel 1865, cominci\u00f2 ad accusare nel corso dell'anno successivo i sintomi della malattia che lo porter\u00e0 a morte nel 1874."}
{"id": "270731", "revid": "1149807", "url": "https://it.wikipedia.org/wiki?curid=270731", "title": "Sega Mega CD", "text": "Il , chiamato in Nord America Sega CD, \u00e8 una periferica per Sega Mega Drive che consente alla console di utilizzare software su CD-ROM. Sviluppato congiuntamente da SEGA e JVC, venne commercializzato tra il 1991 e il 1996 in Giappone, USA, Europa e Australia, ma con scarso successo.\nStoria.\nLo sviluppo del dispositivo rimase a lungo segreto, i programmatori non avevano una chiara idea del progetto finale fino a quando questo non fu presentato al Tokyo Toy Show in Giappone, all'inizio degli anni novanta precisamente nel 1991 e nell'aprile del 1993 per il mercato europeo.\nIl sistema fu sfavorito, fin dall'inizio, dall'assenza di una killer application. Anche col passare del tempo, i giochi veramente buoni non furono abbastanza numerosi. La causa si potrebbe attribuire alla scarsa pianificazione da parte della SEGA e al troppo tempo che impieg\u00f2 a pubblicare un software development kit, non favorendo cos\u00ec la produzione di giochi di terze parti.\nLa tecnologia del CD-ROM era ancora giovane e anche questo non aiut\u00f2 gli sviluppatori a sfruttarne appieno le possibilit\u00e0; spesso i giochi sono porting da Mega Drive poco arricchiti, con l'aggiunta di musiche CD audio, oppure sono basati sulle non eccelse capacit\u00e0 full motion video del Mega CD. La SEGA punt\u00f2 molto sui giochi FMV, che sembravano una promettente innovazione e un punto di incontro tra videogiochi e cinema, ma si rivelarono presto un fuoco di paglia.\nNegli Stati Uniti e in Europa il Sega Mega-CD \u00e8 stato considerato un fallimento per via del suo alto prezzo, le sue scarse vendite, lo scarso supporto e per la generale confusione con il Sega Mega Drive 32X, un'altra periferica sviluppata per Mega Drive. Il supporto di questa periferica fuori dal Giappone era scarso e quindi molti acquirenti persero fiducia nella societ\u00e0.\nL'arrivo di concorrenti a CD-ROM come CD-i e 3DO, sebbene essi stessi non furono dei grandi successi, rese inoltre il Mega CD superato sul piano tecnico.\nCaratteristiche.\nIl Sega Mega-CD nelle intenzioni della casa nipponica era stato sviluppato per competere con la console PC Engine che era dotato di un CD-ROM esterno. Esso aggiunge alla console la capacit\u00e0 di riprodurre CD audio, caricare giochi da CD e riprodurre i dischi CD+G.\nIl primo modello \u00e8 dotato di un meccanismo di caricamento basato su caddy, la seconda versione \u00e8 pi\u00f9 piccola e il meccanismo di caricamento \u00e8 dall'alto. Molti giochi sfruttano dei filmati in live-action (come se fossero dei film interattivi), ma erano dei video di bassa qualit\u00e0, visualizzati in riquadri che non riempono tutto lo schermo, lasciando spazio all'interfaccia. Il gioco pi\u00f9 popolare che sfrutta questa impostazione fu \"Night Trap\".\nVarianti.\nAlcuni dei migliori modelli successivi furono:\nVideogiochi.\nVennero pubblicati oltre 200 giochi, tra quelli disponibili ufficialmente in Giappone, Nordamerica e/o Europa. Tutti i giochi hanno un sistema di blocco regionale (es. per funzionare solo sulle console giapponesi, nordamericane o europee), ma erano in vendita cartucce come la CDX della Datel che permettono di aggirare il blocco.\nSecondo una selezione fatta dalla rivista \"Retro Gamer\", che nonostante il poco successo del sistema ritiene ci fossero molti buoni titoli, dieci dei pi\u00f9 grandi giochi di vari generi per Mega CD sono \"Sonic CD\", \"Final Fight CD\", \"Shining Force CD\", ', \"Thunderhawk\", ', \"Popful Mail\", \"Robo Aleste\", \"Snatcher\", \"Keio Flying Squadron\". Sebbene molti giochi per Mega CD fossero conversioni, la rivista ricorda anche alcuni dei migliori titoli esclusivi per il sistema: \"Snatcher\", \"Silpheed\", \"Jurassic Park\", \"Heart of the Alien\", \"Heimdall\", \"Shadowrun\" (\"Silpheed\" e \"Heimdall\" sono originari di altre piattaforme, ma le versioni Mega CD sono remake molto rinnovati; anche \"Snatcher\" non \u00e8 veramente esclusivo, ma le altre versioni sono solo in giapponese).\nAlcuni degli ultimi giochi per Mega CD sono in grado di sfruttare contemporaneamente anche le capacit\u00e0 del Sega Mega Drive 32X, girando quindi su una grossa configurazione hardware che richiede ben tre alimentazioni."}
{"id": "270732", "revid": "125820345", "url": "https://it.wikipedia.org/wiki?curid=270732", "title": "America oggi", "text": "\"America oggi (Short Cuts)\" \u00e8 un film del 1993, diretto da Robert Altman. Ha vinto il Leone d'Oro al miglior film alla 50\u00aa Mostra internazionale d'arte cinematografica di Venezia ex aequo con Tre colori - Film blu di Krzysztof Kieslowski.\nIl soggetto del film \u00e8 tratto da 9 diversi racconti e una poesia di Raymond Carver. Altman amplia, intreccia e mescola le storie dello scrittore statunitense dando vita a un complesso affresco e un'altalena di toni ed emozioni che hanno per sfondo una brulicante ed a tratti opprimente Los Angeles d'inizio anni novanta. I disperati carveriani dell'America provinciale, trasferiti nella morsa della grande metropoli, si trascinano ancora pi\u00f9 stancamente, ancora pi\u00f9 alienati, immersi in un dolore potenzialmente straziante ma che la mano ferma di Altman decide di trattenere, di non fare esplodere.\nTra i protagonisti Jack Lemmon, Robert Downey Jr., Tom Waits e Huey Lewis.\nTrama.\nNove racconti si intrecciano nel quotidiano di Los Angeles, spaccato non troppo edificante e piuttosto impietoso della societ\u00e0 americana.\nUna casalinga tradita dal marito poliziotto, un'artista che ammette il suo adulterio di tanti anni prima, un padre che si rif\u00e0 vivo dopo tanti anni solo per assistere alla morte del nipotino, una cameriera alle prese con un marito alcolista, una cantante di jazz e la figlia violoncellista con tendenze suicide, un'operatrice di telefono erotico e il marito represso, un ex marito pazzo di gelosia che distrugge la casa dell'ex moglie, e una compagine di pescatori che trova il cadavere nudo di una ragazza in un fiume.\nIl film inizia con un'inquietante squadriglia di elicotteri che irrorano insetticidi contro la mosca della frutta e termina con un terremoto."}
{"id": "270733", "revid": "1714743", "url": "https://it.wikipedia.org/wiki?curid=270733", "title": "Folco V d'Angi\u00f2", "text": "Durante il suo governo, il Regno di Gerusalemme raggiunse la sua massima estensione territoriale.\nOrigine.\nCome conferma l'arcivescovo di Tiro Guglielmo nel suo \"Historia rerum in partibus transmarinis gestarum\" e anche secondo la \"Chronica Albrici Monachi Trium Fontium\", era figlio del conte di Angi\u00f2 e conte di Tours, Folco IV il Rissoso e, come conferma la \"Chronica de Gesta Consulum Andegavorum, Chroniques d'Anjou\", dalla sua ultima moglie Bertrada di Montfort, figlia di Simone I, signore di Montfort (come conferma la \"Chronica de Gesta Consulum Andegavorum, Chroniques d'Anjou\"), e d'Agnese d'\u00c9vreux.Folco IV d'Angi\u00f2, detto il Rissoso era il figlio maschio secondogenito del conte di G\u00e2tinais e signore di Ch\u00e2teau-Landon, Goffredo II e di sua moglie (il matrimonio viene confermato dalla \"Ex Histori\u00e6 Andegavensis Fragmento\" scritta dal loro figlio, Folco IV \"il Rissoso\"), Ermengarda detta Bianca d'Angi\u00f2, figlia del conte d'Angi\u00f2, Folco III Nerra o \"il Nero\" e di Ildegarda, di cui non si conosce gli ascendenti, ma sicuramente originaria della Lotaringia; Ermengarda fu anche sorella del conte d'Angi\u00f2, Goffredo II \"Martello\" e madre, oltre che di Folco, anche del conte d'Angi\u00f2, Goffredo III il Barbuto.\nBiografia.\nSua madre Bertrada era la quinta moglie di Folco IV, ed essendo la ripudiata, quarta moglie, Mantia, figlia di Gualtiero I di Brienne, ancora in vita, nel 1091, papa Urbano II condann\u00f2 l'unione di Folco e Bertrada, che dur\u00f2 poco, in quanto Bertrada fu fatta rapire dal re di Francia, Filippo I e, nonostante la minaccia di scomunica, il 15 maggio 1092, sua madre spos\u00f2 il re di Francia, Filippo I (la scomunica a Filippo I e Bertrada arriv\u00f2, nel 1095, al concilio di Clermont da parte di papa Urbano II).Folco il Giovane visse alla corte di Parigi, almeno sino al 1104 circa, anno in cui sua madre si ritir\u00f2 nell'Abbazia di Fontevrault.\nIn questo periodo, l'aperta ribellione di diversi feudatari, obblig\u00f2 Folco IV a chiamare, nel 1098, il figlio della sua seconda moglie Ermengarda di Borbone, Goffredo IV Martello, primogenito ed erede della contea d'Angi\u00f2, a sostenere il peso di guidare l'esercito.Goffredo comunque si impegn\u00f2 a combattere i vassalli ribelli, e nello stesso periodo cerc\u00f2 di contrastare il re d'Inghilterra, Guglielmo II il Rosso, che, secondo il monaco e storico medievale, Orderico Vitale, ora reggeva anche il ducato di Normandia, nella sua invasione della contea del Maine, correndo in appoggio del conte, Elia I di Beaugency, che, nonostante l'aiuto di Folco IV e Goffredo IV, fu fatto prigioniero da Guglielmo II.La morte di Guglielmo II e il ritorno di Roberto II in Normandia, permise la liberazione di Elia I di Beaugency, che, sempre con l'aiuto di Folco IV, riprese il controllo della contea.Il suo fratellastro. Goffredo IV, verso il 1103, si era accordato con Elia I di Beaugency per sposarne la figlia, Eremburga (1096-1126), erede della contea del Maine, ancora bambina.Forse, nel 1104, Folco il Giovane rientr\u00f2 in Angi\u00f2 e sostenne il padre nella sua lotta contro il figlio maschio primogenito, Goffredo IV Martello, che governava la contea assieme al padre.\nNel 1096, Folco il Giovane viene citato nel documento n\u00b0 XCIII del \"Cartulaire noir de la cath\u00e9drale d'Angers\", che controfirm\u00f2 assieme ai fratellastri, Ermengarda e Goffredo IV Martello, inerente ad una donazione fatta dal padre, Folco IV, alla cattedrale d'Angers.\nAlla morte del fratellastro, Goffredo IV Martello, durante l'assedio di Cand\u00e9, nel 1106 (secondo il \"Chronicon Vindocinense\", nel 1106, Goffredo fu trafitto da una freccia all'assedio di Cand\u00e9), suo padre, Folco IV il Rissoso, riottenne il pieno controllo del governo della contea d'Angi\u00f2, mentre Folco il Giovane divenne il nuovo erede, sia dell'Angi\u00f2 che della Turenna, ma l'indipendenza dei baroni non ebbe pi\u00f9 ostacoli.Secondo l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\", Folco il Giovane, al momento della morte del fratello, si trovava alla corte del duca d'Aquitania, Guglielmo IX, con la qualifica di coppiere; Guglielmo IX mise Folco in prigione avanzando pretese sul feudo di cui Folco il Giovane era erede, in quanto era stato il primo marito della sorellastra di Folco, Ermengarda, figlia della prima moglie di Folco IV, Ildegarda di Baugency (figlia di Lancellino II, signore di Baugency). Folco il Giovane fu poi liberato, per l'intervento di sua madre, regina consorte di Francia, che tramite il marito il re di Francia, Filippo I, ne ottenne la liberazione da parte di Guglielmo IX.\nSuo padre, Folco IV il Rissoso, mor\u00ec ad Angers, il 14 aprile 1109; secondo il \"Chronicon Vindocinense\", mor\u00ec il 14 aprile 1109 (\"MCIX - XVIII Kal Mai obiit\"), il conte d'Angi\u00f2, Folco IV (\"Fulco comes Andegavorun\"), fratello di Goffredo il Barbuto (\"frater comitis Gosfridi\u2026Barbatus\") e lasci\u00f2 i suoi titoli e i suoi domini all'unico figlio maschio rimasto in vita, Folco il Giovane, che, in quell'anno, divenne conte d'Angi\u00f2 e conte di Tours.Nello stesso anno, o all'inizio del 1110, secondo il monaco e storico medievale, Orderico Vitale, spos\u00f2 l'erede della contea del Maine (il fratellastro, Goffredo IV Martello, verso il 1103, sempre secondo la \"Chronica de Gesta Consulum Andegavorum, Chroniques d'Anjou\", si era accordato con Elia I di Beaugency per sposarne la figlia, Eremburga), Eremburga(1096 - \u2020 14-1-1126), figlia del conte del Maine, Elia I di Beaugency e della signora di Ch\u00e2teau-du-Loir, Matilde, unendo, in tal modo, il Maine ai propri possedimenti, Angi\u00f2 e Turenna.Secondo Guglielmo di Tiro, anche il matrimonio di Folco il Giovane con Eremburga fu opera della madre, Bertrada di Montfort, che dopo la morte di Folco IV si accord\u00f2 con Elia I di Beaugency, per fare sposare i figli, Folco e Eremburga.Secondo un documento del \"Grand Cartulaire de Fontevraud, Tome I\", del 1010 circa, Folco il Giovane fece una donazione all'abbazia di Fontevraud, con il consenso della madre, Bertrada e del fratellastro, Filippo di Francia.\nIl 4 gennaio 1113 Folco il Giovane, secondo il documento n\u00b0 LXXXIV del \"Cartulaire de l'abbaye de Saint-Aubin d'Angers, tomus I\", fece una donazione all'abbazia stessa.\nI rapporti di Folco il Giovane con la Normandia continuarono a essere conflittuali in quanto il duca di Normandia e re d'Inghilterra, Enrico I Beauclerc cercava di rientrare in possesso del Maine, che suo fratello, Roberto II di Normandia aveva perso, nel 1069, fino a che fu trovata una soluzione diplomatica: secondo Orderico Vitale, nel febbraio 1113, nella localit\u00e0 di \"Petra Peculata\", vicino ad Alen\u00e7on, Folco ricevette la contea del Maine da Enrico, gli giur\u00f2 fedelt\u00e0 e fu concordato il matrimonio tra Guglielmo Adelin, erede di Enrico I e la sua primogenita Alice, con l'accordo che Alice, alla morte della madre Eremburga, avrebbe ereditato la contea del Maine. Il matrimonio tra Alice, la figlia primogenita di Folco V d'Angi\u00f2, che, al momento del matrimonio, assunse il nome di Matilde, con Guglielmo, l'unico legittimo figlio maschio ed erede di Enrico I Beauclerc ebbe luogo a Lisieux, nel giugno del 1119.\nFolco, garantita la pace, nel 1120, si rec\u00f2, in pellegrinaggio, in Terra Santa, accompagnato dalla moglie Eremburga e dai due figli pi\u00f9 piccoli, Goffredo ed Elia;\nfu aggregato ai Cavalieri templari, mettendo in mostra le sue capacit\u00e0 di combattente e poi dovette rientrare nei suoi possedimenti.Secondo Guglielmo di Malmesbury dovette rientrare nei suoi possedimenti a causa della morte del genero, Guglielmo Adelin. Guglielmo Adelin per\u00ec, il 25 novembre 1120, al largo della costa normanna del Cotentin, nel naufragio notturno, a causa dell'urto contro uno scoglio affiorante della Nave Bianca, come narra Guglielmo di Malmesbury, nel paragrafo 419. La morte di Guglielmo riapr\u00ec il contenzioso tra Folco il Giovane ed Enrico I, circa la dote di Matilde (Alice), la contea del Maine, come accenna Guglielmo di Malmesbury, nel paragrafo 419\nI rapporti tra Angi\u00f2 e Normandia, per via del Maine, divennero nuovamente tesi e Folco il Giovane si alle\u00f2 al re Luigi VI di Francia contro Enrico I d'Inghilterra, anche quando, nel 1124, il re d'Inghilterra e duca di Normandia, Enrico I Beauclerc si alle\u00f2 con il proprio genero, l'imperatore germanico Enrico V, che invase la contea di Champagne, arrivando sino a Reims, dove si ferm\u00f2, perch\u00e9 lo attendeva un imponente esercito, di cui faceva parte anche Folco V d'Angi\u00f2 e che lo costrinse a rientrare in Germania.\nNel frattempo, nel 1126, alla morte della moglie Folco il Giovane aveva ereditato la contea del Maine, come Folco I.\nPer\u00f2, i rapporti con Enrico I si appianarono in seguito ad un nuovo accordo di fidanzamento, nel 1127, seguito poi, nel giugno del 1128, a Le Mans, dal matrimonio tra Goffredo Plantageneto, il figlio di Folco il Giovane con la figlia di Enrico, Matilda, come confermano sia Orderico Vitale, nel libro XII del suo \"Historia ecclesiastica\", sia l'arcivescovo di Tiro, Guglielmo nel suo \"Historia rerum in partibus transmarinis gestarum\".\nRe di Gerusalemme.\nQuando il re di Gerusalemme, Baldovino II dovette scegliere un marito per la figlia primogenita, Melisenda (1101 - 1161) che, in mancanza di eredi maschi, aveva dichiarato sua erede, Folco fu scelto, con il consenso dei signori del regno di Gerusalemme, per il fatto che gi\u00e0 conosceva la Terra Santa, perch\u00e9 lo avevano visto combattere e infine perch\u00e9 vantava una quasi ventennale esperienza nel governo di Angi\u00f2 e Maine, come conferma anche Guglielmo di Tiro.Melisenda secondo Guglielmo di Tiro era la figlia primogenita di Baldovino II di Gerusalemme e Morfia di Melitene ( \u2020 1126), che era la figlia del governante della citt\u00e0 di Melitene, un nobile armeno di nome Gabriele (o Khoril, in armeno).\nAll'inizio del 1129, Folco il Giovane lasci\u00f2 dunque i suoi feudi francesi al figlio Goffredo e si trasfer\u00ec a Gerusalemme, sposando Melisenda, il 2 giugno 1129. Fu reggente del principato di Antiochia, assieme al suocero.Dopo la morte di Baldovino II (21 agosto 1131), Folco venne incoronato insieme a Melisenda re di Gerusalemme, il 14 settembre 1131.\nFolco dovette affrontare il problema di Alice di Antiochia, che era la sorella minore di sua moglie, Melisenda, e che, rimasta vedova di Boemondo II d'Antiochia, nel 1130, cercava di usurpare il trono di Antiochia alla figlia, Costanza, per cui Folco subentrato nella reggenza di Antiochia al suocero, mise fine alle trame di Alice, combinando il matrimonio, nel 1136, dell'ancora bambina Costanza con Raimondo di Poitiers, che oltre che marito divenne reggente.Inoltre Folco dovette combattere l'opposizione dei principi di Edessa, Joscelin II e di Tripoli, Ponzio che miravano a liberarsi della supremazia dei re di Gerusalemme.Folco dovette far fronte alla turbolenza di diversi baroni del regnoDiversi cristiani della seconda generazione, nati in Terrasanta, gli avrebbero preferito, come re il cugino di Melisenda, Ugo du Puiset, conte di Giaffa, amico d'infanzia della regina. Sembra che questi, dopo essere stato accusato di tradimento forse per una presunta relazione con la regina, si sia ribellato al re, rifugiandosi presso i musulmani di Ascalona, ma, abbandonato dai suoi vassalli, dovette sottomettersi, e giudicato per tradimento fu esiliato per tre anni.\nOltre che i baroni Folco dovette fronteggiare i tentativi di invasione dell'imperatore, Giovanni II Comneno e soprattutto fu in stato di guerra continuo contro i Turchi, che l'atabeg selgiuchide di Mosul, Zangi, capostipite della dinastia dei Zengidi, in quegli anni riusc\u00ec a ristabilire l'unit\u00e0 tra i musulmani e, nel 1136, sconfisse i Crociati ad Antiochia e poi sconfisse Folco, il cui esercito fu distrutto, all'assedio del castello crociato di Homs, che riusc\u00ec a conquistare la contea di Edessa, abbandonata da Joscelin II, nel 1144, dopo l morte di Folco\nFolco il Giovane era morto un anno prima, il 10 novembre del 1143, in seguito ad una caduta da cavallo, mentre si trovava a caccia, con la moglie Melisenda, nei dintorni di San Giovanni d'Acri; Guglielmo di Tiro narra che Folco, mentre cercava di colpire una lepre con la lancia, a causa di un brusco movimento del cavallo, cadde e malauguratamente il cavallo gli cadde sopra e la sella gli schiacci\u00f2 la testa, con fuoriuscita di materia dal naso e dalle orecchie; fu raccolto privo di sensi e trasportato a San Giovanni d'Acri, dove visse ancora tre giorni, senza riprendere conoscenza, e il quarto giorno, mor\u00ec. Il corpo fu trasportato a Gerusalemme e fu tumulato nella Basilica del Santo Sepolcro.Gli succedette, sotto la reggenza della madre, il figlio Baldovino, a cui poi succeder\u00e0 il secondo figlio, Amalrico.\nDiscendenza.\nDa Eremburga Folco il Giovane ebbe quattro figli:\nInvece da Melisenda ebbe due figli:"}
{"id": "270735", "revid": "116372381", "url": "https://it.wikipedia.org/wiki?curid=270735", "title": "Prua", "text": "La prua (o prora, termine pi\u00f9 arcaico) \u00e8 l'insieme di strutture della parte anteriore dello scafo di un'imbarcazione, ed \u00e8 quindi la parte opposta alla poppa.\nCaratteristiche.\nIn alcune imbarcazioni, come traghetti e navi per il trasporto di mezzi anfibi, la prua si apre per permettere il passaggio di veicoli.\nTra le parti relative alla prua si ricordano gli stralli, il rostro, il pulpito ed il bompresso. Sono sistemate a prua generalmente anche alcune attrezzature per la fonda e l'ormeggio, quali le ancore ed i verricelli.\nSebbene sia un'usanza molto antica, si fa risalire al periodo che va dal 1300 al 1700 l'adozione di statue fissate a prua. Queste figure sono chiamate polene, elementi decorativi spesso anche descrittivi (legati al nome) dell'imbarcazione stessa. Questa usanza si crede derivi dalle antiche popolazioni nordiche che abitualmente decoravano le proprie navi con scudi, bandiere o statue raffiguranti mostri marini per spaventare eventuali nemici. Ricordiamo per\u00f2 che anche le tipiche triremi romane e greche erano spesso decorate a prua con pitture per i medesimi motivi.\nNavigazione.\nCon prora si indica l'angolo fra il punto cardinale nord e l'asse longitudinale della nave. Solitamente lungo tale asse agisce la spinta degli organi di propulsione (nelle navi moderne le eliche), e quindi per senso traslato viene riferita con tale nome anche l'azione di portare la barca su una determinata rotta, da cui la frase \"fare prua verso...\".\nSulle imbarcazioni sportive spesso il navigatore chiede al timoniere di \"fare prua\": significa che si \u00e8 arrivati alla massima velocit\u00e0 ed \u00e8 il momento di stringere il pi\u00f9 possibile il vento."}
{"id": "270737", "revid": "712828", "url": "https://it.wikipedia.org/wiki?curid=270737", "title": "Incantesimo di Appello", "text": ""}
{"id": "270742", "revid": "123921324", "url": "https://it.wikipedia.org/wiki?curid=270742", "title": "Autostrada A26 (Italia)", "text": "L'autostrada A26 \u00e8 un'autostrada italiana, che da Pra', delegazione a ovest di Genova, in Liguria, scorre verso nord, giungendo a Gravellona Toce, in Piemonte. \u00c8 gestita da Autostrade per l'Italia; viene chiamata Autostrada dei trafori in quanto, oltre ad avere un elevato numero di trafori lungo il tracciato, mette in comunicazione il porto di Genova e il resto d'Italia con i vari trafori di valico alpini tra cui: il traforo del Frejus (tramite l'A21 e l'A32), i trafori del Monte Bianco e il del Gran San Bernardo (entrambi tramite la diramazione A26/A4) e il Sempione (proseguendo sulla SS 33 dalla fine dell'autostrada).\nStoria.\nI lavori di costruzione dell'autostrada iniziarono nel 1971 per il tronco da Genova Voltri' ad Alessandria, e il 28 marzo 1973 per il tronco da Alessandria a Stroppiana compresa la diramazione da Stroppiana a Santhi\u00e0.\nIl 23 ottobre 1976 venne aperto al traffico il primo tratto dell'autostrada, da Ovada a Predosa () e il raccordo da Predosa all'autostrada Milano-Serravalle. L'11 agosto dell'anno successivo vi si aggiunsero le tratte da Genova Voltri a Ovada e da Predosa ad Alessandria.\nNel 1978 vennero aperte le tratte da Alessandria a Casale nord (22 giugno) e da Casale nord a Stroppiana con il raccordo da Stroppiana a Santhi\u00e0 (27 luglio).\nLe tratte seguenti vennero aperte nelle seguenti date:\nL'apertura della prima tratta ha garantito a Genova una connessione comoda e veloce con la zona dell'Ovadese e dell'Alessandrino, fino ad allora connesse alla citt\u00e0 tramite l'allora strada statale 456 del Turchino, dal percorso particolarmente tortuoso, e ha creato un percorso alternativo e migliore tra Milano e il Ponente ligure rispetto all'A7.\nL'autostrada oggi.\nIl percorso si snoda partendo dalla delegazione di Voltri, inerpicandosi in appena 10\u00a0km da meno di 70\u00a0m di altitudine dell'inizio dell'autostrada fino agli oltre della galleria del Turchino, in localit\u00e0 Fado Alto, dove supera lo spartiacque dell'Appennino Ligure. Lungo questo tratto entrambe le carreggiate sono sospese su grandi viadotti e sono presenti numerose gallerie e per superare il forte dislivello in pochi km \u00e8 stato necessario creare un'ansa lunga 4\u00a0km per ridurre la pendenza, altrimenti proibitiva per i TIR che dal porto di Genova devono viaggiare in direzione nord.\nOltrepassato il Turchino serve i comuni della valle Stura con lo svincolo di Masone e con pendenze minori di quelle del versante ligure scende verso la pianura padana.\nEntrando in Piemonte, oltrepassa quindi l'abitato di Ovada, attraversa l'intersezione con la bretella di Novi Ligure che la unisce alla Autostrada A7, si congiunge alla Autostrada A21 nei pressi di Alessandria. In questo primo tratto da Genova-Voltri fino ad Alessandria, oltre all'innesto con la Diramazione A26/A7 (tra i caselli di Ovada/Belforte e Alessandria Sud) e il tratto di 14\u00a0km tra Masone e il termine dell'autostrada, dove \u00e8 assente la corsia d'emergenza, la A26 possiede tre corsie per senso di marcia pi\u00f9 emergenza, e dunque costituisce la pi\u00f9 grossa arteria di comunicazione tra Pianura Padana e la costa ligure, nonch\u00e9 di tutta la Liguria. Il tracciato del tratto appenninico \u00e8 fluido e con curve abbastanza larghe, da garantire un limite di velocit\u00e0 generalmente non inferiore a 100\u00a0km/h.\nL'autostrada prosegue dunque verso nord passando per Casale Monferrato, dopodich\u00e9 \u00e8 presente l'interconnessione con la diramazione A26/A4 a sud di Vercelli. L'autostrada continua verso nord, intersecando la Autostrada A4 ad ovest di Novara, restringendosi a due corsie per senso di marcia e mantenendosi tale fino al suo termine a Gravellona. Passa, poi, nei pressi di Romagnano Sesia e Ghemme, dove si trova l'uscita per la Valsesia.\nNei pressi di Gattico l'autostrada prosegue senza soluzione di continuit\u00e0 come A8/A26 e prosegue attraverso rampe di accelerazione e decelerazione come autostrada A26 verso nord costeggiando il Lago Maggiore. Prosegue quindi verso nord est continuando a costeggiare le sponde del Lago Maggiore, seppur mantenendosi in posizione elevata rispetto al lago stesso, con uscite ad Arona, Meina, Brovello-Carpugnino, Baveno - Stresa, Verbania e Gravellona Toce. Termina poco dopo Gravellona Toce, precisamente allo svincolo di Gravellona Toce nord - Ornavasso, innestandosi sulla strada statale 33 del Sempione, classificata da questo punto in poi come superstrada con limite di velocit\u00e0 di 90\u00a0km/h, la quale permette il collegamento con Domodossola e con la Svizzera.\nControllo elettronico della velocit\u00e0.\nNel tratto appenninico di entrambe le carreggiate la velocit\u00e0 media \u00e8 monitorata dal sistema Tutor, installato tra l'innesto con l'A10 e la diramazione A26/A7 in direzione nord e tra la diramazione A26/A7 e l'innesto con l'A10 in direzione sud.\nA26/A4 Diramazione Stroppiana-Santhi\u00e0.\nIl tratto A26/A4 Diramazione Stroppiana-Santhi\u00e0 congiunge l'autostrada A4, nei pressi di Santhi\u00e0, con l'autostrada A26, nei pressi di Stroppiana. Mentre tuttavia la prima localit\u00e0 \u00e8 effettivamente fornita di un proprio casello, la seconda \u00e8 un caposaldo puramente teorico e lessicale, non avendo nessun svincolo a servirla.\nIl raccordo Stroppiana-Santhi\u00e0 venne aperto il 27 luglio 1978.\nIl tracciato della struttura \u00e8 pianeggiante, con due corsie per senso di marcia. A Santhi\u00e0 l'A26/A4 continua senza soluzione di continuit\u00e0 nella Diramazione A4/A5 Santhi\u00e0-Ivrea.\nPrima della costruzione del tratto di A26 da Stroppiana a Gravellona Toce, questo tratto era considerato parte della A26, che allora era denominata Voltri-Santhi\u00e0.\nIl \"Decreto Legislativo del 29 ottobre 1999 n. 461\" ha classificato questa diramazione come A26/A4, cos\u00ec come \u00e8 indicato anche nei pannelli integrativi di identificazione dei cavalcavia.\nL'unica uscita presente \u00e8 \"Vercelli Ovest\". La diramazione \u00e8 gestita da Autostrade per l'Italia.\nA26/A7 Diramazione Predosa-Bettole.\nLa diramazione Predosa-Bettole A26/A7, conosciuta anche come autostrada D26, congiunge la A26 nei pressi di Predosa con l'autostrada A7 nei pressi di Bettole di Tortona. Il tracciato dell'arteria \u00e8 pianeggiante, con due corsie per senso di marcia e corsia d'emergenza. Lungo il suo tratto insiste un solo casello autostradale, quello di Novi Ligure.\nVenne aperto al traffico il 23 ottobre 1976.\nIl \"Decreto Legislativo del 29 ottobre 1999 n. 461\" ha classificato questa diramazione come A26/A7.\nLa diramazione \u00e8 gestita da Autostrade per l'Italia."}
{"id": "270743", "revid": "119205913", "url": "https://it.wikipedia.org/wiki?curid=270743", "title": "Mare (esogeologia)", "text": "Mare (plurale maria) \u00e8 un termine latino utilizzato in esogeologia per designare diverse configurazioni morfologiche presenti sulla superficie della Luna e su Titano. Il termine \u00e8 stato scelto a causa del colore scuro che contraddistingue queste regioni dai territori circostanti; si tratta in verit\u00e0 di pianure basaltiche, originatesi da antiche eruzioni di materiale incandescente seguite all'impatto con asteroidi particolarmente massicci. \nDescrizione.\nLa maggiore albedo delle montagne lunari (formate da rocce pi\u00f9 antiche) \u00e8 dovuta alla presenza di regolite, che riflette pi\u00f9 luce rispetto al basalto, formatasi dall'impatto di innumerevoli micrometeoriti nel corso di centinaia di milioni di anni di storia lunare.\nIl 16% della superficie lunare \u00e8 ricoperta da mari, pi\u00f9 numerosi nell'emisfero rivolto verso la Terra che non sulla faccia nascosta, dove sono pi\u00f9 piccoli e meno evidenti. La nomenclatura lunare proposta dall'Unione Astronomica Internazionale prevede, oltre ai maria, la presenza di oceani (\"oceanus\"), simili ai maria ma pi\u00f9 grandi, e di laghi (\"lacus\"), paludi (\"palus\") e golfi (\"sinus\"), morfologicamente analoghi ai maria, ma di dimensioni inferiori. Vi sono inoltre alcune caratteristiche di albedo di Marte il cui nome comprende il termine \"mare\": Mare Acidalium, Mare Australe, Mare Boreum, Mare Chronium, Mare Cimmerium, Mare Erythraeum, Mare Hadriacum, Mare Serpentis, Mare Sirenum, Mare Tyrrhenum."}
{"id": "270746", "revid": "1522738", "url": "https://it.wikipedia.org/wiki?curid=270746", "title": "Mario Kart DS", "text": "Mario Kart DS \u00e8 un videogioco di guida del 2005, sviluppato da Nintendo EAD e pubblicato da Nintendo in esclusiva per Nintendo DS. \u00c8 il quinto capitolo della famosa serie di videogiochi \"Mario Kart\", il primo a essere pubblicato su Nintendo DS.\nCon pi\u00f9 di 23 milioni di copie vendute in tutto il mondo, \u00e8 uno dei videogiochi pi\u00f9 venduti di sempre.\nNovit\u00e0 introdotte.\nCome nei precedenti capitoli della serie, il giocatore deve affrontare diverse gare di go-kart utilizzando come piloti i personaggi della saga di \"Mario\" e pu\u00f2 raccogliere armi e accessori per portarsi verso la vittoria. Sono stati, per\u00f2, introdotti nuovi elementi di gioco; i pi\u00f9 importanti:\nModalit\u00e0 di gioco.\nIn \"Mario Kart DS\" \u00e8 possibile correre su piste tridimensionali, in ambienti insidiosi come paludi e deserti. Nel gioco ci sono 5 diverse modalit\u00e0 di gioco: gran premio, prova a tempo, sfida, battaglia, missione.\nLa modalit\u00e0 Gran Premio consiste in una serie di 4 gare con otto corridori che si contendono la vittoria. A ogni gara vengono assegnati dei punti in base al piazzamento, e alla fine chi ha pi\u00f9 punti \u00e8 proclamato vincitore.\nNella modalit\u00e0 Prova a Tempo il giocatore sfida le proprie abilit\u00e0 di guida contro il cronometro; il gioco consente la memorizzazione dei primi cinque migliori tempi per ogni pista, oltre che il giro pi\u00f9 veloce. \u00c8 possibile, a partire da questo gioco, registrare online i propri migliori tempi nelle classifiche mondiali.\nLa modalit\u00e0 sfida \u00e8 effettuabile anche in multiplayer. \u00c8 simile alla modalit\u00e0 gran premio, ma pi\u00f9 personalizzabile. Si pu\u00f2 infatti scegliere se fare a squadre, i circuiti, se indire un limite minimo di gare da vincere, o da percorrere. Si pu\u00f2 scegliere anche l'abilit\u00e0 della CPU: facile o difficile.)\nAnche la modalit\u00e0 battaglia si pu\u00f2 fare in multiplayer e a scelta tra \"Battaglia palloncini\" e \"Corsa per i soli\". Nella prima ciascuno ha dei palloncini, e lo scopo \u00e8 far esplodere o rubare i palloncini altrui, in modo da restare l'unico che ne ha almeno uno. Nell'altra modalit\u00e0 l'obiettivo \u00e8 raccogliere il maggior numero di soli presenti sulla pista; inizialmente i soli compariranno autonomamente, ma poi occorrer\u00e0 sottrarli agli altri concorrenti. Una volta colpito il concorrente con un oggetto, uno dei soli del giocatore verr\u00e0 perduto nelle vicinanze per poter essere nuovamente catturato. Quando un giocatore finisce tutti i soli viene eliminato, vince l'ultimo che resta.\nLa modalit\u00e0 missione \u00e8 disponibile solo a un giocatore e consiste in una serie di missioni, di cui la difficolt\u00e0 aumenta gradualmente.\nLa modalit\u00e0 online permetteva, prima della chiusura dei server nel 20 maggio 2014, di competere con i giocatori connessi al servizio \"Nintendo Wi-Fi Connection\".\nPersonaggi.\nI piloti che partecipano alle corse (alcuni da sbloccare nel corso del gioco) sono i personaggi del mondo di Mario, fatta eccezione per R.O.B., altra mascotte Nintendo giocabile in esclusiva nella serie di Mario Kart.\nOgni personaggio possiede all'inizio tre kart diversi sia per aspetto che per caratteristiche tecniche. I personaggi disponibili sono:\n\"Mario Kart DS\" contiene 32 circuiti: sedici nuovi e sedici provenienti dai giochi precedenti, divisi in 8 trofei. Come per i personaggi e i kart, alcuni trofei andranno sbloccati."}
{"id": "270747", "revid": "547034", "url": "https://it.wikipedia.org/wiki?curid=270747", "title": "Competizioni robotiche", "text": "Le competizioni robotiche sono una forma di spettacolo in cui robot del tutto autonomi o, in alcuni casi, dei dispositivi telecomandati si affrontano in diversi tipi di combattimento. Sono diffuse a molti livelli: dalle fiere e dagli istituti scolastici di elettronica fino a trasmissioni televisive dedicate e competizioni a livello nazionale o internazionale.\nNel mondo piuttosto eterogeneo delle competizioni robotiche si possono identificare una certo insieme di \"stili\" particolarmente noti e diffusi.\nIl mondo delle competizioni robotiche ha un proprio pubblico di appassionati che danno vita a comunit\u00e0 (virtuali e non). \nL'autocostruzione dei dispositivi \u00e8 pratica molto diffusa e lo scambio di informazioni molto frequente.\nL'alto livello di fair play rende queste competizioni molto piacevoli sia per chi partecipa sia per gli spettatori, che spesso si ritrovano coinvolti come giudici e cronometristi.\nCollegamenti esterni.\nSiti di comunit\u00e0 di appassionati:\nLine follower robot:"}
{"id": "270757", "revid": "2202071", "url": "https://it.wikipedia.org/wiki?curid=270757", "title": "Autostrada A22 (Italia)", "text": "L'autostrada A22 (o autostrada del Brennero o Autobrennero, in tedesco: \"Brennerautobahn\") \u00e8 uno degli assi principali della rete autostradale italiana in quanto collega la Pianura Padana e l'autostrada A1 con l'Austria e la Germania. \u00c8 gestita da Autostrada del Brennero S.p.A..\nStoria.\nGi\u00e0 nel 1949 durante la convenzione di Ginevra sulla circolazione stradale venne tracciata una rotta, identificata con la sigla \"E56\", che congiungeva la penisola scandinava con la punta pi\u00f9 meridionale d'Italia, di cui il percorso attuale dell'Autobrennero faceva gi\u00e0 parte.\nIl passo successivo nell'attuazione del progetto fu il 20 febbraio 1959 quando fu fondata la Autostrada del Brennero S.p.A. che, due anni dopo, ottenne la concessione per la costruzione e il successivo esercizio dell'autostrada (tale societ\u00e0 \u00e8 tuttora la realt\u00e0 operativa che cura questa infrastruttura). Il tracciato autostradale fu inizialmente elaborato da Bruno e Lino Gentilini coadiuvati dal senatore Guido de Unterrichter. Questo fu leggermente modificato, ed era composto da una doppia carreggiata di 7,5 x 2 metri. Il progetto Verona-Brennero fu approvato dall'ANAS il 25 gennaio 1962, mentre la tratta Verona-Modena fu approvata l'anno seguente. Nel seguito si dovette procedere all'esproprio di alcuni terreni e alla costruzione di nuovi sovra-sotto-passi sia stradali che ferroviari, lo spostamento di ben 307 chilometri di elettrodotti e 74 di linee telefoniche. Il tutto richiese una spesa di circa 23 miliardi di lire.\nNel 1963 venne approvato il disegno definitivo del percorso e, grazie anche a finanziamenti internazionali, inizi\u00f2 la realizzazione vera e propria con l'inaugurazione il 21 dicembre 1968 del primo tratto aperto al pubblico, 50 chilometri tra Bolzano e Trento. Il primo traffico autostradale tra l'Italia e l'Austria si ebbe il 5 aprile 1971.\nDopo l'apertura di altri tratti l'autostrada pot\u00e9 essere considerata conclusa definitivamente l'11 aprile 1974 con l'inaugurazione del tratto che risult\u00f2 il pi\u00f9 impegnativo sotto il punto di vista delle opere di ingegneria, quello tra Chiusa e Bolzano. Complessivamente all'epoca furono aperte 21 stazioni di ingresso ed uscita e 12 stazioni di servizio.\nA quei tempi il costo complessivo dell'opera fu di 243\u00a0721\u00a0821\u00a0000 lire, ovvero un costo di 780 milioni al chilometro. Solamente nel 1984 l'autostrada A22 riusc\u00ec ad avere il suo primo utile di esercizio.\nNegli anni l'autostrada ha subito poche modifiche del tracciato; perlopi\u00f9 si sono aperti e/o chiusi alcuni caselli autostradali, ad esempio:\nOggigiorno l'autostrada conta 313,5\u00a0km di rete stradale, con 23 stazioni di ingresso, 22 di uscita, 6 centri sicurezza, 6 centri servizi e 22 aree di servizio.\nCaratteristiche.\nCon un percorso totale di 315\u00a0km da Modena l'autostrada percorre la pianura in direzione nord, toccando Carpi e Mantova, a Verona interseca l'autostrada A4 quindi si assesta nella valle dell'Adige parallelamente al Lago di Garda, passa Rovereto e Trento per arrivare a Bolzano. Da qui si incunea nella valle dell'Isarco superando agevolmente Bressanone e Vipiteno fino a giungere alla dogana del Brennero. Da qui il corridoio Modena-Monaco continua sulla A13 Brenner Autobahn austriaca.\nCome appare evidente si tratta di un'autostrada di particolare importanza per i collegamenti tra il sud ed il nord dell'Europa, sviluppata su un percorso studiato per utilizzare uno dei pi\u00f9 bassi valichi alpini, quello del Brennero, situato a soli 1.375 \nStudi statistici hanno calcolato che questo tronco autostradale assorbe tra i 30 e i quarantamila veicoli al giorno (di cui circa 1/3 di veicoli pesanti) con punte pi\u00f9 elevate in corrispondenza dei trasferimenti per le vacanze; questa mole di traffico causa sovente dei gravi rallentamenti alla circolazione. Per sopperire a queste problematiche viene suggerito e incentivato l'uso, da parte dei mezzi pesanti, del trasporto intermodale, con il carico dei mezzi di trasporto su appositi vagoni e il trasferimento da Verona all'estero via ferrovia.\nI guardrail della A22, caratteristici per il loro colore marrone, sono realizzati in acciaio Corten, una lega che presenta un'elevata resistenza alla corrosione e un'elevata resistenza meccanica.\nI notiziari sul traffico sono diffusi nella regione Trentino-Alto Adige da Radio NBC (in italiano) e radio S\u00fcdtirol 1 (in tedesco), mentre nel restante tratto autostradale da radio Pico.\nPercorso.\nL'autostrada \u00e8 lunga complessivamente 315\u00a0km: il tracciato inizia a Modena, all'allacciamento con l'autostrada A1, e attraversa verticalmente l'intera Italia settentrionale e termina al passo del Brennero, al confine con l'Austria. Una volta superato il valico, l'autostrada si allaccia con l'autostrada A13 austriaca (Innsbruck-Brennero). L'autostrada attraversa ben quattro regioni italiane (Trentino-Alto Adige, Veneto, Lombardia, Emilia-Romagna). La sua gestione \u00e8 affidata, fin dalla costruzione, ad apposite societ\u00e0 concessionarie.\nStrade europee.\nLa A22, all'interno della rete delle strade europee, fa parte per l'intero suo tratto della dorsale nord-sud E45 che unisce Karesuando a Gela, e la principale intersezione con le dorsali ovest-est \u00e8 con la E70 (in quel punto rappresentata dall'autostrada A4) a Verona.\nLavori e progetti.\nCorsia dinamica.\n\u00c8 in corso nel tratto tra Trento sud e Rovereto nord la sperimentazione della terza corsia dinamica che prevede, in particolari situazioni di congestione del traffico, l'utilizzo della corsia d'emergenza come corsia di marcia. La segnalazione agli utenti avviene mediante pannelli a messaggio variabile posizionati lungo il percorso, indicanti frecce verdi (corsia percorribile), frecce gialle oblique (chiusura della corsia) e \"x\" rosse (corsia chiusa). Il progetto prevede l'istituzione della corsia dinamica nel tratto compreso tra i caselli di Bolzano sud e Verona nord, dove avverr\u00e0 l'interscambio con la terza corsia \"permanente\" fino all'intersezione con l'A1 a Modena.\nTerza corsia.\nEntro il 2016 cominciarono i lavori per la realizzazione della terza corsia dell'autostrada nel tratto compreso tra il casello di Verona nord e l'innesto con la A1 a Modena nord. In quest'ultimo tratto lo svincolo sar\u00e0 allargato, adeguato al traffico in costante aumento e predisposto gi\u00e0 per il futuro prolungamento verso Sassuolo. Per l'ampliamento non si effettueranno espropri, ma verranno utilizzati gli 11 metri di spartitraffico gi\u00e0 presenti tra le due carreggiate. L'intervento, che permetter\u00e0 di allargare di un metro la corsia d'emergenza, prevede inoltre la costruzione ogni 500 metri di una piazzola di sosta.\nBretella Campogalliano-Sassuolo.\nIl progetto di prolungamento verso sud dell'autostrada A22, dall'innesto di Campogalliano fino a Sassuolo, per un totale di 14\u00a0km e 6 caselli, \u00e8 stato approvato dal Consiglio di Amministrazione di ANAS nel 2005. L'avvio dei lavori, appaltati all'associazione temporanea d'imprese Autocs (Autostrada del Brennero spa, Coopsette, Impresa Pizzarotti &amp; C., Cordioli, Edilizia Wipptal, Oberosler e Consorzio stabile Coseam Italia), \u00e8 previsto per il maggio 2018 e avranno la durata di quattro anni, con un costo previsto in 516 milioni di euro.\nIl progetto esecutivo prevede la realizzazione di complessivi 25,5\u00a0km di strade, cui 14\u00a0km del prolungamento autostradale Campogalliano-Sassuolo, 6,5 della nuova tangenziale sud di Rubiera (con ulteriori 1,4\u00a0km di raccordo) e 3,6\u00a0km per il raccordo con la tangenziale di Modena. Sono previsti due viadotti per superare il fiume Secchia (814 metri) e la via Emilia e il fascio ferroviario Milano-Bologna (621 metri) e due gallerie sotterranee per preservare l'oasi naturale del Colombarone di Formigine, oltre a 15 sottopassi e 12 cavalcavia per la viabilit\u00e0 secondaria.\nTi.Bre. (raccordo con l'A15).\nIl progetto Ti.Bre (acronimo di Tirreno-Brennero) prevede il prolungamento dell'autostrada A15 La Spezia-Parma verso nord, da Fontevivo (Parma ovest) fino al casello di Nogarole Rocca sulla A22, per un totale di 85\u00a0km.\nNel marzo 2017 risultavano in fase di costruzione 12 chilometri sugli 85 previsti con un costo complessivo di 2,7 miliardi di euro, l'allacciamento termina a San Quirico di Trecasali (Parma).\nBypass urbano di Trento e Rovereto.\n\u00c8 allo studio della provincia autonoma di Trento l'utilizzo dell'autostrada gratuita nei tratti tra i caselli di Trento nord e sud e di Rovereto nord e sud, in modo da risolvere i problemi di traffico nelle citt\u00e0. In particolare Rovereto, non avendo una tangenziale propria, \u00e8 molto spesso oggetto di lunghe code e attese, che causano anche frequentemente piccoli incidenti e tamponamenti.\nL'idea, oltre che a prevedere la gratuit\u00e0 solo e soltanto nei tratti compresi tra i due caselli, applicando il costo zero solamente se entrati e usciti alle stazioni in questione, \u00e8 preferibile soprattutto per gli alti costi di costruzione di un'eventuale tangenziale, intorno ai 200 milioni di euro, contro circa il milione di euro annuale di accordo tra provincia e A22, e per il molto pi\u00f9 basso impatto ambientale e paesaggistico rispetto a una nuova strada.\nAutostrada a idrogeno.\nL'autostrada A22 avrebbe dovuto essere la prima \"autostrada ad idrogeno\" in Europa. Entro il 2010 essa doveva infatti essere dotata di una rete di impianti di rifornimento di idrogeno, sul modello della \"California Hydrogen Net\" (CaH2Net), realizzata per volere del governatore della California Arnold Schwarzenegger. L'idrogeno, non presente in natura allo stato libero, deve essere prodotto a partire dal petrolio o da fonti alternative: in linea con la rigida tutela ambientale applicata nella zona di Bolzano, il gas avrebbe dovuto essere prodotto da fonti rinnovabili.\nDopo i prolungati tentennamenti della provincia e dell'A22, guidate rispettivamente da Luis Durnwalder e Silvano Grisenti, e dopo un nulla di fatto anche nel 2012, nel 2013 hanno preso finalmente il via i lavori per la realizzazione dello stabilimento destinato alla produzione di idrogeno.\nNell'estate 2014 l'impianto ha visto finalmente la luce e fornir\u00e0 carburante a un nuovo distributore, inaugurato a fine novembre, nei pressi del casello Bolzano Sud.\nCasello autostradale di Trento sud.\nIl 3 maggio 2011 \u00e8 stato aperto il casello autostradale di Trento sud che consente di deviare il traffico sulla viabilit\u00e0 ordinaria (tangenziale), qualora vi sia la necessit\u00e0 (chiusura parziale o totale dell'autostrada). Con l'apertura del casello di Trento sud \u00e8 stato chiuso, solo in uscita, il casello di Trento centro."}
{"id": "270765", "revid": "32731", "url": "https://it.wikipedia.org/wiki?curid=270765", "title": "Autostrada A91", "text": "L'autostrada A91, detta anche autostrada Roma-Fiumicino, collega la capitale con l'aeroporto internazionale Leonardo da Vinci.\nLa denominazione ufficiale \"A91\" fu assegnata nel primo decennio degli anni 2000. Su diversi segnali stradali lungo il percorso, il caratteristico simbolo ottagonale verde delle autostrade italiane riporta tuttora la lettera \"A\" priva di numero.\nStoria.\nLa sua costruzione, a cura dell'ANAS che ne \u00e8 tuttora l'esercente, fu terminata nel 1959 in concomitanza con l'entrata in servizio dell'aeroporto (avvenuta in diverse fasi tra il 1956 e il gennaio 1961). Inizialmente classificata come strada statale 201 dell'Aeroporto di Fiumicino, divenne autostrada nel 1969.\nIn occasione del Giubileo del 2000, l'autostrada fu ampliata con la costruzione della terza corsia nel tratto che va dal Grande Raccordo Anulare all'aeroporto, ad eccezione di un breve tratto di circa in direzione Roma. Furono inoltre installati lampioni a luce arancione dotati di LED rossi sui lati che ne aumentano la visibilit\u00e0.\nNel maggio del 2010 furono completati i lavori di costruzione di una viabilit\u00e0 complanare all'autostrada per favorire i collegamenti con le zone commerciali sviluppatesi nel frattempo nelle zone adiacenti, come Parco Leonardo o la nuova Fiera di Roma.\nPedaggio.\nLa Legge finanziaria del 2011 prevedeva l'introduzione un pedaggio diretto su raccordi autostradali e autostrade gestite direttamente dall'ANAS, allo scopo di diminuire il corrispettivo di servizio dovuto dallo Stato all'azienda per la gestione e la manutenzione della rete stradale.\nIl decreto legge prevedeva l'introduzione del nuovo sistema di pedaggio al pi\u00f9 tardi entro dicembre 2011 e, secondo la relazione tecnica allegata, esso avrebbe dovuto essere di tipo \"free flow\" (pedaggio elettronico) in luogo dei tradizionali caselli; in attesa della realizzazione delle infrastrutture connesse (telecamere, sala di controllo ecc.), il pedaggio nello svincolo Maccarese-Fregene dell'A12 e nella barriera dell'A12 di Roma ovest fu aumentato in via transitoria (1 euro per le autovetture e 2 euro per i mezzi pesanti). Tali aumenti forfettari provvisori furono in seguito eliminati, a partire dal 4 agosto 2010, a seguito di ricorsi presentati da enti locali al TAR del Lazio e del Piemonte e di un decreto del Consiglio di Stato: infatti, agli svincoli e alla barriere dove era previsto il pagamento del pedaggio anche gli utenti che non proseguissero per le autostrade avrebbero dovuto ugualmente pagarne l'utilizzo, mentre, secondo i giudici, il pedaggio non pu\u00f2 essere una tassa bens\u00ec il pagamento per l'effettiva fruizione di un servizio.\nTracciato.\nL'autostrada si sviluppa su una lunghezza di 18,5\u00a0km di cui 11,9\u00a0km dall'aeroporto allo svincolo con il Grande Raccordo Anulare; il suo tracciato \u00e8 sostanzialmente rettilineo, ad eccezione di un tratto curvilineo in corrispondenza dell'ansa del Tevere in zona Magliana, nel quartiere Portuense.\nOltre alla A24, questa \u00e8 l'unica altra autostrada di Roma a prevedere un tronco di penetrazione urbana all'interno del Grande Raccordo Anulare."}
{"id": "270771", "revid": "1149807", "url": "https://it.wikipedia.org/wiki?curid=270771", "title": "Sega Mega Drive 32X", "text": "Il Sega Mega Drive 32X \u00e8 una periferica per il Sega Mega Drive sviluppata da SEGA nel 1994. Il dispositivo \u00e8 stato commercializzato in diversi paesi con vari nomi: in Giappone, Sega Genesis 32X in America settentrionale e Mega 32X in Brasile.\nScopo della periferica \u00e8 aumentare le capacit\u00e0 della console nella grafica 3D, consentendole di realizzare effetti simili a quelli che sarebbero poi divenuti il fondamento della successiva generazione di console a 32 bit.\nMesso sul mercato statunitense al prezzo di 159,99 dollari, l'accessorio si rivel\u00f2 un flop commerciale, ed \u00e8 stato descritto come il peggior errore commesso dalla Sega. La produzione fu interrotta dopo meno di un anno e mezzo.\nStoria.\nAnnunciato nel corso del Consumer Electronics Show 1994, il Sega 32X (nome in codice \"Project Mars\") era stato inizialmente concepito come una nuova console a 32 bit, con il nome di \"Gigadrive\", tuttavia venne convertito in un accessorio per la console SEGA gi\u00e0 esistente, in seguito a suggerimento di Joe Miller, direttore del reparto ricerca e sviluppo di Sega of America, dovendo realizzare una vera console next-gen a causa della diffusione delle specifiche tecniche di 3DO (che fu proposto alla stessa SEGA) e PlayStation. Al momento del lancio si decise di non utilizzare il nome \"Gigadrive\" e si prefer\u00ec il pi\u00f9 moderno \"32X\".\nLa motivazione dietro il lancio della periferica era rispondere al lancio dell'Atari Jaguar, pubblicizzata come console a 64 bit. Poich\u00e9 il Sega Saturn non sarebbe stato pronto entro la fine del 1994, SEGA voleva prolungare la vita del Mega Drive, tuttavia non rese mai esplicito il fatto che i giochi per Sega Mega CD e 32X non sarebbero stati compatibili con la seguente console. La compagnia aveva inoltre pianificato di distribuire una console, dal nome in codice \"Neptune\", che combinasse le caratteristiche del Mega Drive con il 32X, ma in seguito abbandon\u00f2 l'idea.\nIl Sega 32X fu un fallimento commerciale: a gennaio 1995 ne erano state vendute unit\u00e0. Dopo alcuni mesi dall'arrivo sugli scaffali, il prezzo dell'accessorio scese prima a 99 dollari e infine a soli 19,99. Tra i motivi del fiasco, oltre ad una scarsa libreria di giochi, hanno contribuito l'annuncio del Nintendo 64 e della PlayStation, oltre che della stessa console SEGA prevista per l'anno successivo, anche i malfunzionamenti del 32X con alcuni modelli del Mega Drive.\nCaratteristiche tecniche.\nIl Sega 32X va inserito nella porta per cartucce del Mega Drive e si presenta come una torretta fissata al di sopra della console. Ha a sua volta una porta superiore dove vanno inserite le cartucce di gioco specifiche per 32X, ma vi si possono inserire anche i giochi per il Mega Drive di base senza dover togliere la periferica.\nIl 32X ha una propria alimentazione indipendente da rete elettrica, un connettore di ingresso video RGB per un breve cavo che va dalla console alla periferica (che sovrappone un proprio segnale video a quello del Mega Drive), e un'uscita video verso la TV.\nVideogiochi.\nIn tutto vennero pubblicati soltanto 40 videogiochi per Sega Mega Drive 32X.\nSecondo una selezione fatta dalla rivista \"Retro Gamer\", cinque dei pi\u00f9 grandi giochi per 32X sono \"Space Harrier\", \"Knuckles' Chaotix\", \"Stellar Assault\", \"Virtua Fighter\" e \"Star Wars Arcade\".\nLa Acclaim Entertainment fu l'unico editore indipendente dalla Sega che si dedic\u00f2 in modo rilevante a pubblicare titoli per 32X, tra i quali spicca \"Mortal Kombat II\", ma furono tutti versioni potenziate di giochi gi\u00e0 usciti per Mega Drive.\nTra i giochi per 32X ce ne sono 6 che richiedono contemporaneamente anche l'espansione Sega Mega CD, tutti basati su full motion video e nessuno esclusivo del sistema."}
{"id": "270772", "revid": "1786095", "url": "https://it.wikipedia.org/wiki?curid=270772", "title": "Unicuique suum", "text": "La locuzione latina unicuique suum \u00e8 la rielaborazione del \"suum cuique tribuere\" (in italiano: \"dare a ciascuno il suo\"), uno fra i principali precetti del diritto romano. \u00c8 riscontrabile in Ulpiano, in un frammento della sua opera conservatoci attraverso i \"Digesta\" giustinianei. Tale concetto viene adottato inoltre dallo Stato platonico.\nIn italiano \u00e8 tradotto come \"a ciascuno il suo\", ossia che a ciascuno sia dato quanto gli \u00e8 dovuto."}
{"id": "270773", "revid": "287204", "url": "https://it.wikipedia.org/wiki?curid=270773", "title": "Riserva frazionaria", "text": "La riserva frazionaria \u00e8 la percentuale dei depositi bancari che per legge la banca \u00e8 tenuta a detenere sotto forma di contanti o di attivit\u00e0 facilmente liquidabili. \nTale riserva \u00e8 l'insieme delle poste contabili che, in percentuale rispetto ai depositi, un istituto di credito non pu\u00f2 erogare.\nOrigini e finalit\u00e0.\nNei secoli passati i gioiellieri, che ricevevano in deposito l'oro, capirono che si poteva tenere in cassaforte solo una piccola parte dell'oro ricevuto in deposito, perch\u00e9 i nuovi depositi di metallo prezioso superavano di solito i prelievi di oro e solo in rare occasioni accadeva il contrario. \nPer affrontare quest'ultima evenienza, i gioiellieri tenevano parte dell'oro ricevuto sotto forma di riserva, usando la restante quota di oro per impieghi redditizi.\nLe stesse regole, applicate alla moneta, valgono per le banche moderne che dell'attivit\u00e0 dei gioiellieri sono l'evoluzione.\nLo scopo della riserva \u00e8 dunque di obbligare le banche a garantire un livello minimo di liquidit\u00e0, che deve soddisfare la normale operativit\u00e0 degli istituti. \nLa riserva frazionaria \u00e8 uno strumento di politica monetaria, al pari della leva dei tassi di interesse, che permette alle banche centrali e ai governi di contenere lo stock di debito presente nel sistema, o, viceversa, di praticare una politica monetaria espansiva e inflazionistica. \nLa riserva obbligatoria pu\u00f2 essere decisa dai governi e dalle banche centrali, imponendo alle banche di non prestare oltre un certo multiplo del loro patrimonio di vigilanza, ovvero di accantonare presso le banche centrali una certa percentuale dei crediti concessi.\nL'1% \u00e8 la riserva obbligatoria che la legge impone di depositare presso la Banca d'Italia; oltre a questa somma la banca si cautela mettendo a riserva libera un'altra percentuale dei depositi.\nRiserva totale.\nAlcuni economisti ritengono necessario, per evitare speculazioni finanziarie non gestibili, eliminare la riserva frazionaria in favore di una \"riserva totale\" ovvero pari al 100% dei depositi, teorizzata per la prima volta dal premio Nobel Frederick Soddy.\nDescrizione.\nComposizione.\nLa riserva frazionaria \u00e8 composta da: \nIn Paesi come Regno Unito, Canada, Australia non \u00e8 richiesta nemmeno la copertura obbligatoria.\nRiserva frazionaria in Europa.\nIn Europa non \u00e8 prevista riserva frazionaria per:\n\u00c8 invece al 2% per ogni altra passivit\u00e0 compresa nell'aggregato soggetto a\nriserva come stabilito dall'articolo 4 del regolamento 1745/2003 della BCE.\nQuindi la banca deve possedere una contropartita in contante di ogni passivit\u00e0, per un valore che oggi \u00e8 compreso tra 0 e 2 (punti percentuali).\nIl regolamento di Basilea 1, stabilito nel 1988 presso la Bank of International Settlements (BIS), port\u00f2 la riserva frazionaria al 2%.\nDal 18 gennaio 2012 il coefficiente \u00e8 1%. \nSe una banca non ha pi\u00f9 sufficienti riserve, \u00e8 obbligata a reintegrarle, ritirando qualche prestito ed eventualmente rallentando l'emissione di nuovi prestiti.\nLa riserva \u00e8 indispensabile per le banche per tenere nelle filiali il contante necessario ai prelievi ordinari dei correntisti (nei quali rientrano indirettamente assegni e bonifici da loro emessi e incassati dai destinatari del titolo di credito). Per completezza d'informazione si deve tenere in considerazione che ogni anno vengono immesse in circolazione nuove banconote in relazione ad alcuni parametri, tra i quali la crescita economica dei paesi.\nLa riserva frazionaria \u00e8 il principale strumento di trasmissione della politica monetaria dalla Banca centrale a tutte le altre banche. La riserva delle singole banche \u00e8 aggiornata periodicamente a valle della rilevazione del capitale prestato. La garanzia pu\u00f2 essere posta \"dopo\" aver effettuato la Stanza di Compensazione con gli altri istituti di credito del sistema.\nCasistica d'impiego.\nMoltiplicatore monetario.\nIpotizzando che la percentuale di riserva frazionaria sia al 20%, su 100,00 Euro depositati la banca dovr\u00e0 tenere una riserva di 20 Euro potendo invece prestare gli 80 euro restanti. Questo meccanismo viene definito \u201cmoltiplicatore monetario (M)\u201d ed \u00e8 pari al reciproco del tasso di riserva. M= 1/R\nCome spiegato da Paul Samuelson, a fronte di un nuovo deposito, una banca pu\u00f2 concedere un prestito aggiuntivo per un ammontare massimo pari al nuovo deposito meno la somma trattenuta sotto forma di riserva a qualsiasi titolo. Ad esempio a fronte di un deposito di 100, la banca pu\u00f2 prestare 80 nel caso la riserva sia di 20.\nEspansione del credito.\nSe la riserva \u00e8 pari al formula_1, il sistema bancario nel suo complesso pu\u00f2 creare moneta (concedendo prestiti) fino a formula_2 volte il capitale che effettivamente detiene in denaro liquido. Infatti se formula_3 \u00e8 la riserva in denaro liquido e formula_4 \u00e8 il capitale erogato deve essere formula_5 da cui si ricava che formula_4 pu\u00f2 essere al massimo pari a formula_7.\nIn generale, detto formula_8 il capitale depositato e formula_9 la riserva, una banca pu\u00f2 prestare formula_10. \nSe tale somma viene depositata presso un'altra banca, essa potr\u00e0 prestare a sua volta formula_11. \nL'ammontare complessivo dei prestiti sar\u00e0 allora pari a formula_12.\nPer stabilire il valore massimo di tale ammontare possiamo immaginare che avvenga un grande numero di prestiti, progressivamente pi\u00f9 piccoli fino a quando il singolo prestito si riduca a una quantit\u00e0 trascurabile. Matematicamente, questo risultato si ottiene facilmente calcolando il valore della sommatoria (si tratta di una serie geometrica) per un numero infinito di prestiti:\nformula_13.\nCon l'attuale valore della riserva frazionaria all'1%, la serie converge a (1-0,01)/0,01=99 volte il capitale iniziale.\nLa frazione formula_14 cui converge la somma totale dei prestiti realizzabili, essendo formula_15, \u00e8 sempre un numero maggiore di 1. Perci\u00f2 la riserva frazionaria \u00e8 un moltiplicatore dei depositi, anche se non aumenta la quantit\u00e0 di denaro che il sistema banche pu\u00f2 prestare: la successione di prestiti diminuisce la capacit\u00e0 delle banche di emettere credito."}
{"id": "270776", "revid": "916580", "url": "https://it.wikipedia.org/wiki?curid=270776", "title": "Tasca parodontale", "text": "Per tasca parodontale si intende quello spazio che si viene a creare tra dente, gengiva e osso qualora a seguito di una malattia parodontale l'osso vada incontro ad un riassorbimento.\nCi\u00f2 determina la formazione di uno spazio in cui tartaro e placca batterica principalmente di tipo anaerobio trovano maggiore riparo dalle procedure di igiene orale domiciliare, perpetuando la loro azione di riassorbimento osseo fino alla mobilizzazione dell'elemento dentario ed, evento ultimo, alla sua perdita."}
{"id": "270779", "revid": "297059", "url": "https://it.wikipedia.org/wiki?curid=270779", "title": "Libro delle preghiere comuni", "text": "Il libro delle preghiere comuni (in inglese: Book of Common Prayer) \u00e8 il testo di riferimento dottrinale e liturgico della Chiesa d'Inghilterra e delle chiese aderenti alla Comunione Anglicana che, diversamente dalle altre confessioni cristiane, non ha storicamente ritenuto opportuno, per l'uniformit\u00e0 della pratica religiosa, la stesura di un catechismo o di un ordinamento dottrinale sistematico (una confessione di fede, a parte i sintetici 39 articoli), bens\u00ec la liturgia nella sua concretezza. Nonostante infatti le tre correnti della comunione anglicana (High Church, Low Church e Broad Church) abbiano vedute diverse sulla teologia e sull'etica, nessuno contesta il \"libro delle preghiere comuni\" e persino gli esponenti filo-cattolici del movimento di Oxford (trattariani) non solo lo accettavano, ma addirittura lo esaltavano.\nL'attuale libro della preghiera comune \u00e8 stato definitivamente promulgato da Carlo II nel 1662 (anche se era stato gi\u00e0 promulgato, prima da Edoardo VI poi anche da Elisabetta I) e ancor oggi \u00e8 \"emendato\" ma non cambiato nella sua forma sostanziale. Oggi, per\u00f2, non \u00e8 l'unico sussidio disponibile per l'animazione delle celebrazioni anglicane. Infatti, dopo una sperimentazione iniziata nel 1980, \u00e8 entrato in uso il \"common worship\", ovvero una raccolta di schemi di celebrazione pi\u00f9 attuali e soprattutto appropriate ad offrire una variet\u00e0 celebrativa alle diversit\u00e0, molto pronunciate, delle varie chiese e comunit\u00e0 (quindi una sorta di \"devoluzione\" liturgica).\nLa storia.\nLa prima edizione.\nIl \"libro delle preghiere comuni\" venne formalmente promulgato da re Edoardo nel 1549 com'era stato sostanzialmente scritto dall'arcivescovo Thomas Cranmer. Esso conteneva, \"spogliato da ogni superstizione\" (come dalla stessa prefazione suggerito) \"la liturgia della Chiesa d'Inghilterra riguardo alla preghiera del mattino e della sera, della santa comunione, e dei sacramenti\". In questa prima edizione esso portava il nome di \"libro della Preghiera Pubblica\". Questo cambiamento \u00e8 alquanto impopolare, specialmente nelle aree ancora fortemente cattoliche, come il Devon e la Cornovaglia. L'imposizione del \"libro delle preghiere comuni\" viene percepita come un attacco alla Chiesa locale, che, anche a causa delle precarie condizioni economiche, porta a un'esplosione di rabbia in quelle regioni. La ribellione che ne segue \u00e8 nota come Rivolta del Prayer Book. L'insurrezione viene soppressa da Edward Seymour, Primo Duca di Somerset e Lord Protettore del giovane sovrano Edoardo VI, il quale invia un esercito comandato da Lord John Russell a sedare gli insorti.\nL'insurrezione occidentale.\nIl 9 giugno 1549, il re bambino Edoardo VI e l'arcivescovo di Cantenbury Cranmer, suo influente consigliere, promulgarono l'entrata in vigore della Messa protestante, o servizio di comunione, che doveva sostituire i testi liturgici cattolici latini (Messale, Breviario, Rituale e Pontificale). \nLa riforma liturgica prevedeva pena severe per i trasgressori e dest\u00f2 l'insurrezione occidentale (\"the western rising\") fra i cattolici della Cornovaglia e del Devon rimasti fedeli alla tradizione dei loro Padri. Dopo un tentativo di mediazione, Cranmer organizz\u00f2 un esercito per reprimere la rivolta, conclusasi con diverse migliaia di morti, l'impiccagione e lo squartamento dei leader il 27 gennaio 1550.\nPrime revisioni.\nNel 1552 il libro viene modificato ed integrato con l'influsso del riformatore italiano Pietro Martire Vermigli (dal 1548 \"regius professor\" di teologia all'universit\u00e0 di Oxford), che gi\u00e0 era stato determinante nel pensiero di Thomas Cranmer. \u00c8 tramite Vermigli che viene introdotta nel \"libro delle preghiere comuni\" la teologia di Ulrico Zwingli.\nIl regno della regina Elisabetta.\nLa regina Elisabetta I, (succeduta al regno della cattolica regina Maria la Cattolica, (1553 - 1558) appoggia nuovamente il \"libro delle preghiere comuni\", fa approvare l'\"Atto di supremazia\" e l'Atto di Uniformit\u00e0 e nel 1562 promulga i 39 articoli della fede, nominandosi supremo governatore della chiesa anglicana. La regina Elisabetta I mantiene un equilibrio tra il cattolicesimo ed il protestantesimo (anche se formalmente si riteneva protestante) fondando le basi della cosiddetta via media anglicana.\nLa Guerra Civile.\nI puritani, ovvero coloro che sostenevano la necessit\u00e0 di una radicale trasformazione della chiesa d'Inghilterra in comunit\u00e0 protestante, dichiarano guerra aperta al \"libro delle preghiere comuni\", contestandone nello specifico l'uso di cerimonie veterocattoliche e il mantenimento della struttura episcopale. Dopo avere fatto condannare a morte il re Carlo I (1625 - 1649) fanno approvare la \"Confessione di fede di Westminster\" nella quale intendono definire dottrinalmente e univocamente la chiesa anglicana come calvinista e presbiteriana.\nLa restaurazione.\nCarlo II approva in maniera definitiva il \"libro delle preghiere comuni\" e lo sostiene. Da quel momento nessuno lo mette pi\u00f9 in discussione apertamente, ma ognuno tenta di trovare il suo posto all'interno dell'ampia e tollerante via media anglicana.\nGli ultimi decenni.\nNonostante il libro della preghiera sia ancora la fonte liturgica pi\u00f9 usata dalla comunione anglicana, dal 1980 \u00e8 possibile utilizzare una sussidio chiamato \"Common Worship\" nel quale \u00e8 stata raccolta un'ampia scelta di altre forme liturgiche tese ad ampliare l'essenzialit\u00e0 nel \"libro delle preghiere comuni\" e con l'intenzione di renderlo pi\u00f9 ecumenico meglio soddisfacendo le varie tendenze presenti nella Chiesa anglicana.\nGiovanni Paolo II ha concesso l'uso del \"libro delle preghiere comuni\" all'interno del cattolicesimo per quelle comunit\u00e0 che hanno abbandonato la comunione anglicana rientrando nella Chiesa cattolica (per esempio per dissenso in merito all'ordinazione sacerdotale delle donne).\nStruttura.\nIl frontespizio dell'ultima edizione emendata (1968) recita cos\u00ec: \nIl libro contiene:\nAnalisi.\nDa un punto di vista formale, il \"libro delle preghiere comuni\" ha l'incontestabile merito di aver prodotto una liturgia sicuramente semplice, ma allo stesso tempo suggestiva, specialmente per l'uso di una lingua di grande livello letterario, dovuta all'arcivescovo Thomas Cranmer, che suona profondamente biblica grazie agli abbondantissimi riferimenti alla Parola di Dio. Inoltre l'intelligente accento sulla \"spiritualit\u00e0 del giusto\", piuttosto che sulla \"polemica teologica\" \u00e8 stata una lungimirante intuizione che alla lunga \u00e8 riuscita a convincere gli anglicani, non solo ad usarlo volentieri ma anche ad affezionarvisi. Qualche studioso ha definito spregiudicatamente il libro un camaleonte, per la sua straordinaria capacit\u00e0 di sembrare protestante e cattolico a seconda dei punti di vista.\nL'influsso protestante inoltre ha portato ad una semplificazione del patrimonio liturgico in gran parte proveniente dal cattolicesimo anglicano medioevale: alla semplicit\u00e0 e all'uniformit\u00e0 venne sacrificata la variet\u00e0.\nA pagarne il fio \u00e8 stato soprattutto il latino, visto da una parte come lingua \"non compresa dal popolo\" (art. XXVI), dall'altra vittima di un forte, generale pregiudizio contro il cattolicesimo romano.\nNegli scorsi decenni viene suscitate una polemica, in gran parte sostenuta degli evangelici della chiesa bassa riguardo all'uso di una lingua non pi\u00f9 adatta ai tempi; tuttavia questa non ha portato all'abolizione del libro ma piuttosto all'uscita di un altro sussidio (\"common worship\") che aiutasse la preghiera, soluzione della quale ha sicuramente beneficiato anche l'ala anglocattolica per le sue celebrazioni. Nonostante la sua ufficialit\u00e0, oggi il \"libro delle preghiere comuni\" \u00e8 praticamente scomparso dall'uso e dai banchi di gran parte delle comunit\u00e0 anglicane di tendenza evangelicale ed il culto viene portato avanti nel modo estemporaneo e informale tipico delle chiese evangeliche libere. Tracce della vecchia liturgia possono essere trovate solo nella confessione di peccato all'inizio del culto e nella celebrazione dei sacramenti.\nRiguardo al canto ed al luogo delle celebrazioni tradizionali, strettamente legati fra di loro, il canto dell\"'Evensong\" (vespro, preghiera della sera) viene eseguito dal coro, che secondo un'intatta tradizione della chiesa primitiva e medioevale, si divide in due semicori seguendo la pratica antifonale, non come nella riforma cattolica in uno spazio del presbiterio, ma come era in origine, in mezzo alla navata, in uno spazio apposito (\"Quire\") dove si svolge questo tipo di celebrazioni. Il livello artistico dei musicisti \u00e8 quasi sempre eccellente.\nVersioni italiane.\nIl \"libro delle preghiere comuni\" ha conosciuto nel corso dei secoli fino a tutt'oggi anche numerose versioni italiane.\nVersione latina.\nIl \"libro delle preghiere comuni\" attraverso la sua storia, \u00e8 stato pure tradotto in latino. Sebbene la cosa possa sembrare curiosa, questa traduzione non \u00e8 stata prodotta per scopi liturgici, ma per permetterne la migliore comprensione a coloro che non parlano inglese e lo vogliono studiare. Si era infatti pensato al clero irlandese che non conosceva l'inglese dato che una versione nel gaelico dell'Irlanda compare solo nel 1608. La versione latina \u00e8 stata pure usata nelle universit\u00e0. La versione del 1549 \u00e8 tradotta in latino nel 1551 e quella elisabettiana nel 1560. \u00c8 poi seguita dalla versione di Thomas Parcell del 1713 e quella di John Carey nel 1821, e finalmente da quella di William Bright e Peter Medd nel 1865."}
{"id": "270784", "revid": "438678", "url": "https://it.wikipedia.org/wiki?curid=270784", "title": "Malattia parodontale", "text": "Con il termine di malattia parodontale si intende un gruppo di patologie infiammatorie che colpiscono il tessuto di sostegno del dente, superficiale e profondo. Nel primo caso si ha il quadro di gengivite; quando invece l'infiammazione si estende oltre la regione gengivale interessando le zone sottostanti che compongono il tessuto di sostegno del dente si avr\u00e0 il quadro della periodontite o parodontite.\nEziologia.\nLa causa di gran lunga pi\u00f9 frequente della malattia parodontale \u00e8 di origine batterica, ed i batteri coinvolti sono quelli normalmente presenti nella placca batterica. Quando per un eccesso di accumulo di questi batteri, e/o per una diminuzione nella difesa dell'organismo si rompe il normale equilibrio che mantiene in salute i tessuti, si ha l'infezione, dapprima limitata alla zona superficiale, e si ha il quadro di gengivite. In mancanza di adeguato trattamento, l'infezione si estende col tempo ai tessuti parodontali, dando il quadro pi\u00f9 complicato della parodontite."}
{"id": "270788", "revid": "1566286", "url": "https://it.wikipedia.org/wiki?curid=270788", "title": "Anna Proclemer", "text": "Biografia.\nEsordisce nel 1941 in \"Nostra Dea\" di Massimo Bontempelli, per la regia di Turi Vasile con il Teatro dell'Universit\u00e0 di Roma, ma l'esordio come protagonista avviene qualche mese pi\u00f9 tardi in \"Minnie la candida\", sempre di Bontempelli, per la regia di Ruggero Jacobbi. Durante la guerra recita con il Teatro delle Arti di Anton Giulio Bragaglia, in seguito con la compagnia dell'IDI, la compagnia Pagnani-Cervi e quella di Ricci. Lavora con Vittorio Gassman e Luigi Squarzina al Teatro d'Arte e, ancora, al Piccolo Teatro di Milano diretta da Giorgio Strehler.\nAl cinema \u00e8 protagonista di 15 film. Successivamente interpreta ruoli da non protagonista, ma nel contempo viene scelta da Alberto Lattuada come doppiatrice di Yvonne Sanson ne \"Il delitto di Giovanni Episcopo\". Dar\u00e0 voce anche ad Anne Bancroft in \"Anna dei miracoli\", interpretandone successivamente il ruolo in una riduzione televisiva andata in onda nel 1968 e pi\u00f9 volte replicata. Prima di queste due esperienze \u00e8 stata protagonista di \"Anna dei miracoli\" in teatro, nella stagione 1960-61, al fianco dell'esordiente Ottavia Piccolo.\nNel 1955 Lucio Ardenzi la coinvolge in una \"tourn\u00e9e\" nell'America del Sud - Brasile, Argentina, Uruguay - organizzata con l'appoggio del Ministero dello spettacolo. Fra i partecipanti attori del calibro di Luigi Vannucchi, Giorgio Albertazzi, Renzo Ricci, Eva Magni, Tino Buazzelli, Glauco Mauri, Davide Montemurri, Franca Nuti e Bianca Toccafondi. A parte il \"Re Lear\" di Shakespeare, che vedeva riuniti nello stesso spettacolo tutti gli attori principali della compagnia, il repertorio era tutto italiano: \"Corruzione al Palazzo di giustizia\" di Ugo Betti, \"Beatrice Cenci\" di Alberto Moravia in prima mondiale, \"Il seduttore\" di Diego Fabbri.\nNel 1956 inaugura un lungo sodalizio artistico e sentimentale con Giorgio Albertazzi. Proprio al suo fianco \u00e8 la prima apparizione televisiva, tre anni dopo, nello sceneggiato televisivo \"L'idiota\", cui fanno seguito molte altre, soprattutto in riduzioni di spettacoli teatrali. Il suo repertorio comprende, fra l'altro, testi di Pirandello, George Bernard Shaw, Lillian Hellman e D'Annunzio.\nNel 2010 le \u00e8 stato assegnato il Premio Gassman alla carriera per il teatro e nel 2011 il Premio Alabarda d'oro. Anna Proclemer conclude la sua settantennale carriera partecipando al film \"Magnifica presenza\" di Ferzan \u00d6zpetek, del 2012. Lo stesso regista l'avrebbe poi scritturata per un'altra parte nel suo film successivo \"Allacciate le cinture\", ma lei ha declinato asserendo di non sentirsela di spostarsi e di affrontare un altro ruolo. \u00c8 morta il 25 aprile 2013, a 89 anni.\nNel 2018, in occasione del quinto anniversario della morte, il giornalista trentino Franco Delli Guanti ha realizzato il documentario \"La tigre di carta. Anna Proclemer tra successi e fragilit\u00e0\".\nVita privata.\nNel 1946 spos\u00f2 lo scrittore Vitaliano Brancati, che per lei scrisse il testo teatrale \"La governante\".\nPoco prima della di lui morte, nel 1954, la coppia si separ\u00f2; dall'unione nacque nel 1947 una figlia, Antonia, divenuta scrittrice e sceneggiatrice.\nDopo la separazione si leg\u00f2 per molti anni all'attore Giorgio Albertazzi.\nAtea dichiarata, in un'intervista del 2003, alla soglia degli 80 anni, Proclemer disse: \u00abquando ho un dolore interiore non so a chi rivolgermi, se non alla memoria delle persone che ho amato\u00bb.\nFilmografia.\nTelevisione.\nInoltre nel 1964 fu interprete, insieme a Giorgio Albertazzi, di una serie di sketch televisivi della rubrica \"Carosello\", pubblicizzando l'Idrolitina della Gazzoni."}
{"id": "270792", "revid": "1543377", "url": "https://it.wikipedia.org/wiki?curid=270792", "title": "Poliovirus", "text": "Il poliovirus (o virus poliomielitico) \u00e8 un sierotipo della specie virale \"Enterovirus C\" (famiglia \"Picornaviridae\") che causa la poliomielite.\nI poliovirus sono composti da un genoma a RNA ed un capside proteico. Il genoma \u00e8 costituito da un singolo filamento di RNA di senso positivo lungo circa 7500 nucleotidi.\nLa particella virale ha un diametro di circa 30 nanometri con simmetria icosaedrica. A causa del genoma corto e della struttura semplice \u2014genoma a RNA, assenza di envelope, simmetria icosaedrica delle proteine del capside\u2014 \u00e8 stato ampiamente riconosciuto come il pi\u00f9 semplice dei virus con importanza patologica.\nIl primo poliovirus \u00e8 stato isolato nel 1909 da Karl Landsteiner e Erwin Popper.\nNel 1981 il genoma di un poliovirus \u00e8 stato pubblicato da due diversi gruppi di ricerca: quello di Vincent Racaniello e David Baltimore del MIT di Boston e quello di Naomi Kitamura e Eckard Wimmer della Stony Brook University. Da allora il poliovirus \u00e8 uno dei virus meglio caratterizzati, ed \u00e8 diventato un utile modello per lo studio della biologia dei virus a RNA.\nCiclo replicativo.\nI poliovirus infettano le cellule umane grazie al legame con un recettore Ig-like, il CD155, (anche noto com \"recettore poliovirus\" )\n presente sulla membrana cellulare.\nL'interazione del poliovirus con il CD155 induce nella particella virale un cambiamento conformazionale irreversibile necessario per permettere l'ingresso del virus nella cellula.\nL'esatto meccanismo con cui i poliovirus entrano nella cellula ospite non \u00e8 noto nei dettagli. In seguito al legame del virus sulla membrana cellulare della cellula ospite, l'ingresso del materiale genetico nella cellula si riteneva avvenisse con uno dei due seguenti meccanismi: attraverso la formazione di un poro nella membrana plasmatica attraverso il quale l'RNA viene \"iniettato\" nel citoplasma della cellula ospite, oppure mediante endocitosi mediata da recettori. Recenti evidenze sperimentali sembrano confermare la seconda ipotesi e suggerire che il poliovirus legato al CD155 entri nella cellula mediante endocitosi. Subito dopo l'internalizzazione del virione avviene il rilascio dell'RNA virale. In ogni caso, a prescindere dal meccanismo con cui avviene, l'ingresso del poliovirus nella cellula \u00e8 un processo poco efficiente: l'infezione, infatti, avviene solo circa l'1% delle volte.\nI poliovirus sono virus a RNA di senso positivo. Per questo l'acido nucleico racchiuso nel capside pu\u00f2 essere immediatamente utilizzato come RNA messaggero ed iniziare la traduzione nella cellula ospite. In seguito all'infezione, infatti, il virus sfrutta le strutture cellulari per la traduzione del proprio corredo genomico, causando l'interruzione della sintesi proteica a livello cellulare in favore della produzione della proteine virali. In confronto agli mRNA della cellula ospite, infatti, l'estremit\u00e0 5' dell'RNA virale \u00e8 estremamente lunga \u2014oltre 700 nucleotidi\u2014 ed altamente strutturata. Questa regione del genoma virale \u00e8 chiamata Internal Ribosome Entry Site (IRES) e dirige la traduzione dell'RNA virale. Mutazioni genetiche in questa regione prevengono la produzione delle proteine virali.\nL'mRNA del poliovirus \u00e8 tradotto come un lungo polipeptide. Questo polipeptide \u00e8 quindi auto-tagliato da proteasi interne in circa 10 proteine virali, tra cui:\nIl meccanismo dell'assemblaggio di nuove particelle virale (es. l'inserimento del genoma nel capside) non \u00e8 completamente noto. In colture di cellule di mammifero i virioni completamente assemblati lasciano la cellula ospite tra le 4 e le 6\u00a0ore dopo l'infezione.\nI virus hanno come bersaglio particolare i motoneuroni delle corna anteriori del midollo spinale con possibilit\u00e0 di portare paralisi. Oltre all'uomo, possono essere suscettibili di infezione anche gli scimpanz\u00e9.\nSi riscontrano tre tipi umani (\"poliovirus hominis\"):\nPer la loro acido-resistenza riescono a rimanere intatti nel tratto gastrico, riuscendo a moltiplicarsi sia a livello della faringe, sia a livello dell'intestino.\nI poliovirus vengono inattivati con formaldeide o cloro libero residuo, raggi ultravioletti, calore ed essiccamento."}
{"id": "270793", "revid": "5296", "url": "https://it.wikipedia.org/wiki?curid=270793", "title": "Virus poliomielitico", "text": ""}
{"id": "270799", "revid": "21880", "url": "https://it.wikipedia.org/wiki?curid=270799", "title": "Tartarughe marine", "text": ""}
{"id": "270802", "revid": "1632387", "url": "https://it.wikipedia.org/wiki?curid=270802", "title": "Diadochi", "text": "I di\u00e0dochi (, \"successori\", dal verbo \u03b4\u03b9\u03b1\u03b4\u03ad\u03c7\u03bf\u03bc\u03b1\u03b9, \"ereditare, essere successore\") furono i generali macedoni che alla morte di Alessandro Magno (323 a.C.) si contesero il controllo del suo impero nelle sei guerre dei diadochi. Al termine dei conflitti era nato attorno al Mediterraneo un sistema politico che dur\u00f2 fino all'arrivo dei Romani.\nI \"diadochi\" propriamente detti, sono i generali di Alessandro, mentre i loro figli e discendenti prendono pi\u00f9 propriamente il nome di \"epigoni\" (, \"discendenti\").\nNel Regno Macedone, il titolo di \"diadoco\" era riservato al principe ereditario e successore presuntivo alla corona.\nStoria.\nAlessandro Magno mor\u00ec il 10 giugno 323 a.C. a Babilonia: sul letto di morte diede il proprio anello con sigillo reale al suo amico Perdicca, riferendogli, secondo la tradizione, che il regno sarebbe dovuto andare al pi\u00f9 forte dei suoi generali. Tuttavia, egli non specific\u00f2 chi dei suoi ritenesse il pi\u00f9 forte. Forse non riusc\u00ec a pronunciarsi per via della fortissima febbre, oppure non era certo. Cos\u00ec tutti i suoi comandanti, veterani della guerra di conquista dell'Oriente, si trovarono a dover decidere chi di loro sarebbe succeduto ad Alessandro.\nPerdicca voleva attendere per vedere se Rossane, la sposa di Alessandro che era incinta e prossima al parto, avrebbe dato alla luce un figlio maschio che potesse succedere ad Alessandro: Perdicca intendeva prendere poi la reggenza per questo bambino e regnare in sua vece, ottenendo a questo scopo il sostegno nella cavalleria dell'esercito macedone, nella quale la nobilt\u00e0 aveva un peso maggiore. Sorse invece il dissenso tra le file della fanteria, in particolare della falange macedone, che, in un'assemblea militare, decise di proclamare re il fratello minorato di Alessandro, salito al trono col nome di Filippo III Arrideo. Poco dopo Rossane diede alla luce un maschio e Perdicca e i principali comandanti, col consenso di Filippo III, convinsero l'esercito ad accettare che anche il bambino fosse proclamato re, col nome di Alessandro IV.\nA nome del figlio di Alessandro, Perdicca diede inizio a una spartizione delle satrapie dell'impero tra i generali, allo scopo di tenerli lontani dalla capitale Babilonia. La cosiddetta spartizione di Babilonia port\u00f2 alla seguente suddivisione dei poteri: Antipatro, che aveva una certa influenza su Perdicca, tenne il titolo di stratega d'Europa col controllo della Macedonia e della Grecia, Tolomeo ebbe l'Egitto, Lisimaco ricevette la Tracia, Eumene di Cardia la Cappadocia e la Licia, mentre Panfilia e Pisidia andarono ad Antigono Monoftalmo; Cratero, inizialmente trascurato, fu nominato rappresentante di entrambi i re, mentre Seleuco divenne il comandante della cavalleria di \"\u00e9lite\" degli Eteri.\nIl reame di Alessandro fu in effetti spartito tra i suoi generali, ma rimase pur sempre un unico impero dal punto di vista formale. Del resto i Diadochi, sebbene consci che il loro accordo non sarebbe stato di lunga durata, dovevano prima sopprimere le rivolte intestine scoppiate a seguito della morte di Alessandro, come la ribellione di soldati greci in Battria e quella di Atene nell'Egeo; la sconfitta di Atene fu inoltre un segnale importante che l'et\u00e0 delle polis era finita e che il futuro sarebbe stato segnato dai regni dei Diadochi e dalle confederazioni delle citt\u00e0-stato greche.\nOstilit\u00e0 fra i diadochi.\nPoco dopo i conflitti laboriosamente soppressi tornarono ad accendersi: Perdicca dovette affrontare una coalizione composta da Antipatro, Cratero, Antigono e Tolomeo, che non intendevano accettarne la supremazia; in particolare \u00e8 possibile che Tolomeo pensasse gi\u00e0 di separare il proprio territorio dall'impero e formare un regno indipendente. Nel 321 a.C. Perdicca mor\u00ec, ucciso da alcuni suoi ufficiali, mentre aveva tentato di entrare in Egitto con l'aiuto di Eumene ed era stato bloccato dalla piena del Nilo; quello stesso anno i Diadochi tennero il congresso di Triparadiso, che affid\u00f2 la reggenza del regno a nome dei due re ad Antipatro; questi cedette la satrapia di Babilonia a Seleuco, uno degli ufficiali responsabili della morte di Perdicca, e incaric\u00f2 Cratero di eliminare Eumene, che per\u00f2 lo sconfisse e uccise.\nMorto Antipatro nel 319 a.C., il regno di Macedonia pass\u00f2 al generale Poliperconte, il quale per\u00f2 dovette fronteggiare le pretese di Cassandro I, figlio di Antipatro. Nel 318 a.C. Poliperconte concesse agli Ateniesi la restaurazione della democrazia, ma l'anno successivo Cassandro occup\u00f2 la citt\u00e0 instaurandovi il governo del tiranno Demetrio del Falero. Nel 316 a.C. Cassandro fece ricostruire Tebe, sanando la ferita della distruzione voluta da Alessandro quasi vent'anni prima. Nello stesso anno, Antigono Monoftalmo elimin\u00f2 Eumene assumendo il controllo dell'Asia Minore, mentre nel 315 a.C. scacci\u00f2 Seleuco da Babilonia e ottenne il dominio su tutta l'Asia.\nNel 312 a.C. Tolomeo sconfisse Demetrio I Poliorcete, figlio di Antigono Monoftalmo, nella battaglia di Gaza e permise a Seleuco, esule in Egitto, di rientrare a Babilonia e ricostituire il suo dominio in Asia. L'anno successivo i Diadochi tentarono di stabilizzare la situazione riconoscendo provvisoriamente le posizioni acquisite da ciascuno negli anni precedenti, in attesa della maggiore et\u00e0 del figlio di Alessandro, il quale avrebbe dovuto salire al trono. Per eliminare un simile pretendente, Cassandro non esit\u00f2 a fare assassinare il ragazzo (311 a.C.).\nNel 309 a.C., sconfitto Poliperconte, Cassandro si assicur\u00f2 il regno di Macedonia e il controllo della Grecia. Tuttavia, nel 307 a.C., Demetrio Poliorcete occup\u00f2 Atene ponendo fine al governo di Demetrio del Falero e restaurando la democrazia.\nNel 306 a.C. Demetrio Poliorcete sconfisse la flotta egiziana a Salamina di Cipro e suo padre Antigono colse l'occasione per proclamarsi re, ponendosi in questo modo al di sopra degli altri Diadochi e mirando alla riunificazione dell'impero sotto di s\u00e9. Gli altri Diadochi replicarono proclamandosi a loro volta re delle regioni sotto il loro controllo: Tolomeo I in Egitto, Seleuco I in Mesopotamia e Persia, Lisimaco in Tracia e Asia Minore, Cassandro in Macedonia.\nNel 301 a.C., Seleuco e Lisimaco inflissero una dura sconfitta nella battaglia di Ipso ad Antigono Monoftalmo, che cadde sul campo, e a Demetrio Poliorcete. I territori dell'impero di Alessandro erano allora cos\u00ec spartiti: Cassandro regnava su Macedonia e Grecia, a Lisimaco andarono Tracia e Asia Minore occidentale, a Seleuco Siria, Babilonia e Asia Minore orientale, a Tolomeo l'Egitto, la Celesiria, la Fenicia e la Palestina. Demetrio si ritir\u00f2 nelle isole costituendo una potentissima flotta con cui prosegu\u00ec la guerra.\nCassandro mor\u00ec nel 298 a.C. lasciando i figli a contendersi il trono di Macedonia. Cominciava a estinguersi la generazione dei Diadochi e subentrava quella dei loro figli, i cosiddetti \"Epigoni\".\nNel 294 a.C. Demetrio Poliorcete occup\u00f2 nuovamente Atene sottraendola al controllo della Macedonia e installandovi una propria guarnigione. Tuttavia, pochi anni dopo, nel 288 a.C., Lisimaco e Pirro, re dell'Epiro, sconfissero Demetrio costringendolo alla fuga dalla Grecia e Atene, sotto la guida di Olimpiodoro si rese nuovamente indipendente. Il regno di Macedonia fu inizialmente spartito fra i due vincitori, poi Lisimaco riusc\u00ec a scacciare Pirro rimanendo unico sovrano.\nLisimaco entr\u00f2 presto in urto con Seleuco I e i due si affrontarono a Corupedio nel 281 a.C. dove Lisimaco fu sconfitto e ucciso, permettendo a Seleuco I di unificare i suoi domini asiatici alla Macedonia.\nLa riunificazione dei due regni dur\u00f2 poco poich\u00e9 nello stesso anno Seleuco I fu assassinato da Tolomeo Cerauno, un esule dell'Egitto tolemaico che si era posto al suo servizio, il quale si install\u00f2 sul trono di Macedonia. La sua usurpazione termin\u00f2 due anni dopo, nel 279 a.C. quando i Celti invasero la Macedonia e la Grecia saccheggiando il santuario di Delfi. Tolomeo Cerauno cadde in battaglia affrontando gli invasori e cos\u00ec il trono di Macedonia fin\u00ec nelle mani di Antigono Gonata, figlio di Demetrio Poliorcete, il quale assicur\u00f2 il regno di Macedonia alla dinastia degli Antigonidi; questi ultimi regnarono fino alla conquista romana.\nEredit\u00e0.\nAlla fine dell'et\u00e0 dei diadochi si erano stabilizzati tre grandi regni ellenistici: la Macedonia sotto i successori di Antigono (gli Antigonidi), l'impero dei Seleucidi in Siria, Mesopotamia e Persia e l'Egitto (sotto i Tolomei).\nQuesti stati, definiti Successori, furono il nucleo dell'Ellenismo, diffondendo la cultura e la civilt\u00e0 greca nel mondo conosciuto e nei territori dell'est.\nOgni stato ebbe il medesimo destino:"}
{"id": "270807", "revid": "1318658", "url": "https://it.wikipedia.org/wiki?curid=270807", "title": "Biogeografia", "text": "La biogeografia studia la distribuzione geografica su diverse scale spaziali e temporali degli organismi viventi, la loro localizzazione e i processi che li influenzano.\nLa biogeografia come scienza geografica.\nLa biogeografia \u00e8 una branca della \"geografia fisica\", nonch\u00e9 campo di studi delle scienze \"naturali\" e \"ambientali\".\nPu\u00f2 analizzare estensione, sovrapposizione degli areali, aree di transizione, gli sviluppi delle associazioni degli organismi viventi, delle comunit\u00e0 biologiche, delle popolazioni e delle specie, prevedendo o definendo la loro distribuzione geografica e gli avvicendamenti nel tempo.\nSi parla di \"zoogeografia\" se lo studio riguarda la distribuzione geografica di animali o di \"fitogeografia\" (o geobotanica) se lo studio riguarda la distribuzione geografica di piante. Tale distinzione originaria si \u00e8 tuttavia evoluta specialmente tenendo presente che animali e vegetali sono legati da stretti rapporti di interdipendenza all'interno di ecosistemi.\nGli organismi viventi, le specie, le popolazioni e le comunit\u00e0 biotiche variano tipicamente seguendo gradienti geografici come \"latitudine\" e \"altitudine\", associati a fattori ambientali come l'isolamento, l'idoneit\u00e0 dell\"'habitat,\" insieme a processi ecologici ed evolutivi che possono influenzare la loro distribuzione spaziale a determinati livelli di scala.\nFenomeni associati alla distribuzione spaziale (latitudine, \"longitudine\", altitudine, profondit\u00e0 \"batimetrica\") possono riferirsi anche a gradienti geografici di biodiversit\u00e0.\nCon dati aggregati all\u2019estensione di mari, coste, foreste, aree agricole, aree urbane e aree industriali si possono realizzare \"indici di biodiversit\u00e0\" per l\u2019analisi degli ecosistemi e l\u2019integrit\u00e0 degli \"habitat\".\nI primi tentativi di definire regioni biogeografiche marine risalgono ai primi decenni del XX secolo.\nConcetti di base.\nClima e ambiente naturale.\nCi sono tre ambienti in cui si sviluppa la vita sul pianeta: terra, acqua e aria, barriere naturali dalle diverse caratteristiche ambientali; Ogni specie animale e vegetale per vivere necessita di particolari condizioni del \"clima\"; Ogni clima determina un particolare ambiente naturale (paesaggio) in cui si sviluppano specificii raggruppamenti di animali e vegetali (biomi), accomunati da esigenze biologiche simili (alcune specie riescono a vivere anche adattandosi tra due ambienti);\nI macroclimi interessano aree di molti milioni di chilometri quadrati, con all'interno diverse zone con differenze climatiche anche notevoli, si parla allora di mesoclimi compresi nel macroclima; All'interno dei mesoclimi ci sono i microclimi che abbracciano aree limitate che possono riguardare una piccola valle, una citt\u00e0, ecc; Il microclima urbano \u00e8 \"artificiale\" perch\u00e9 determinato anche dall'intervento dell'uomo.\nIl paesaggio ha una composizione definita ed un insieme di caratteristiche fisiche, biologiche e visuali. \nIl clima influisce nel modellare e plasmare il paesaggio, cancellato fisicamente ma con testimonianze, nel disfacimento delle rocce, il loro trasporto e la loro deposizione, ma anche con un'azione esercitata dalla vegetazione sul suolo.\nParticolare rilevanza per descrivere genesi, cause ed evoluzione di fenomeni geologici e climatologici, assume la geografia fisica e una sua branca di studio denominata \"geomorfologia,\" che definisce una prima suddivisione delle \"f\"orme del rilievo terrestre\" (siano esse subaeree o \"subacquee\"), come il prodotto delle incessanti azioni combinate delle due grandi categorie di forze geodinamiche, che agiscono nel tempo sulla terra:\nAlle forme del rilievo terrestre si inserisce il concetto geografico di \u201c\"scala del rilievo terrestre\"\u201d; Le forme e la scala del rilievo confluiscono in un'unica classificazione:\n\"Forme del primo ordine:\" I continenti; Gli oceani.\n\"Forme del secondo ordine:\" I continenti si dividono in fasce attive di formazione delle catene montuose e regioni inattive di rocce antiche e stabili o di grandi pianure; Ai bacini oceanici corrispondono le dorsali, gli archi insulari, le fosse e le piane abissali;\nDal primo ordine al secondo ordine aumenta il ruolo dei processi esogeni e si riduce il ruolo dei processi endogeni, altrettanto \u00e8 rilevante dal secondo al terzo ordine;\n\"Forme del terzo ordine:\" Montagne isolate, pianure, depressioni, altipiani, colline, distese ghiacciate, ecc;\nAl terzo ordine si inseriranno \"\u201ci tipi e le unit\u00e0 fisiografiche di paesaggio\"\u201d;\nSi pu\u00f2 integrare un'analisi visuale, attraverso:\nLe caratteristiche di un \"paesaggio ecologico\" di una regione si possono configurare mediante la stima dei parametri di: eterogeneit\u00e0, connettivit\u00e0 e frammentazione partendo da una scala percettiva/esplorativa.\nRisulta importante la distinzione scientifica tra la \"scala dei tempi geologici\" terrestri e il rapporto entro livelli di tempo sufficientemente lunghi che vanno oltre le ciclicit\u00e0 a breve periodo che caratterizzano la variabilit\u00e0 meteorologica, come il ciclo giornaliero (24 ore), quello stagionale (1 anno), quello delle teleconnessioni atmosfera-oceano (3-7 anni), o il ciclo delle macchie solari (circa 11 anni) e quindi oltre il \"clima\" (base 30 anni) si aggiungono, i \"cicli di milankovic\"; Le glaciazioni hanno avuto notevole influenza sulla fauna e la flora, con grandi migrazioni, adattamenti a nuovi ambienti o estinzioni.\nDistribuzione geografica delle formazioni vegetali e animali.\nI principali \"fattori ambientali\" che determinano la distribuzione geografica delle formazioni vegetali sono: La presenza della luce, il calore con i cicli delle temperature, la presenza di acqua con il \"ciclo idrologico\", fattori climatici, il rapporto fra la vegetazione con il tipo di suolo e strategie di adattamento. I principali fattori che determinano la distribuzione geografica delle associazioni e delle specie animali sono: Le condizioni di vita con la disponibilit\u00e0 di cibo e la riproduzione, il movimento con periodi di attivit\u00e0 e riposo, ritmi biologici con tipicit\u00e0 termoregolatrici e metaboliche, la distribuzione della copertura vegetale con i suoi principali fattori e strategie di adattamento.\nLe varie specie di animali e vegetali presenti in ogni singolo luogo (grande o piccolo che sia) non vivono in maniera indipendente, ma hanno fra loro relazioni di diversi tipi (commensalismo, mutualismo, simbiosi, predazione, parassitismo, ecc.) esse formano una \"comunit\u00e0 biologica\"\" denominata biocenosi. Gli organismi di tale comunit\u00e0 convivono e interagiscono in un determinato \"ambito fisico\" (aria, acqua, rocce-suolo) detto biotopo; Il biotopo e la biocenosi a esso associata formano un ecosistema le cui componenti, viventi e non viventi, organico e inorganico (parte solida del suolo), si influenzano e si modellano reciprocamente; L'ecosistema \u00e8 un'entit\u00e0 distinta, generalmente con limiti fisici definiti, ma non in completo isolamento (eccetto che in condizioni artificiali).\nAmbienti relativamente omogenei, nei quali a una determinata formazione vegetale (caratterizzata da alcune specie dominanti) si accompagna una data associazione animale (pi\u00f9 o meno tipica) vengono denominati \"biomi\" ; Sebbene il bioma comprenda piante e animali, nei biomi terrestri, le piante verdi dominano in quanto possiedono un enorme \"biomassa\". L'areale risulta elemento di indagine biogeografica, inteso come la porzione di spazio geografico, in cui un organismo \u00e8 presente e dove interagisce nel tempo (transizione biologica) con l'ecosistema;\nCol tempo l'evoluzione, la speciazione, l'estinzione e la dispersione hanno distribuito molte specie su tutta la Terra, generando diversi quadri distributivi dei vari organismi: Una specie \"endemica\" si trova in una certa regione geografica o localit\u00e0 specifica e alcune specie endemiche sono relitti di specie che altrove si sono ritirate, rimaste confinate, estinte; Al contrario di quelle endemiche, sono le specie \"cosmopolite\" che sono distribuite su amplissimi spazi della superficie terrestre; La \"disgiunzione\" infine \u00e8 un modello di distribuzione in cui una o pi\u00f9 specie si trovano separate, in regioni geografiche lontane tra loro.\nRisulta determinante la presenza di barriere fisiche e \"bioclimatiche\":\nLa diversit\u00e0 biologica poi \u00e8 un attributo di ogni sistema vivente, a qualsiasi livello di organizzazione, ma a diversi livelli di complessit\u00e0, dalle molecole agli ecosistemi, ed \u00e8 difficile darne una determinazione unica, conseguentemente la diversit\u00e0 biologica in campo biogeografico pu\u00f2 essere studiata a vari livelli:\nFattori geomorfologici contribuiscono a differenziare gli habitat degli ecosistemi e nel tempo le modifiche possono essere cos\u00ec marcate da modificare il limite geografico della potenziale distribuzione delle comunit\u00e0 biotiche. Disturbi causati da calamit\u00e0 possono distruggere, danneggiare o modificare gli ecosistemi e gli habitat.\nBiogeografia e classificazione dei viventi.\nDal punto di vista evolutivo il concetto biologico di \"specie\" (dal latino \"species,\" forma, aspetto) \u00e8 un gruppo di organismi interfecondi che pu\u00f2 subire nel tempo modificazioni; Gruppi di individui si possono trovare in situazioni di isolamento riproduttivo rispetto alla popolazione originaria e modificarsi nel tempo al punto da non potersi pi\u00f9 incrociare o produrre prole fertile con gli organismi delle specie di partenza; Si formano cos\u00ec nuove specie questo processo detto \"speciazione\", \u00e8 alla base della diversit\u00e0 esistente tra i \"viventi\".\nI biologi raggruppano, sistemano e categorizzano le varie entit\u00e0, al cui fondamento si trovano le specie di organismi viventi e fossili, con modalit\u00e0 di \"classificazione scientifica.\"\nNel \"XVIII sec.\" \u00e8 stato introdotto dal naturalista svedese \"Linneo\" il sistema binomio di nomenclatura; A ciascuna specie animale o vegetale viene assegnato un nome costituito da due parole latine, o latinizzate, la prima relativa al \"Genere\" e la seconda relativa alla \"Specie\";\nA partire dal XIX sec. con l'adozione della teoria evoluzionistica, la \"sistematica\" definisce le categorie gerarchiche delle specie, secondo regole tassonomiche, basate su un maggior numero di elementi comuni.\nBiogeografia, tassonomia e paleontologia.\nIn biologia, la suddivisione degli organismi viventi risponde all'esigenza di stabilire raggruppamenti che evidenzino le relazioni storiche tra le specie; Gli schemi di classificazione degli organismi vegetali e di quelli animali, corrispondono a ipotesi sulla storia evolutiva; I \"tassonomisti\" per riunire gli organismi in un dato gruppo si basano su testimonianze fossili, ma anche sugli studi filogenetici, embriologici e biochimici.\nGli organismi, inoltre, vengono suddivisi in gruppi sulla base di affinit\u00e0 strutturali in \"omologie\" e \"analogie\", che non sempre sono in accordo con le somiglianze esteriori; Sono \"omologhe\" se hanno la stessa origine embrionale, pur adempiendo a funzioni diverse, p. es.: Le ossa dell'arto di una balena o di un uccello, hanno origine embrionale comune ma non necessariamente funzione comune; Sono \"analoghe\" le strutture che hanno funzione comune, ma origine embrionale diversa, p. es.: Le ali di un insetto e di un uccello.\nLa \"paleontologia\" ha stretti rapporti storici sia con le scienze biologiche, sia con quelle geologiche; Come disciplina naturalistica dal \"XIX sec.\" si affianca alla biogeografia come scienza che studia i resti \"fossili\" di animali e vegetali del passato, le tracce della loro esistenza, con distinzioni e correlazioni geografiche; Fondamentale \u00e8 l'apporto paleontologico allo sviluppo delle teorie sull'evoluzione degli esseri viventi e nel campo delle scienze geologiche con la \"stratigrafia\", per lo studio delle successioni di rocce e fossili nel tempo geologico e nel tentativo di determinare la datazione delle rocce, una pietra miliare nella storia della paleontologia; Indicazioni preziose che si sviluppano e si perfezionano con la \"paleogeografia\" e la \"paleoclimatologia\", per la ricostruzione dell'evoluzione della terra e l'evoluzione del clima.\nCondizione indispensabile perch\u00e9 un organismo, o parte di esso possa subire il processo di \"fossilizzazione\" \u00e8 l'isolamento, quanto pi\u00f9 rapido possibile dagli agenti distruttori; Un ambiente favorevole per la fossilizzazione p.es. \u00e8 il fondo marino, perci\u00f2 le rocce sedimentarie di origine marina sono ricche di fossili.\nDurante il XIX secolo i fossili sono stati studiati inizialmente allo scopo di classificarli, in accordo alla pratica di classificazione scientifica Linneiana, e in seguito il loro impiego venne esteso dai geologi e affinato con la \"biostratigrafia\"; Nella metodologia di studio cronologico di \"biozone\" (o zone bistratigrafiche), le unit\u00e0 cronostratigrafiche sono il materiale geologico, le unit\u00e0 geocronologiche sono i periodi di tempo geologico.\nA partire dall'era geologica del \"paleozoico\" \"della vita antica\" (conosciuta anche come \u201cprimaria\u201d prima che si scoprissero terreni ancora pi\u00f9 antichi), i fossili rinvenuti sono pi\u00f9 frequenti, maggiormente interpretabili e dunque hanno consentito ai paleontologi di ricostruire tappe fondamentali della \"\"storia delle forme viventi\"\"; Non mancano, tuttavia punti oscuri sulla comparsa o la scomparsa di gruppi vegetali e animali; Molti di questi punti forse, non potranno mai essere chiariti, se non verranno alla luce le prove fossili fondamentali e che non presentino incerta posizione \"sistematica\".\nBiogeografia e livelli di organizzazione degli esseri viventi.\nLa biogeografia si avvale del contributo di molte altre discipline scientifiche, tra cui l'ecologia; Questa disciplina inizialmente confinata nell'ambito della biologia, ha assunto una propria autonomia scientifica acquisendo proprie basi teoriche solo a partire dal \"XX sec.;\"\nA seconda dell'interesse prevalente di studio, a partire dalla \"biosfera\" si possono distinguere diversi livelli di organizzazione degli esseri viventi:\nA seconda della distribuzione di piante e animali in ambito biogeografico si possono distinguere diversi campi di studio:\nL'ecologia divenuta scienza trasversale, occupandosi di risorse naturali e del rapporto tra uomo e ambiente pu\u00f2 comprendere:\nStoria.\nXVIII secolo.\nDurante il XVIII secolo, la maggior parte delle conoscenze erano limitate da fattori religiosi.\nCon il perfezionamento del \"sestante\" e inoltre, grazie al contributo del \"cronometro marino\" dell'inventore e orologiaio inglese \"John Harrison\" (Foulby,1693 - Londra, 1776) che permise di calcolare con precisione la longitudine, vi fu un decisivo apporto allo sviluppo della navigazione, alle esplorazioni e alla geografia dell'epoca; Nel 1701 \"Edmund Halley\" in una mappa da lui disegnata descrisse con linee i punti di uguale declinazione magnetica (Cristoforo Colombo la dovette gi\u00e0 affrontare a suo tempo) sull'oceano atlantico; Nel 1730 Nicolaas Kruik inizia l'uso su vasta scala della linea isobata, Halley e Kruik (Cruquius) usano iso-linee per descrivere due modelli molto diversi (uno \u00e8 un fenomeno fisico, l'altro \u00e8 un modello orografico), tuttavia, entrambi hanno contribuito a legittimare l'uso delle iso-linee per collocare a livello spaziale e in forma sinottica due tematismi, che determinano il passaggio da una rappresentazione geografica di base ad una \"tematica\".; L\"isogonia\" risulta inoltre propriet\u00e0 matematica di alcune proiezioni cartografiche in uso per la navigazione vds. Mercatore); Nel 1795 \"Alexander Dalrymple\" (New Hailes 1737 - 1808), geografo, cartografo ed esploratore, fu il primo \"idrografo\" nominato della Marina del Regno Unito.\nSi entra nella fase della cartografia scientifica terrestre a base \"geodetica\" con la \"triangolazione\" dei luoghi rappresentati in piano, in grado di contenere le alterazioni lineari, areali e angolari; Nuove metodiche che integravano anche i riferimenti altimetrici furono applicate dal cartografo modenese, scienziato italiano \"Domenico Vandelli\" (1751); Si ricordano inoltre i contributi dei geografo francese \"Jean Luis Dupain Triel\" (1791) per lo studio delle isoipse e il topografo austriaco \"Johann Georg Lehmann\" (1799) per lo studio e la rappresentazione del rilievo;\nA partire dal secolo XVIII viene nominato \"naturalista\" la persona responsabile per la raccolta di campioni di \"storia naturale\", sia nel contesto di una spedizione scientifica, sia effettuata per proprio conto, mentre si passa dagli \"erbari\" agli \"orti botanici\" e all'individuazione di animali sconosciuti, insieme a nuovi metodi di studio e classificazione.\n\"Antoni van Leeuwenhoek\", (Delf 1632-1723) naturalista e ottico olandese, occupandosi delle forme \"inferiori\" di vita animale, grazie al microscopio rileva l'esistenza di batteri, protozoi e alghe unicellulari, effettuando accurate osservazioni in campo biologico, pioniere della \"biogeografia microbica\".\nOriginariamente il medico e naturalista svedese Carl Von Linn\u00e8, \"Linneo Carlo\" latinizzato Linneaus (R\u00e5shult, 1707\u00a0\u2013 Uppsala, 1778) divise il mondo dei viventi secondo il criterio della mobilit\u00e0, nei Regni (biologia): \"Animalia\" e \"Plantae\"; Introdusse il genere \"Homo\" e sottoline\u00f2 le somiglianze morfologiche esistenti tra l'uomo e le scimmie antropomorfe; Grazie alla classificazione linneiana inizi\u00f2 a essere possibile classificare sistematicamente gli organismi provenienti da nuovi territori; Per soddisfare i propri interessi di naturalista comp\u00ec un lungo viaggio in Lapponia e in altre regioni europee; Fu tra i fondatori dell\"'Accademia reale svedese delle scienze\", si occup\u00f2 anche di giardini botanici e parchi zoologici.\nl'Accademia delle scienze di Parigi nel 1735 invia due spedizioni scientifiche a due diverse latitudini, una in Per\u00f9/Equador l'altra in Lapponia; Lo scopo era effettuare l'esatta misurazione dell'arco di meridiano in prossimit\u00e0 dell'equatore e del polo, con la determinazione (schiacciamento ai poli) della forma elissoidale della Terra; Hanno contribuito oltre a una delegazione di scienziati e geografi spagnoli anche il botanico francese \"Joseph de Jussieu\".\n\"Buffon, Georges-Luis Leclerc conte di\", naturalista e filosofo francese (Montbard-Borgogna 1707 - Parigi 1788); Fu membro dellAccademia francese delle scienze\" e responsabile dellOrto botanico di Parigi\", il futuro \"Museo di Storia naturale di Francia\"; Per il suo stile letterario accurato e vivace fu uno degli autori scientifici che conobbero maggiore diffusione nell'ambiente culturale francese dell'Illuminismo; Consacratosi alle scienze con la celebre \"Histoire naturelle\" (1749 - 88): G. Leopardi lo defin\u00ec \"unico fra i moderni per il modo elegante di trattare le scienze esatte\"; Diede origine a concetti di biologia moderna, pur non sempre concorde con l'Opera di Linneo; Viene considerato un precursore delle teorie evoluzionistiche, propose il concetto di selezione naturale e annot\u00f2 osservazioni e principi biogeografici.\nNel 1760 il geologo italiano \"Giovanni Arduino\", pioniere della stratigrafia, utilizz\u00f2 per la prima volta il termine \"terziario\", dividendo il tempo geologico in tre ordini: Primario, Secondario e Terziario; Il Quaternario fu aggiunto in seguito partendo da quel primo schema; Nel 1828 il geologo Charles Lyell cre\u00f2 un pi\u00f9 dettagliato sistema di classificazione.\nIl botanico olandese \"Jan Ingenhusz (Breda,1730 - Calne, 1799)\" e lo svizzero \"Jean Senebier, (Ginevra 1742 - 1809)\" scoprono la funzione clorofilliana.\nIl chimico francese \"Antoine-Laurent Lavoisier\" (Parigi, 1743 - 1794) getta le prime solide basi sistematiche alla conoscenze sparse che caratterizzano la chimica nella seconda met\u00e0 del XVIII sec.; Giunge a risultati di fondamentale importanza scientifica tra cui l'interpretazione del ruolo svolto dall'ossigeno nella reazione di combustione e nella respirazione.\n\"Humboldt, Alexander von\", naturalista, geografo, botanico, esploratore tedesco (Berlino 1769 - 1859) \u00e8 considerato il fondatore della fitogeografia, lasciando tuttavia notevoli impronte in ogni branca delle scienze naturali; Si ricordano inoltre i contributi del naturalista, botanico ed esploratore francese \"Bonpland, Aim\u00e9 Jacques Alexandre\" (La Rochelle, 1773 - Restauraci\u00f2n 1858) e del geografo e naturalista tedesco \"Forster Johann Reinold\" (Dirschau, 1729\u00a0\u2013 Halle an der Saale, 1798) e del figlio naturalista e letterato tedesco \"Forster Georg Adam\" (Nassenhuben, Danzica 1754 - Parigi 1794).\nSul finire del secolo rimangono spazi da esplorare per i quali mancano conoscenze geografiche e precise rilevazioni scientifiche, tra queste le calotte polari e l'alta montagna con i ghiacciai delle Alpi; \"Horace Benedict de Saussure\" (Conches 1740 - Ginevra 1799) naturalista e fisico svizzero diede un iniziale contributo alla \"glaciologia,\" pioniere dell'alpinismo scientifico, con il suo bagaglio di strumenti, tra i quali, l'igrometro a capello, il barometro e il cannocchiale, che presto diventer\u00e0 binocolo; A Milankovitch toccher\u00e0 scoprire l'origine astronomica delle glaciazioni.\nXIX secolo.\nInizia la cosiddetta geografia moderna, per merito (soprattutto) dei tedeschi A. von Humboldt (che ne fond\u00f2 l'indirizzo naturalistico) e \"Carl Ritter\" (che ne fond\u00f2 l'indirizzo antropico-storico): con il passare del tempo questi due indirizzi si fusero poi in uno solo. Presto divenne una disciplina universitaria, a cominciare da Parigi e Berlino; Anche se i geografi sono storicamente conosciuti come persone che disegnano le \"carte geografiche\", la carta \u00e8 in realt\u00e0 il campo di studio della \"cartografia\", un sottoinsieme della geografia.\nLa Biogeografia come scienza si sviluppa con gli esploratori europei, insieme ai progressi scientifici, accompagnate dalle invenzioni tecnologiche e per merito di \"proiezioni cartografiche\" pi\u00f9 efficaci.\nRisale al 1817 la prima edizione del pionieristico e influente \"Atlante Stieler\" (in tedesco: \"Stielers Handatlas\") e al 1845 l' Atlante Fisico (in tedesco: \"Physikalischer Atlas)\" del geografo tedesco \"Heinrich Berghaus\" contenente numerose mappe tematiche, comprendente anche temi di geografia fisica e biologia, insieme a una serie di altre informazioni scientifiche risalenti allo stesso A. von Humboldt, tra i primi a contribuire alla scienza della biogeografia osservando differenze nel clima e nella vegetazione, introdusse l\"'isoterma\" e valut\u00f2 modelli di vita all'interno di fasce climatiche, descrivendone le caratteristiche nella sua opera \"Kosmos\".\n\"Georges Cuvier\" (Montb\u00e9llard 1769 - Parigi 1832) biologo e naturalista francese porta all'emergere della \"paleontologia\", in associazione con l\"'anatomia comparata\", come disciplina scientifica.\nNel 1809 \"J.B. Lamark\", naturalista francese (Basentin, Somme 1744 - Parigi 1829) espresse la \"teoria dell'evoluzione biologica degli esseri viventi\" formulata nella \"Philosophie Zoologique\" secondo la quale le specie attuali sarebbero derivate da altre primordiali, per successivi fenomeni di adattamento all'ambiente; In pratica i mutamenti dell'ambiente alterano i bisogni vitali, inducono a stimoli interni, producendo differenti forme di comportamento, differenziamento strutturale e la trasformazione di organi (basandosi anche su studi di anatomia comparata), con l'ereditariet\u00e0 dei caratteri acquisita nella interazione individuo-ambiente; Fu membro dell'Accademia francese delle scienze.\nIn campo fisico ottico l'italiano \"Ignazio Porro (Pinerolo 1801 - Milano 1875)\" inventa un sistema di prismi che consentiranno la costruzione di binocoli portali; Il tedesco \"Joseph von Fraunhofe\"r perfeziona il microscopio, consentendo lo sviluppo della \"teoria cellulare\" in biologia, in particolare nello studio di piante, animali e ambiente, con gli scambi tra le cellule e l'energia utilizzata.\nIl chimico tedesco \"Justus von Liebig\" (Darmstad 1803 - Monaco 1873) Sostiene la teoria secondo cui le piante si nutrono di \"anidride carbonica\" tratta dall'aria, di sostanze minerali prelevate dal suolo e acqua.\nSir \"Charles Lyell\", di origine scozzese, geologo britannico, (Kinnordy 1797 - Londra 1875) fu presidente della \"Geological Society\", comp\u00ec numerosi viaggi di esplorazione geologica, compiendo inoltre ricerche approfondite su fossili e sedimenti; Propose una suddivisione dell\"era\" \"Cenozoica\" che diverr\u00e0 a livello internazionale (cenozoico \u201c\"della vita recente\"\u201d nota come \"era dei mammiferi\" detta anche \"terziaria\"), nella scala dei tempi iniziata 65 milioni di anni fa, durata circa 63 milioni di anni e suddivisa in 5 periodi: Paleocene (il pi\u00f9 antico), Eocene, Oligocene; Miocene e Pliocene (il pi\u00f9 recente) e integrando fra loro:\nNel 1830 pubblic\u00f2 \"Principles of geology\", in cui formulava la teoria metamorfica della crosta terrestre dovuta al lento raffreddamento del globo, in seguito alle trasformazioni provocate da aumenti di pressione e temperatura, fu quindi contrario alla teoria del catastrofismo, sostenendo la teoria dell'attualismo enunciata anche dal geologo \"James Hutton\", l\u2019idea cio\u00e8 che i processi geologici osservabili nel presente sono gli stessi che hanno operato nel passato, fin dall\u2019inizio della storia della terra, stessi cicli e forze che aiutano a capire come il modellamento del pianeta sia cambiato durante la sua evoluzione; Influenz\u00f2 la comunit\u00e0 scientifica in particolare il naturalista britannico \"Charles Darwin\" (Screwsbury 1809 - Londra 1882); Lyell accett\u00f2 la teoria di Darwin sull'origine della specie e nell'opera \"Antiquity of man\" (1863) estese all'uomo i principi evoluzionistici.\nImpostazioni di classificazioni botaniche su base geografica furono condotte anche da Sir \"Joseph Dalton Hooker\" (Haleswort 1817 - Sunningdale 1911) botanico inglese, nella comprensione della emergente teoria evoluzionistica.\n\"Alphonse de Candolle\" (1806\u20131893) botanico svizzero, riprese l'opera \"Prodromus systematis naturalis\" iniziata dal padre \"Augustin\", introducendo nuovi metodi di indagine e analisi fitogeografica, meglio conosciuti nella sua opera \"Geographye botanique raison\u00e8e,\" opera fondamentale nello studio della fitogeografia.\nEsaminando la distribuzione di un gran numero di specie di uccelli, verificando che specie diverse vivevano o provenivano spesso dalle stesse aree geografiche, suggerirono a \"Philip Lutley Sclater\" (1829\u20131913) ornitologo britannico, che potevano esserci regioni faunistiche su larga scala; Suddivise queste regioni in sei principali aree zoogeografiche che Wallace in seguito generalizz\u00f2 ad altri gruppi di animali.\nIl dibattito tra concetti di sopravvivenza ed estinzione, per selezione naturale (Darwin) e rapporto con l'ambiente (Lamark), stimol\u00f2 ulteriori sviluppi nello studio della evoluzione soprattutto in Germania con il naturalista e studioso di embriologia \"Ernst Heachel\", aggiungendosi cos\u00ec allo studio dei reperti fossili; Nel 1866 nella sua opera \"Generelle Morphologie der Organismen\" (\"Morfologia generale degli organismi\") introduce per la prima volta il termine \"Ecologia.\"\nCon i risultati scientifici ottenuti dalla \"Spedizione Challenger\", che andranno ad integrare il patrimonio naturalistico dell'epoca, si gettarono le basi dell'o\"ceanografia\".\nOccupandosi di studi di Biologia Marina \"Karl Mobius\" (Eilemburg 1825 - Berlino 1908) zoologo tedesco, stabil\u00ec il concetto di \"biocenosi,\" che in seguito sar\u00e0 associato alla \"zonazione,\" l'individuazione graduata nello spazio e nel tempo, su larga scala (con approccio biogeografico) o su scala minore (con approccio ecologico), di specifici popolamenti (comunit\u00e0 biotiche).\nNel 1876 \"Alfred Russel Wallace\" di origine gallese (Llanbadoc 1823 - Broadstone 1913) naturalista, esploratore britannico, delinea in una mappa, in base ai dati raccolti prevalentemente su mammiferi, la distribuzione degli animali in sei diverse regioni zoogeografiche corrispondenti all'incirca ai continenti; Le regioni coprono delle vaste zone della superficie terrestre, separate da grandi ostacoli alla migrazione (come oceani, grandi deserti e alte catene montuose), contenenti insiemi di specie diverse di animali e vegetazione che si sono evolute in un relativo isolamento, per lunghi periodi, in una cornice cronologica di eventi e variazioni; Nasce la biogeografia come teoria scientifica, formatasi in un contesto tipicamente multidisciplinare.\nDarwin insieme a Wallace fornirono all'epoca solide basi alla disciplina nascente attraverso il confronto e l'analisi dei dati raccolti sulla distribuzione geografica degli animali e della vegetazione, per sostenere la teoria evoluzionistica, considerando inoltre sia aspetti su variazioni climatiche che eventi geologici; Ci\u00f2 avrebbe spiegato la presenza di specie simili e rappresentative in entrambi gli emisferi, ma anche la presenza di specie molto diverse in aree geografiche con caratteristiche simili, dovuto alle diverse barriere fisiche geografiche, alle diverse tipologie di mobilit\u00e0 di piante e animali e all'evoluzione nel tempo delle specie stesse; Sia Darwin che Wallace hanno prestato molta attenzione alle isole oceaniche con la descrizione di esempi di evoluzione, avvenute attraverso il processo della speciazione; Questo interesse particolare per le isole fu ulteriormente ampliato ed approfondito nel campo di studi della \"biogeografia insulare\"; La discontinuit\u00e0 tra le regioni orientali indo pacifica e quella australiana \u00e8 nota come \"linea di Wallace\".\nMentre gli stati europei si dotavano di Istituti Geografici Nazionali (in qualche caso anche extraeuropei come la Russia e gli Stati uniti d\u2019America), continuando i rilevamenti sui propri territori e i possedimenti coloniali, le rappresentazioni cartografiche ufficiali risultavano su scale mal confrontabili tra loro (Francia e Olanda 1:80.000 con sistema metrico decimale; Gran Bretagna 1:63.360 cio\u00e8 pollice/miglio; Impero Austroungarico 1:75.000 con sistema metrico decimale; Russia 1:126.000 con misura delle distanze in \"verste\" al posto di km; In Italia 1:25.000 poi 1:100.000 terminata nel 1902), nel contesto la \"cartografia tematica\" ebbe una diffusione costante grazie anche al concorso di alcuni fattori predisponenti:\nNel 1879 si istituisce l\"'USGS\"; Proseguono gli studi su litogenesi, orogenesi, epirogenesi con il geologo statunitense \"Grove Karl Gilbert\", sulla struttura della crosta continentale e quella oceanica, e la tettogenesi (come traslazione e deformazione orizzontale rispetto alla orogenesi intesa come sollevamento verticale), non ancora ben definite; Tentando di trovare una spiegazione il pi\u00f9 possibile unitaria si formarono numerose teorie generali, diverse e talvolta addirittura tra loro contrastanti, che richiederanno ulteriori studi successivi;\nXX Secolo.\nL'ecologia costitu\u00ec un avvento; Destinata a collocare gli esseri viventi nel loro habitat e a comprenderli attraverso relazioni che li legavano gli uni agli altri; Questa scienza agli esordi fu in primo luogo un shock culturale, con la constatazione che gli esseri viventi si trovavano connessi entro un sistema complesso nel quale ciascun elemento influenzava tutti gli altri all'interno di uno spazio finito: \"Il sistema Terra\" e a un indice planetario ecologicamente connesso, dove lo spazio vicino a sua volta \u00e8 connesso a uno spazio pi\u00f9 lontano e cos\u00ec via fino a fare il giro del pianeta; Spostando cos\u00ec l'attenzione su ci\u00f2 che formava e valorizzava il \"vivente\" ed economizzando il suo \"lavoro\"; Cos\u00ec facendo si fissarono oltre ai principi della biologia come lo scambio a doppio senso tra gli organismi e il loro ambiente, anche principi economici come il \"non indebitamento\", \"la localizzazione degli scambi\", con principi fisici tra \"energie endogene\" e \"energie esogene\" come risposta ambientale.\nVengono fondate nel 1913 la \"British Ecological Society\" e nel 1915 l\"'Ecological Society of America.\"\nAndando a riscoprire le leggi enunciate dal monaco e biologo boemo \"Gregor Mendel\", Il biologo e botanico olandese \"Hugo de Vries\" con la \"teoria delle mutazioni\" fornisce fondamento genetico all'evoluzionismo darwiniano.\n\"Tor Bergeron\" (1891\u20131977) meteorologo svedese, realizza una classificazione basata sul movimento delle grandi masse d'aria legata principalmente alle latitudini e alle propriet\u00e0 termiche delle regioni d'origine \"(Richtlinien einer dynamischen Klimatologie, in Meteorologische Zeitschrift, 1930);\" Questo schema ha portato ad una \"Classificazione spaziale sinottica\" (tipica: Clima polare, Temperato, Tropicale, Equatoriale e comprendente secca polare, secca moderata, secca tropicale, umida polare, umida moderata e umida tropicale).\n\"Wladimir Peter K\u00f6ppen\" (San Pietroburgo 1846\u00a0\u2013 Graz,1940) climatologo e meteorologo Russo-Tedesco, insieme a \"Rudolf Geiger\" (Erlangen 1894\u00a0\u2013 Monaco di Baviera1981) climatologo e meteorologo tedesco, nel 1936 misero a punto la classificazione, originariamente pensata per cogliere la variabilit\u00e0 della copertura vegetale del mondo con altri fattori di tipo geografico (bioma), attraverso le medie annue di temperature, precipitazioni e non precipitazioni (siccit\u00e0); Il concetto che sta alla base di questa classificazione \u00e8 che il clima di una certa regione \u00e8 ben definito e rappresentato dalle piante in essa presenti e si basa sulla rilevazione di dati medi mensili, annuali e stagionali in una determinata Regione, purtroppo hanno la limitazione di creare aree dai confini abbastanza netti, in quanto da un clima all'altro si passa in modo graduale.\nNel 1939 il biogeografo tedesco \"Carl Troll\" defin\u00ec il termine \"ecologia del paesaggio\", presidente dell'Unione geografica internazionale (1960-64) e della Commissione di geoecologia delle grandi altitudini, condusse studi di alta montagna.\nIl paleontologo statunitense \"G. G. Simpson\", nello studio e nell'identificazione delle relazioni tra esseri viventi e fossili, ha provveduto a definire una distinzione tra la storica \"tassonomia\" e la pi\u00f9 recente \"sistematica\", distinguendo in base ai rapporti tassonomici adottati, tra \"sistematica filogenetica\" e \"sistematica evolutiva\", come contributo a nuovi metodi di classificazione.\nGli studi volti alla classificazione, le ricerche di anatomia comparata, di biogeografia, di fisiologia o l'analisi delle relazioni ecologiche ed evolutive tra i diversi organismi non sarebbero stati possibili, senza il materiale proveniente dalle diverse regioni del mondo e raccolto durante le spedizioni scientifiche.\nCampi di sviluppo biogeografico.\nBiogeografia Ecologica.\nLa biogeografia ecologica esamina le relazioni tra gli organismi e il loro ambiente, la distribuzione delle formazioni vegetali e animali a scala locale o regionale, a diversi livelli di organizzazione degli esseri viventi: Popolazione; Comunit\u00e0 biotica (biocenosi); Ecosistema; Habitat; Nicchia ecologica, esaminando ai vari livelli come sono influenzate nel tempo dai processi ecologici (fisici, chimici, biologici) e come interagiscono tra loro.\nBiogeografia insulare.\nGli effetti biogeografici sono maggiormente apprezzabili nelle isole; La \"Biogeografia Insulare\" \u00e8 un campo d'indagine della biogeografia che esamina i fattori che condizionano la ricchezza di specie animali e vegetali entro comunit\u00e0 naturali geograficamente isolate;\nBiogeografia Storica.\nLa biogeografia storica esamina la distribuzione spaziale delle forme vegetali e animali, studiando come si sono modificati gli organismi, le specie, attraverso i \"processi\" \"evolutivi, la speciazione, l'estinzione\" e \"la dispersione\" a scala continentale o globale, in periodi di tempo lunghi, considerando tempi geologici e raggruppamenti tassonomici;\nil tipo di distribuzione delle specie nelle diverse aree geografiche pu\u00f2 essere descritto anche attraverso una combinazione tra processi ed eventi storici, come ad esempio la speciazione, l'estinzione, con la deriva dei continenti e le glaciazioni.\nPaleobiogeografia.\nLa paleobiogeografia \u00e8 il campo di studio che si occupa della distribuzione geografica degli antichi esseri viventi e delle cause che ne stanno alla base; Gi\u00e0 nel XIX si era osservato come la diffusione di piante e animali fosse in qualche modo incompatibile con un'idea di geografia statica e immutabile; Si afferma come disciplina all'inizio del XX secolo, principalmente ad opera dello scienziato tedesco \"Alfred Wegener\" (Berlino 1880 - Groenlandia 1930) geofisico, meteorologo, esploratore, con lo scopo di ricostruire la dinamica delle posizioni dei continenti nel tempo geologico di evoluzione della Terra, anche attraverso prove fossili con la loro distribuzione geografica, tale teoria \u00e8 conosciuta come \"deriva dei continenti\"; Fu uno dei primi esempi di esame paleontologico effettuato su strati di roccia sedimentaria, contenente resti fossili di piante e animali che vennero confrontati con variazioni paleoclimatiche (tracce di glaciazioni e grandi giacimenti di carbon fossile di antiche foreste di tipo equatoriale a diverse latitudini) con eventi paleogeografici (somiglianza nel profilo delle coste Sud America orientale e Africa occidentale con aree di adattamento geologico attraverso i continenti); Ricostruzione effettuata partendo dal Paleozoico superiore, dove il lungo oceano che separava il \"supercontinente\" meridionale \"Gondwana\", dai continenti settentrionali \"Laurasia\" cominciava a chiudersi; Gondwana si frammenter\u00e0 nell'era mesozoica. \nL'ipotesi della deriva dei continenti diede un notevole impulso a ulteriori studi ed ebbe tra i suoi sostenitori anche illustri geologi;\nL'evoluzione della teoria formulata da Wegener ebbe inizio nel 1912, prosegui con la scoperta di evidenze \"paleomagnetiche\", ma solo cinquanta anni dopo fu proposta l'idea di espansione dei fondali oceanici dal geologo statunitense \"Harry Hammond Hess\", e sebbene gli scienziati fossero all'inizio scettici, questa concezione di vasta portata port\u00f2 alle conclusioni della teoria unificante della \"tettonica delle placche\".\nLa \"deriva dei continenti\" e i fattori della tettonica hanno influenzano aspetti della biodiversit\u00e0, che attraverso la frammentazione dei supercontinenti e la conseguente creazione di continenti ha favorito l\u2019incremento di maggior isolamento geografico;\nLa frammentazione nei continenti e negli oceani disposti lungo un asse nord-sud, ha determinato maggiore isolamento e maggiore biodiversit\u00e0, perch\u00e9 i cambiamenti del clima lungo l'arco latitudinale hanno avuto l\u2019effetto di interrompere le vie di comunicazione; Quando invece i continenti e gli oceani, si trovavano lungo un asse est-ovest, per cui le zone orientate lungo l\u2019arco longitudinale risultavano meno isolate climaticamente, hanno avuto l\u2019effetto di minore diversificazione e minor tasso di evoluzione;\nL'isolamento ha avuto anche l'effetto di consentire l'evoluzione indipendente di tratti simili in organismi non apparentati per un fenomeno chiamato \"convergenza evolutiva\" (organismi diversi si adattano ad ambienti simili, sviluppando tratti simili);\nLa frammentazione dei continenti ha avuto anche l'effetto di consentire un fenomeno chiamato \"evoluzione divergente\" (strutture con origine comune col tempo sviluppano forme diverse, com'\u00e8 successo ai vertebrati).\nLa paleobiogeografia inoltre permette di contestualizzare ipotesi che riguardano il tempo in cui sono avvenuti eventi biogeografici, come ad esempio la vicarianza e geo-dispersione, e fornisce informazioni indispensabili per la formazione di bioti regionali.\nDiversi studi indipendenti, di recente, hanno utilizzato analisi molecolari confermate da resti fossili per dimostrare, ad esempio, che i passeriformi \"Oscines\" abbiano avuto origine nel \"Gondwana\" orientale/Australia, durante il tardo Paleogene e da li si sono diffusi ne sud est asiatico e poi in Africa, con distribuzione globale all'inizio del \"Neogene\"; Sebbene queste stime temporali siano approssimative indicano che insieme alle presunte aree ancestrali, possono essere confrontate con eventi noti di movimenti della tettonica delle placche concordando che si verific\u00f2 un singolo evento di dispersione dall'Australia attraverso l'Oceano indiano all'Africa; Questo per gli scienziati spiegherebbe la presenza di tutte queste \"antiche\" linee filetiche di passeriformi in Africa e Sud America come sottordine \"Suboscine\".\nBiogeografia Moderna.\nLa biogeografia moderna combina informazioni e idee da diversi ambiti di ricerca, con un approccio di studio di tipo \"integrato\" che pu\u00f2 comprendere una fase analitica (disaggregata) per singole discipline, con una fase di sintesi (ri-aggregativa) degli elementi considerati, in rapporto di continuit\u00e0 e dinamicit\u00e0 tra loro, evidenziando e rappresentando le correlazioni, la scala rappresentativa, il periodo storico.\nLa ricerca in campo biogeografico pu\u00f2 mettere in correlazione l'ecologia con analisi di interazioni tra organismi con l'ambiente e la biologia con indagini selezionate per livello di scala.\nPer comprendere i fattori che influenzano la distribuzione degli organismi\",\" tramite l'incremento di dettagli informativi \"multi-scalari\", o per predire trend futuri di distribuzione possono contribuire i \"Sistemi Informativi Geografici\" (GIS); Spesso i modelli matematici e il GIS sono utilizzati per risolvere problemi ecologici che includono qualche aspetto spaziale.\nL'osservazione diretta (effettuata sul posto dai \"biogeografi\"), \u00e8 la tecnica di rilevamento che permette di identificare, comparare, censire, con maggior dettaglio, su aree di proporzioni limitate, inoltre pu\u00f2 integrarsi con \"campionamenti (fisici, chimici, biologici),\" oppure per \"tarare\" su scala ridotta l'acquisizione di informazioni con altre tecniche per aree di vaste proporzioni.\nInformazioni qualitative e quantitative si possono anche acquisire da remoto mediante la tecnica del telerilevamento, in superficie con la tecnica del fototrappolaggio, o in immersione con utilizzo dei ROV (\"Remotely Operated Vehicles\").\nIl sistema GIS permette di integrare in una piattaforma informatica, tutta la mole di informazioni qualitative e quantitative che provengono da differenti sistemi di rilevamento con un approccio integrato di geografia e di ecologia, in un potente \"data-base\" spaziale anche con funzioni statistiche.\nCon l'affermarsi del concetto di \"zona economica esclusiva\" e con l'adozione delle zone di protezione ecologica, la \"piattaforma continentale\" viene considerata come un estensione dei territori nazionali, con relative strategie di gestione degli ecosistemi marini, pelagici e bentonici; In quest'ottica scaturiscono alle differenti scale spaziali e temporali elementi di ecologia marina e di oceanografia, propedeutici ad attivit\u00e0 di studio ed analisi dell'ambiente marino in ambito biogeografico.\nIn periodi di cambiamenti ecologici, la biogeografia include lo studio delle piante e animali in \"habitat rifugio\" del passato e del presente, la loro distribuzione provvisoria e la sopravvivenza localizzata di alcune \"popolazioni\";\nL'idea che una certa quantit\u00e0 di spazio fisico dalle dimensioni ambientali delimitate possa sopportare un numero limitato di popolazione, \u00e8 intrinsecamente legato all'uso delle risorse o provviste di cibo disponibili e implica il concetto di \"capacit\u00e0 portante\" del sistema, uno studio al quale ci si riferisce come dinamica delle popolazioni.\nLa conoscenza delle variazioni numeriche e di frequenza degli organismi nello spazio riveste una importanza vitale oggi tanto quanto in passato, come segno dell'adattamento delle specie e del riconoscimento di ambienti geograficamente prevedibili."}
{"id": "270809", "revid": "46562", "url": "https://it.wikipedia.org/wiki?curid=270809", "title": "Palazzo dei Notai", "text": "Il Palazzo dei Notai \u00e8 un edificio storico di Bologna, ubicato in via de' Pignattari 1 e si affaccia su Piazza Maggiore.\nStoria e descrizione.\nVenne costruito a partire dal 1381 dalla \"Societ\u00e0 dei Notai\" allo scopo di farne la propria sede. Eretto in due momenti differenti: la parte che si affaccia alla Basilica di San Petronio \u00e8 appunto del 1381 e venne costruita sotto la direzione di Berto Cavalletto e Lorenzo da Bagnomarino ma quella che si affaccia a Palazzo d'Accursio fu rifatta da Bartolomeo Fioravanti nel 1437 circa.\nAll'interno si possono trovare affreschi quattrocenteschi oltre allo stemma dei Notai, e da ammirare sono le grandi ed eleganti vetrate a rulli, recentemente rimesse a nuovo. Nel 1908 fu completamente restaurato da Alfonso Rubbiani."}
{"id": "270816", "revid": "1645918", "url": "https://it.wikipedia.org/wiki?curid=270816", "title": "Granico", "text": "Il Gran\u00ecco (detto anche Biga \u00c7ay\u0131) () \u00e8 un fiume che scorre nella parte nord-occidentale della Turchia.\nNasce alle pendici del Monte Ida e scorre verso nord-est per sfociare nel mar di Marmara.\nPresso le rive del fiume, vicino all'attuale citt\u00e0 di Biga, ebbe luogo una battaglia combattuta nel maggio del 334 a.C., durante la quale l'esercito macedone di Alessandro Magno sconfisse l'esercito persiano di Dario III. Fu la prima vittoria di Alessandro Magno contro i persiani. Il comandante persiano era un mercenario greco, Memnone di Rodi. Si pu\u00f2 affermare che la battaglia si svolse tra greci poich\u00e9 le forze persiane erano per la maggior parte formate da soldati mercenari greci tranne che per la cavalleria e gli arcieri composti da persiani."}
{"id": "270821", "revid": "31048", "url": "https://it.wikipedia.org/wiki?curid=270821", "title": "Limentra", "text": "Limentra \u00e8 il nome di due torrenti dell'Appennino pistoiese e bolognese, entrambi affluenti di destra del fiume Reno che danno il nome alla valle del Limentra. Entrambi sono caratterizzati da buone portate d'acqua anche minime (sono tra i maggiori tributari del Reno) ed entrambi caratterizzati, proprio per questo, da intenso sfruttamento a scopo idroelettrico, come del resto tutto l'alto bacino del Reno. Il toponimo, in entrambi i casi, ha indifferentemente genere femminile o maschile.\nLimentra di Sambuca od occidentale o superiore.\nIl Limentra di Sambuca o Limentra occidentale o Limentra superiore nasce dal Monte la Croce (1.319\u00a0m) nell'alto Appennino Pistoiese. Dapprima il suo corso volge a sud, poi, presso il Passo della Collina o Passo della Porretta (932\u00a0m), compie una curva che lo porta ad imboccare una stretta e boscosissima gola con direzione nord, nella quale riceve da destra e da sinistra numerosi piccoli affluenti (Forra dei Tre Legni, ecc.). Bagna Sambuca Pistoiese. Presso la frazione di P\u00e0vana di questo comune sparso \u00e8 sbarrato, dal 1925, da una diga ad archi multipli a pianta rettilinea con contrafforti in conglomerato cementizio armato, alta 54\u00a0m, con quota del coronamento a 472,50\u00a0m, che forma il bacino di Pavana (capacit\u00e0 900.000 metri cubi d'acqua). Poche centinaia di metri a valle della diga sfocia nel Reno a Ponte della Venturina (al confine fra Toscana ed Emilia-Romagna), dopo 19,4 Km di corso e dopo avere emunto un bacino idrografico di 44,5\u00a0km\u00b2. Le portate massime possono arrivare a 160\u00a0m\u00b3/s nelle piene bicentenarie e a 130\u00a0m\u00b3/s nelle piene trentennali. Le portate medie annue, prima dell'indigamento, sono dell'ordine di almeno 2\u00a0m\u00b3/s.\nUna galleria sotterranea collega il bacino di Pavana con il bacino di Molino del Pallone ricevendo, per gravit\u00e0, le acque del Reno, mentre un'altra galleria adduce il complesso delle acque del Reno e del Limentra Occidentale al lago di Suviana sul Limentra Orientale, sempre per gravit\u00e0, allo scopo di alimentare l'importante invaso di Suviana per sfruttamento idroelettrico.\nHa acque relativamente abbondanti in ogni stagione e la sua sorgente \u00e8 stata captata a scopo idrico per l'acquedotto di Pistoia. Il suo corso si svolge interamente in Toscana.\nLimentra di Treppio, inferiore od orientale.\nIl Limentra inferiore o Limentra orientale nasce dal Monte La Croce, presso Badia a Taona, non lontano dall'altro Limentra e dal Limentrella. Percorre una stretta e boscosissima valle (la \"Foresta demaniale dell'Acquerino\") e svolta quasi subito in direzione nord, in localit\u00e0 Ponte a Rigoli dove riceve l'affluente di destra Limentrino, che segna per un tratto il confine fra i comuni di Pistoia e Cantagallo segnando per un tratto anche il confine fra le province di Pistoia e di Prato. Presso la confluenza con la Limentrella di Treppio (lunghezza 7,4\u00a0km, bacino di 24,8\u00a0km\u00b2, con sorgenti dal Monte La Croce), appena superato l'abitato di Lentula dove \u00e8 situata la sorgente di acqua minerale Lentula, entra nella citt\u00e0 metropolitana di Bologna.\nIn localit\u00e0 Suviana di Castel di Casio \u00e8 sbarrato, dal 1933, da un'imponente diga a gravit\u00e0 massiccia in muratura, leggermente arcuata (altezza variabile da 97 a 89\u00a0m, quota del coronamento 472,50\u00a0m) che forma il bacino artificiale di Suviana, avente capacit\u00e0 43.850.000\u00a0m\u00b3 d'acqua, uno dei pi\u00f9 rilevanti dell'Appennino sia per capacit\u00e0, sia per potenza della centrale idroelettrica connessa.\nIl Limentra orientale percorre poi una valle assai incassata nel tratto immediatamente a valle di Suviana (Gola di Castrola) che poi si allarga avvicinandosi alla confluenza col Reno, nel quale sfocia dopo 31\u00a0km di corso, di fronte a Riola di Vergato, dopo aver lambito la celebre Rocchetta Mattei e ricevuto altri numerosi torrenti e ruscelli specialmente dal massiccio del monte Vigese (1.091\u00a0m). La superficie del bacino idrografico \u00e8 di 145,1\u00a0km\u00b2.\nAl Bacino di Suviana, oltre alle acque del Reno e delle due Limentra, adducono, mediante una condotta forzata, anche le acque del Bacino del Brasimone, s\u00ec che il complesso Suviana-Brasimone costituisce la principale centrale idroelettrica dell'Appennino Settentrionale e la seconda di tutto l'Appennino dopo il complesso Nera-Velino nell'Umbria, collocandosi, peraltro, a livelli di potenza e produzione assolutamente comparabili con le grandi centrali idroelettriche alpine.\nHa acque naturalmente assai abbondanti in ogni stagione (prima degli indigamenti e dell'intensivo sfruttamento antropico delle sorgenti, le portate alla foce oscillavano da minimi assoluti di 1,5\u00a0m\u00b3/s, a medie di 7\u00a0m\u00b3/s, fino a massimi assoluti stimabili a ben 450\u00a0m\u00b3/s nelle piene bicentenarie e 340\u00a0m\u00b3/s nelle piene trentennali), attraversando anche zone di terreni semipermeabili, sebbene il tratto a valle della diga di Suviana sia quasi asciutto nella stagione estiva a causa dell'indigamento e della sistematica captazione delle sorgenti a scopo antropico; ma proprio in questo tratto, assai pericoloso in concomitanza con gli improvvisi rilasci d'acqua dal bacino di Suviana (le portate passano in pochi minuti da meno di 1 a oltre 50 metri cubi al secondo ed anche pi\u00f9) si svolgono impegnative gare di canoa, per le quali il torrente \u00e8 assai rinomato.\nCitazioni.\nIl Limentra \u00e8 citato, in funzione autobiografica, da Francesco Guccini nella sua canzone \"Amerigo\" (\"Un sogno lungo il suono continuo ed ossessivo che fa il Limentra\"), e ricompare nella produzione del cantautore, usato curiosamente come voce nel brano \"L'ultima volta\". Compare, inoltre, in due romanzi dello stesso Guccini, \"Cr\u00f2niche Epaf\u00e1niche\" (\"Il fiume \u00e8 il fiume per eccellenza, per antonomasia, non c'\u00e8 Orinoco o Rio delle Amazzoni che tenga\") e \"Tralummescuro\" (\"Il fiume, ah, il fiume per esserci c'\u00e8 ancora, lui\"). \u00c8 apparso anche nell'ultima canzone cantata dall'artista dal nome \"Natale a Pavana\", appartenente all'album \"\"."}
{"id": "270823", "revid": "1386897", "url": "https://it.wikipedia.org/wiki?curid=270823", "title": "PC Engine GT", "text": "Il PC Engine GT (versione giapponese) o TurboExpress (versione statunitense) \u00e8 una console portatile prodotta dalla NEC nel tardo 1990. Derivata dalla console da tavolo PC Engine, ne possiede la stessa tecnologia interna e ne esegue gli stessi giochi, su un piccolo schermo LCD a colori. Ai suoi tempi era tecnologicamente molto avanzata, sebbene consumasse rapidamente le batterie.\nRispetto alla concorrenza, la console era ottima dal punto di vista della portatilit\u00e0, per le piccole dimensioni sia dell'apparecchio sia delle cartucce HuCard, ma era anche molto costosa, ad esempio negli USA costava inizialmente 349$.\nNonostante il design accattivante, la grande potenza e l'enorme libreria di giochi (ereditata dal PC Engine), la console non fu un grosso successo commerciale. In compenso ha un posto di rilievo nella storia del videogioco portatile, in quanto a differenza della concorrenza punt\u00f2 sulla massima qualit\u00e0 anzich\u00e9 sull'economicit\u00e0. Solo molti anni dopo si fece qualcosa di simile con la PlayStation Portable, che cercava di offrire un'esperienza di poco inferiore alla PlayStation 2 da tavolo.\nCaratteristiche.\nConsole portatile molto avanzata per i tempi, \u00e8 in grado di eseguire i giochi del PC Engine memorizzati sulle cartucce HuCard, che per le loro ridotte dimensioni potevano essere agevolmente integrate in un dispositivo portatile. In uno schermo pi\u00f9 piccolo di quello (monocromatico) del Game Boy, in risoluzione 400\u00d7270 pixel, con 512 colori (481 visibili contemporaneamente), la console \u00e8 in grado di visualizzare 64 sprite in contemporanea, 16 per linea. La macchina \u00e8 dotata di 8 kb di RAM e 64 kb di VRAM e di due CPU Hudson HuC6280 a 7,8\u00a0MHz in parallelo. Le batterie, sei pile stilo, hanno una durata di circa 3 ore di utilizzo, oppure era disponibile un alimentatore per collegarla alla rete elettrica.\nIn opzione si poteva acquistare TurboVision, un sintonizzatore per TV che trasforma la console in un piccolo televisore a colori portatile; la sigla GT sta infatti per \"game &amp; television\".\nIl modulo include un ingresso video e audio RCA per utilizzare la console come monitor.\nIl TurboLink invece \u00e8 un cavo che consente il collegamento con un'altra console per il gioco in multigiocatore, opzione sfruttata tra i primi da \"Bomberman\". Altri accessori consentono il collegamento a videoregistratore, telecamera, presa accendisigari.\nUn problema comune della console era la scarsa qualit\u00e0 dei capacitori che andavano facilmente in avaria, con conseguente indebolimento o perdita del sonoro.\nLa NEC lanci\u00f2 successivamente una versione pi\u00f9 stravagante della console, il PC Engine LT. Anch'esso equivale a un PC Engine, ma con portatilit\u00e0 pi\u00f9 ridotta: con la forma che ricorda un computer portatile, ha uno schermo LCD pi\u00f9 grande, da 4 pollici, e necessita del collegamento alla rete elettrica. Venne prodotto in piccole quantit\u00e0.\nVideogiochi.\nI giochi utilizzabili sono esattamente gli stessi del PC Engine, ne uscirono quindi quasi 900.\nIl maggior limite pratico tuttavia \u00e8 nelle piccole dimensioni dello schermo; sebbene fosse un ottimo schermo rispetto alla concorrenza portatile, non rende bene con i giochi che hanno piccoli dettagli grafici, ad esempio i giochi di ruolo con finestrelle di testo o gli sparatutto veloci con tanti piccoli proiettili.\nLa rivista \"Retro Gamer\" fa una selezione di cinque \"giochi essenziali\" per il modello GT, adatti in particolare al suo piccolo schermo: \"Bonk's Adventure\", \"Jackie Chan\", \"Out Run\", \"Splatterhouse\", \"Space Harrier\"."}
{"id": "270824", "revid": "399", "url": "https://it.wikipedia.org/wiki?curid=270824", "title": "Guido Cadorin", "text": "Biografia.\nA Venezia \u00e8 allievo di Cesare Laurenti. Espone a Ca' Pesaro nel 1909 e nel 1911 all'Internazionale di Roma. Partecipa alle principali manifestazioni artistiche mondiali (Milano, Galleria Pesaro nel 1923, Amsterdam e Rotterdam 1924, New York 1925, Bruxelles 1930). Tra il 1926 e il 1927 affresca il salone ristorante dell\"'Hotel Ambasciatori\" (oggi \"Grand Hotel Palace\") in via Veneto, a Roma. Dal 1928 insegna all'Accademia di Venezia e nel 1936 \u00e8 nominato titolare della cattedra di pittura. Nel 1934 ha una parete alla Biennale di Venezia. Nel 1938 e nel 1942 ha una intera sala alla Biennale.\nNel 1946 affresca la chiesa arcipretale di Cadola, in provincia di Belluno.\nNel periodo 1949-1950 accetta di partecipare alla formazione dell'importante Collezione Verzocchi sul tema del lavoro, e realizza, insieme ad un autoritratto, \"Pittori di barche\". La collezione Verzocchi \u00e8 conservata oggi alla Pinacoteca civica di Forl\u00ec.\nInnumerevoli le personali all'estero. In Italia vi sono opere sue nella Casa della cultura di Palmi. Accanto all'attivit\u00e0 di cavalletto affianca quella di affrescatore e mosaicista.\nProgett\u00f2 assieme all'architetto Brenno Del Giudice la Cattedrale di La Spezia, la cattedrale fu poi costruita negli anni cinquanta su disegno di Adalberto Libera."}
{"id": "270825", "revid": "767487", "url": "https://it.wikipedia.org/wiki?curid=270825", "title": "Rapeman", "text": "I Rapeman sono stati un gruppo rock statunitense formato a Chicago nel 1987. Sono il secondo progetto musicale di Steve Albini, dopo i Big Black e prima degli Shellac.\nStoria del gruppo.\nCreati dopo lo scioglimento dei Big Black, i Rapeman (che prendono il nome da un controverso fumetto giapponese) sono formati da Albini (chitarra e voce), Rey Washam (gi\u00e0 negli Scratch Acid e nei Big Boys, batteria) e David Wm. Sims (anch'egli ex Scratch Acid e futuro Jesus Lizard, basso).\nLa musica \u00e8 un ideale continuazione del discorso noise-industrial intrapreso dal vecchio gruppo di Albini, solo che questa volta la musica \u00e8 prodotta da strumenti veri e propri; via batterie elettroniche e campionatori, il suono dello \"stupratore\" diviene fisico, umano e/o sovrumano.\nIl gruppo incide inizialmente un singolo per l'etichetta discografica Sub Pop, \"Song Number One\"/\"Inki's Butt Crack\", due brani strumentali che miscelano rumore bianco a orchestrazioni alla Vivaldi; in seguito \u00e8 la volta del disco \"Two Nuns and a Pack Mule\" del 1989, che ha raggiunto la seconda posizione della Official Independent Chart. Ad esso segu\u00ec l'EP \"Budd\", quattro inediti \"live\" che trovano un ideale epitaffio nella \"title track\", cronaca del suicidio in pubblico del senatore repubblicano Budd Dwyer."}
{"id": "270828", "revid": "1745361", "url": "https://it.wikipedia.org/wiki?curid=270828", "title": "Val di Fiemme", "text": "La Val di Fiemme (\"Val de Fieme\" in dialetto fiamazzo, \"Val de Fi\u00e9m\" in dialetto predazzano e in ladino, \"Fleimstal\" in tedesco) \u00e8 una delle principali valli dolomitiche, situata in Trentino e una minima parte in Alto Adige/Sudtirol con il comune di Anterivo/Altrei. Assieme alla Val di Fassa e alla Val di Cembra, costituisce il bacino idrografico del torrente Avisio, affluente di sinistra del fiume Adige. Il capoluogo storico della valle \u00e8 Cavalese, mentre il centro abitato pi\u00f9 popoloso \u00e8 Predazzo.\nGeografia.\nLa val di Fiemme \u00e8 delimitata da celebri monti come la Catena del Lagorai a Sud e il gruppo del Latemar a Nord-Est. I limiti meridionale e settentrionale sono fissati nel Rio di Cadino, che sfocia nell'Avisio a valle di Molina di Fiemme, e nel Rio San Pellegrino, che si immette nello stesso fiume presso il centro di Moena. Inoltre la valle si trova in mezzo a due parchi naturali: quello di Paneveggio Pale di San Martino a est e quello del Monte Corno a ovest, due parchi vicini ma diversi per la variet\u00e0 della flora e della fauna. L'intera Val di Fiemme pu\u00f2 essere definita un vero e proprio parco, grazie alla vastissima estensione di boschi che, coltivati in modo rispettoso da secoli, hanno rappresentato, specie nel passato, una fonte di sussistenza per la popolazione locale.\nQueste foreste (che ormai da qualche decennio si ampliano al ritmo di circa cento ettari all'anno) influenzano in modo positivo la qualit\u00e0 dell'aria e del clima, favorito anche dall'orientamento della valle, che si allunga prevalentemente da Ovest verso Est. Il paesaggio tipicamente alpino della Val di Fiemme \u00e8 caratterizzato soprattutto dall'abete rosso che riesce a sviluppare un'altezza di 50 metri, con esemplari che raggiungono una circonferenza fino a 6 metri e un volume di tronco di 25/30 metri cubi: ovvero, quanto serve per costruire una casa.\nI boschi della Val di Fiemme appartengono quasi esclusivamente ai Comuni e alla \"Magnifica Comunit\u00e0 di Fiemme\", un'originale e antichissima istituzione di reminiscenza longobarda che dal 1100 al 1800 ha costituito una sorta di piccola repubblica nell'ambito del principato di Trento. A Cavalese, presso la Pieve dell'Assunta, a testimonianza dell'istituzione medievale, \u00e8 ancora visibile un manufatto di forma circolare, cd. \"banc de la ras\u00f2n\" dove i fiammazzi si riunivano in assise per discutere e prendere decisioni civili. La Magnifica Comunit\u00e0 di Fiemme \u00e8 proprietaria di 20.000 ettari di foreste certificate FSC e PEFC. La sua storia, ampiamente documentata, permette di risalire per quasi un millennio nelle tradizioni e nella cultura della Val di Fiemme.\nLa Val di Fiemme \u00e8 impegnata nella lotta per la protezione dell'ambiente con numerose attivit\u00e0 messe in atto dai singoli Comuni e dall'intera comunit\u00e0 di valle.\nTrasporti.\nLa principale via di comunicazione della valle \u00e8 costituita dall'arteria stradale che sale da Ora in Valle dell'Adige, la Strada statale 48 delle Dolomiti, che attraverso il Passo San Lugano valica nella valle; giunta a Predazzo prosegue verso la Val di Fassa. Importanti anche le strade che conducono in valle attraverso la Val di Cembra: la provinciale Fersina-Avisio e la statale della Val di Cembra. La Val di Fiemme \u00e8 connessa con altre valli del Trentino-Alto Adige e del Veneto anche grazie a numerosi valichi alpini: da Predazzo il Passo Rolle conduce a San Martino di Castrozza e in Primiero, il Passo Valles collega Paneveggio alla Valle del Biois, il Passo di Lavaz\u00e8 conduce da Varena in Val d'Ega (Alto Adige), il Passo San Lugano collega Castello con Ora e infine il Passo Manghen porta da Molina in Valsugana.\nUna pista ciclabile percorre tutta la valle, da Molina di Fiemme a Moena, e oltre fino a Canazei, seguendo in gran parte il tracciato che d'inverno \u00e8 utilizzato dalla Marcialonga.\nFino al 1963 era attivo un servizio ferroviario, la Ferrovia della Val di Fiemme, che percorreva l'intera valle salendo da Ora fino a Predazzo. Il servizio di trasporto pubblico \u00e8 ora svolto dalle societ\u00e0 Trentino Trasporti e SAD.\nEconomia.\nL'economia della valle si basa sul turismo, sia invernale che estivo, su diverse attivit\u00e0 artigianali e sullo sfruttamento delle risorse naturali. Un prodotto tipico dell'economia locale \u00e8 il legno della foresta di Paneveggio, dalle eccezionali caratteristiche acustiche, utilizzato negli strumenti ad arco ed a pizzico pi\u00f9 pregiati. Procedendo da Cavalese verso Canazei si ripercorre, infatti, la celebre \"strada del legno\", itinerario dell'economia trentina.\nStoria.\nLa valle \u00e8 stata per secoli un dominio del principe-vescovo di Trento, che garant\u00ec alla comunit\u00e0 fiemmese un ampio margine di autonomia e di autogoverno delle proprie risorse, attraverso la costituzione della Magnifica Comunit\u00e0 di Fiemme, un ente comunitario che ad oggi gestisce il patrimonio silvo-pastorale valligiano.\nTra il 1501 e il 1505 a Cavalese furono arse sul rogo 11 donne accusate di stregoneria.\nTragedie recenti.\nA partire dagli anni settanta del XX secolo, la valle \u00e8 stata colpita da vari eventi luttuosi. \nLingua.\nNella maggior parte della valle si parla il dialetto fiammazzo, che appartiene al gruppo dei dialetti trentini orientali, con alcune differenze: nella zona di Predazzo l'idioma parlato \u00e8 il dialetto predazzano, che risente di alcuni influssi dalla lingua ladina, parlata nella vicina val di Fassa, e dal dialetto veneto, data la vicinanza con i passi Valles e Rolle. Il dialetto fiammazzo originario si \u00e8 mantenuto meglio nei paesi di Tesero e Varena, mentre la zona della bassa valle come Cavalese e Castello il dialetto \u00e8 molto italianizzato. Il comune di Anterivo \u00e8 invece di lingua tedesca, nella sua variante del dialetto sudtirolese.\nAmministrazione.\nDal punto di vista amministrativo, la parte trentina della val di Fiemme costituisce la Comunit\u00e0 territoriale della Val di Fiemme, una delle comunit\u00e0 di valle della provincia istituite con la legge provinciale n\u00b03 del 16 giugno 2006.\nLa comunit\u00e0 \u00e8 costituita dai seguenti comuni, elencati dall'estremit\u00e0 sud-occidentale della valle: Capriana, Valfloriana, Castello-Molina di Fiemme, Ville di Fiemme, Cavalese, Tesero, Panchi\u00e0, Ziano, Predazzo.\nSport.\nComprensorio sciistico specializzato nello sci nordico e attrezzato tra l'altro con il Trampolino Giuseppe Dal Ben presso Predazzo, la Val di Fiemme ha ospitato varie tappe della Coppa del Mondo di combinata nordica, della Coppa del Mondo di salto con gli sci e della Coppa del Mondo di sci di fondo. \u00c8 stata sede dei Campionati mondiali di sci nordico 1991, del 2003 e del 2013. Inoltre ha ospitato numerose gare della Coppa Europa di sci alpino.\nUn appuntamento tradizionale per gli amanti dello sci di fondo \u00e8 la Marcialonga di Fiemme e Fassa, una competizione di granfondo che si disputa annualmente tra le valli di Fiemme e Fassa.\nL'hockey su ghiaccio \u00e8 discretamente popolare in valle, ed \u00e8 rappresentato dal Valdifiemme Hockey Club, con sede a Cavalese."}
{"id": "270829", "revid": "1528507", "url": "https://it.wikipedia.org/wiki?curid=270829", "title": "Pizzo Lucendro", "text": "Il Pizzo Lucendro \u00e8 una montagna del massiccio del San Gottardo alta 2964\u00a0m s.l.m.\nDescrizione.\nSi trova a nord di Airolo. Ci si arriva (a piedi) partendo dal Passo del San Gottardo in 3 ore e mezza."}
{"id": "270830", "revid": "486946", "url": "https://it.wikipedia.org/wiki?curid=270830", "title": "Nevaio", "text": ""}
{"id": "270833", "revid": "30610", "url": "https://it.wikipedia.org/wiki?curid=270833", "title": "Brenno Del Giudice", "text": "Biografia.\nStudi\u00f2 all'Accademia di belle arti di Venezia e divenne professore di disegno architettonico nel 1908. Dal 1919 collabor\u00f2 nello studio di Giuseppe Torres. Dal 1927 al 1936 all'attivit\u00e0 di libero professionista affianc\u00f2 l'insegnamento all'Istituto Superiore di Architettura di Venezia, dove era professore di Architettura minore.\nNel 1925 realizz\u00f2 a Vidor (TV) la Chiesa Monumento ai Caduti.\nAlla fine degli anni venti un suo progetto vinse il concorso indetto per la costruzione della nuova cattedrale della Spezia; ma il suo progetto tuttavia non fu realizzato e la Cattedrale fu poi costruita negli anni cinquanta su disegno di Adalberto Libera.\nCostru\u00ec diversi edifici a Venezia, tra i quali alcuni padiglioni della Biennale di Venezia (il padiglione Venezia nel 1932, il padiglione Grecia nel 1934, i padiglioni Jugoslavia, Romania e Polonia nel 1938) e l'attuale Villa Mirandolina (allora Villa Rossi) e la Casa del Farmacista al Lido di Venezia nel 1923-1924. Nel 1956 realizz\u00f2, sempre a Venezia, l'hotel Cipriani alla Giudecca."}
{"id": "270835", "revid": "117917170", "url": "https://it.wikipedia.org/wiki?curid=270835", "title": "Palazzo Poggi", "text": "Palazzo Poggi \u00e8 situato in via Zamboni 33 a Bologna ed ospita la sede centrale dell'Universit\u00e0 di Bologna nonch\u00e9 il rettorato della stessa.\nStoria.\nEretto tra il 1549 e il 1560, fu la sontuosa abitazione di Alessandro Poggi e del fratello cardinale Giovanni Poggi. Alla morte di costui il palazzo fu ereditato dai Del Gallo, poi dai Cellesi e infine dai Banchieri di Pistoia. Pietro Banchieri lo vendette nel 1711 al Senato di Bologna. All'interno \u00e8 decorato con gli affreschi di Pellegrino Tibaldi, il quale secondo alcuni fu il progettista del Palazzo (secondo altri fu Bartolomeo Triachini). Al pianterreno un'aula \u00e8 stata dedicata al poeta Giosu\u00e8 Carducci, l'\"Aula Carducci\" in cui il poeta tenne lezioni di lingua e letteratura italiana per 40 anni, e sempre a piano terra \u00e8 situata la \"Sala dell'Ercole\" in cui \u00e8 presente la statua dell'eroe mitologico scolpita da Angelo Pi\u00f2 nel 1730.\nNel Settecento fu aggiunta al Palazzo la monumentale \"Aula Magna\", ovvero la biblioteca originale dell'Istituto delle Scienze, la prima biblioteca pubblica di Bologna, aperta nel 1756. Tra il 1712 e 1725 fu innalzata la \"Torre della Specola\" quando il Palazzo divenne sede dell'Istituto di Scienze e della collegata Accademia delle scienze dell'Istituto di Bologna. Dentro il Palazzo sono inoltre presenti numerosi musei universitari (Museo di palazzo Poggi, Museo della Specola, Museo Europeo degli Studenti), il rettorato, la Biblioteca universitaria di Bologna e la \"Quadreria\" con oltre 600 pregevoli ritratti, la cui raccolta fu iniziata nel 1754."}
{"id": "270836", "revid": "72396", "url": "https://it.wikipedia.org/wiki?curid=270836", "title": "Piceni", "text": "I Piceni o Picenti erano un antico popolo italico che dal IX al III secolo a.C. visse nel territorio compreso tra i fiumi Foglia e Aterno, delimitato ad ovest dall'Appennino e a est dalle coste adriatiche. Il territorio piceno comprendeva quindi tutte le odierne Marche e la parte settentrionale dell'Abruzzo.\nSecondo l'etnogenesi tradizionale il popolo piceno ebbe origine da una primavera sacra e dall'alta Sabina si diffuse nel versante adriatico, con la guida del totem del picchio; per questo motivo, in epoca contemporanea, come stemma delle Marche fu scelto il picchio verde.\nLa diffusione della civilt\u00e0 picena segna il passaggio dall'Et\u00e0 del Bronzo a quella del Ferro, nonch\u00e9 il passaggio alla Storia, con l'introduzione della scrittura.\nLe testimonianze lasciate da questa civilt\u00e0 sono molto ricche e fortemente caratterizzate, specie nella scultura, anche monumentale, nell'arte figurativa, che presenta una notevole fantasia nelle figure ed una tendenza all'astrattismo, nell'originalit\u00e0 delle forme della ceramica, nell'abbondante uso dell'ambra, nella grande variet\u00e0 di armi, nei vistosi corredi femminili. La lingua della maggior parte delle iscrizioni \u00e8 italica ed \u00e8 detta lingua picena meridionale o semplicemente lingua picena; in quattro iscrizioni \u00e8 attestata invece l'enigmatica lingua di Novilara.\nNel IV secolo a.C. i Piceni subirono l'invasione dei Galli S\u00e9noni, che occuparono la porzione settentrionale del loro territorio, che poi infatti assunse il nome di \"Ager Gallicus\" o \"Ager Gallicus Picenus\". Conservarono comunque la loro autonomia e nel III secolo a.C. si allearono con i romani nella Battaglia del Sentino (295 a.C.). Dopo tale battaglia, vinta dalla coalizione romana, si avvi\u00f2 un processo di romanizzazione del popolo, che entr\u00f2 gradualmente nell'orbita della Repubblica romana. In seguito alla Guerra Picentina, scoppiata in seguito all'espandersi progressivo e inarrestabile di Roma nel territorio piceno, il popolo fu inquadrato nelle strutture politico-culturali di Roma.\nEtnonimo.\nIpotesi principali.\nIl termine \"Piceni\" ci \u00e8 noto dalle antiche fonti greche e da quelle latine. Dal III secolo a.C., in seguito ai primi contatti con i Romani, sia nel mondo greco che in quello latino le etnie del Piceno vengono infatti indicate con l'appellativo di \"Picenti\" (\"Picentes\"/), utilizzato sia nei \"Fasti trionfali capitolini\" che da Polibio. Il significato dell'etnonimo \u00e8 \"quelli del picchio\", essendo etimologicamente connesso alla parola latina \"picus\" (picchio). In ambito letterario, il primo a ricordare i Picenti fu Marco Porcio Catone nelle \"Origines\" (II secolo a.C.).\nRiferendosi al territorio occupato dai Piceni, dal I secolo a.C. il termine \"Piceno\" (\"Picenus\" o \"Picenum\" in latino) fu largamente pi\u00f9 impiegato che \"Picenti\"; per esempio, nel \"De bello civili\" Giulio Cesare afferma di aver percorso \u00abl'intero territorio piceno\u00bb. L'uso di questo vocabolo \u00e8 alla base del moderno \"Piceni\" ed indica secondo alcuni un maggiore interesse rispetto al territorio piceno piuttosto che nei confronti dei Piceni stessi. Oswald Szemer\u00e9nyi invece ipotizza un procedimento inverso, ovvero che l'etnonimo \"Picentes\" sia derivato dal toponimo \"Picenum\" attraverso una forma non attestata *\"Picenetes\". Nella letteratura storiografica contemporanea \u00e8 invalso l'uso di \"Piceni\" in luogo di \"Picenti\", nonostante lo stesso Giacomo Devoto riservasse il primo termine alla civilt\u00e0 preindoeuropea attestata archeologicamente nel Piceno attraverso la \"Stele di Novilara\" e il secondo al popolo italico (dunque indoeuropeo) ricordato dalle fonti classiche.\nAltre ipotesi.\nIn una sua glossa, Scilace (IV-V secolo a.C.) chiama i Piceni (\"Peyketieis\"), includendoli fra i parlanti lingue sannitiche e ritenendoli omologhi dei Peucezi, originari della Iapigia. Questa confusione era accentuata dalla presenza di un gruppo di origine picena in Campania dal 268 a.C., detto \"picentino\". I Peucezi erano un gruppo illirico stanziato nell'attuale Puglia, ma entro un \"continuum\" di popoli, per lo pi\u00f9 di ceppo sannitico, che giungeva appunto fino in Campania, nelle aree occupate dai Picentini.\nDagli autori greci del I secolo a.C. sono pervenuti ulteriori etnonimi: dalla forma si \u00e8 avuto (Diodoro Siculo), mentre dalla radice \"picen-\" si sono sviluppati gli etnonimi (Plutarco), (Appiano) e (Stefano Bizantino). Un'altra possibile confusione dei Piceni, desumibile dalle fonti antiche, era con i Galli Senoni; tale ambiguit\u00e0 pu\u00f2 essere dovuta o a delle effettive analogie culturali fra i Galli e i Piceni, o al fatto che questi ultimi, perlomeno nella zona settentrionale, avessero almeno parzialmente assimilato caratteri celtici.\nL'etruscologo Adriano La Regina ha ipotizzato che fra il V e il IV secolo a.C. i Piceni si riferissero a loro stessi con il termine \"Pupun\", un vocabolo rintracciato in alcuni reperti con iscrizioni in dialetto piceno. Tuttavia, non \u00e8 unanime il giudizio su questa ipotesi, poich\u00e9 la forma \"pupun\" sarebbe incompatibile con la radice \"*piko/u\" da cui ha origine \"picus\", posto in stretta relazione con l'etnonimo latino \"Picentes\".\nStoria.\nOrigini e territorio.\nTradizione romana.\nIn riferimento ai Piceni, l'etnogenesi tradizionale riferisce di una civilt\u00e0 preromana stanziata nel medio Adriatico, ma allogena perch\u00e9 originaria dell'alta Sabina; da questa zona, in seguito ad una primavera sacra, un gruppo di giovani si diresse dapprima verso la zona dell'odierna citt\u00e0 di Ascoli Piceno e si diffuse poi in tutte le Marche:\nQuesta tradizione, rivista ed integrata dalle notizie tratte dalle scoperte archeologiche, \u00e8 ancor oggi alla base delle ipotesi moderne sulle origini del popolo piceno.\nLa tradizione \u00e8 di antica matrice romana, che pone dunque alle origini della civilt\u00e0 picena un \"ver sacrum\" (o \"primavera sacra\") compiuto dalle popolazioni sabine, ritenendo quindi la nascita dei Piceni frutto di una migrazione rituale. Si suppone che il primo a raccontare esplicitamente del \"ver sacrum\" sabino, accompagnato dal totem del picchio, come punto d'inizio della storia picena, sia stato Verrio Flacco, il quale ha poi veduto filtrata la propria narrazione, che pur parlando del picchio era priva di riferimenti alla primavera sacra, da parte di Sesto Pompeo Festo nel suo \"De verborum significatu\". L'opera di quest'ultimo \u00e8 alla base dell'\"Excerpta ex libris Pompeii Festi de significatione verborum\", il compendio di Festo redatto da Paolo Diacono nell'VIII secolo d.C. e che costituisce la trattazione pi\u00f9 compiuta in merito alle origini sabine dei Picenti. Un cenno a tale mito \u00e8 presente anche nell'opera principale dello stesso autore, l'\"Historia Langobardorum\", senza riferimento al \"ver sacrum\" ma con una narrazione alternativa del legame con il picchio:\nAnche Plinio il Vecchio, che ebbe come fonti anche i testi di Verrio Flacco, riferisce sinteticamente di un \"ver sacrum\" in relazione alla storia dei Piceni.\nLa storia sull'origine dei Piceni narrata dal geografo greco Strabone pone maggiormente l'accento sulle origini sabine e il ruolo fondamentale avuto nella migrazione da parte del picchio. Secondo Strabone, l'uccello sarebbe stato sacro ad Ares, dunque alcuni studiosi ritengono che la migrazione sabina abbia avuto una caratterizzazione prettamente militare.\nLa primavera sacra che, secondo la tradizione, diede origine al popolo piceno \u00e8 alla base dell'attuale stemma delle Marche. Quando infatti, tra gli anni settanta e gli anni novanta del Novecento, ogni regione italiana si trov\u00f2 a decidere un simbolo per il proprio stemma, la regione Marche scelse l'immagine del totem del picchio che guid\u00f2 la migrazione. Con questa scelta la regione identific\u00f2 le proprie radici con la cultura picena, che in effetti fu la prima espressione a caratterizzare tutto il territorio regionale, da nord a sud; rispetto alle precedenti culture diffuse nelle Marche nell'Et\u00e0 del Bronzo, che interessarono ampi territori italiani, quella picena ebbe infatti come fulcro l'attuale territorio regionale.\nIpotesi della storiografia moderna.\nAlla base dell'etnogenesi dei Piceni durante l'et\u00e0 del ferro si riconosce il concorso di culture diverse della fine del Bronzo: quella protovillanoviana, quella appenninica (fase detta Subappenninico), e quelle delle popolazioni transadriatiche. Genti osco-umbre penetrarono in Italia nella seconda met\u00e0 del II millennio a.C., probabilmente intorno al XII secolo a.C. Non \u00e8 noto il momento esatto in cui genti di lingua osco-umbra si stabilirono nell'area del Piceno; il gruppo che sarebbe emerso storicamente come Piceni raggiunse la regione dalla conca di Norcia, seguendo la valle del Tronto. In seguito si diffuse in tutto il territorio delle attuali Marche e dell'Abruzzo settentrionale ed eresse a Cupra il proprio santuario nazionale. Dopo la romanizzazione, dunque dal III secolo, Ascoli ebbe il ruolo di centro principale ed era considerata la capitale picena.\nSulla base del nesso, stabilito gi\u00e0 da Strabone, tra il picchio e la migrazione sabino-picena, \u00e8 stato ipotizzato dall'etruscologo Gianluca Tagliamonte che la zona d'origine dei migranti fosse Tiora Matiena (nei cui pressi esisteva un antico oracolo dove un picchio veniva a profetare, in base a ci\u00f2 che ha scritto Dionigi di Alicarnasso), secondo lo studioso non troppo distante da Amiternum. Consequenzialmente a tale ipotesi, lo stesso Tagliamonte ha proposto l'eventuale itinerario della migrazione, che avrebbe dovuto seguire la direttrice Montereale-Amatrice-Ascoli Piceno, un'antica via di collegamento fra i territori vicini all'odierna L'Aquila e le regioni centro-adriatiche. Questa ipotesi \u00e8 tuttavia incompatibile con le acquisizioni storico-archeologiche ottocentesche, le quali individuano l'oracolo di Tiora Matiena presso l'attuale abitato di Santa Anatolia di Borgorose, in provincia di Rieti. Qui un tempo sorgeva effettivamente Tora, citt\u00e0 degli Equi chiamata in seguito anche Tyra, Thora, Tiora, Thiora e a volte con l'attributo, appunto, \"Matiena\" (o \"Matiene\"). L'elemento decisivo per l'individuazione di Tora in Santa Anatolia \u00e8 la distanza della citt\u00e0 antica da Reate: 300 stadi (secondo Dionigi di Alicarnasso) cio\u00e8 gli stessi che intercorrono tra il borgo attuale e il capoluogo.\nIn passato, tra XIX e primi decenni del XX secolo, erano state proposte, sulla base delle conoscenze allora disponibili, varie ipotesi sull'etnogenesi picena che postulavano apporti extra-italici. Per Innocenzo Dall'Osso le popolazioni picene erano nate a seguito di un continuo flusso d'immigrati achei, i quali si sarebbero perfettamente integrati con le popolazioni indigene. Analogamente, Friedrich von Duhn avanz\u00f2 l'idea che i Piceni fossero il frutto della mescolanza fra gli originari abitanti del luogo e alcune genti balcaniche. Dopo i primi scavi eseguiti in modo scientifico nei pressi di Novilara, tra il 1892 e il 1893, furono proposte possibili origini liguri. Gi\u00e0 negli anni trenta, tuttavia, Randall Mac Iver e Vladimir Dumitrescu ricondussero le origini dei Piceni ai popoli autoctoni, anche se lo stesso Dumitrescu non escluse del tutto un'eventuale influenza degli Illiri balcanici, oltre che dei Sabini italici, nella formazione etnica picena. A enfatizzare ulteriormente l'apporto illirico, fino a considerarlo centrale nell'etnogenesi dei Piceni, furono studiosi come Franz Messerschmidt e, pi\u00f9 recentemente, Mate Sui\u010d, Sime Batovic e Delia Lollini.\nTerritorio.\nI Piceni erano stanziati nel territorio compreso tra i fiumi Foglia e Aterno, delimitato ad ovest dall'Appennino e a est dalle coste adriatiche. Non tutti gli studiosi, tuttavia, concordarono nell'individuazione del confine settentrionale del territorio dei Piceni con il Foglia; Dall'Osso (1915) e, pi\u00f9 recentemente, Massimo Pallottino (1988) riconobbero come limite settentrionale il fiume Esino, ma la loro posizione \u00e8 rimasta decisamente minoritaria. In realt\u00e0, l'Esino divenne il confine settentrionale del territorio piceno solo dopo che il nord delle Marche venne occupato attorno al 400 a.C. dai Galli Senoni, che, stando a Tito Livio, si stanziarono nella zona della Romagna e delle Marche compresa tra i fiumi Montone ed Esino, in quello che venne denominato in et\u00e0 augustea \"ager Gallicus\".\nIn ogni caso, la conoscenza della fascia costiera tra il Piceno storico e l'area abitata all'epoca dai Veneti resta ampiamente lacunosa, dal punto di vista della composizione etnica e linguistica preromana; dal punto di vista archeologico, al contrario, i ritrovamenti mostrano una unit\u00e0 culturale molto ben definita in tutto il territorio marchigiano ed abruzzese settentrionale. La compattezza culturale \u00e8 tale da rendere possibile riconoscere un sito piceno anche all'inizio di uno scavo archeologico, quando ancora sono stati rinvenuti soltanto pochi oggetti.\nGli insediamenti marittimi distavano dal mare mediamente 7\u20138\u00a0km, per essere protetti dalle incursioni piratesche e per tenersi lontani dalle paludi costiere. Fanno eccezione gli abitati di Ancona e Numana, posti in corrispondenza di tratti di costa alta, e Novilara, Porto Sant'Elpidio e Cupramarittima, nelle immediate vicinanze di essa; si spiega il fatto con la possibilit\u00e0 di sfruttare approdi naturali e con l'assenza di paludi. La necessit\u00e0 di proteggersi dalla malaria faceva evitare anche gli insediamenti nei fondovalle e in prossimit\u00e0 degli estuari dei fiumi, generalmente paludosi.\nPrima della romanizzazione della regione non esisteva un centro abitato predominante tra i Piceni, che non avevano una organizzazione di tipo statale e non avevano quindi necessit\u00e0 di una capitale. L'equilibrio durato secoli nel territorio piceno sub\u00ec drastiche modifiche in seguito all'occupazione del territorio piceno a nord dell'Esino da parte dei Galli Senoni, nel IV secolo a.C. Altro evento determinante fu la battaglia del Sentino, dopo la quale inizi\u00f2 la romanizzazione della regione attraverso la fondazione di colonie, cosa che port\u00f2 i Piceni alla rivolta, capeggiata da Ascoli.\nIn et\u00e0 augustea, e dunque pienamente romana, la zona picena settentrionale, denominata Ager gallicus picenus, fu assegnata alla \"VI regio\" mentre il rimanente territorio costitu\u00ec la \"V regio\". In quest'ultima regione Ascoli acquis\u00ec un ruolo centrale. Singolare quindi fu il ruolo di Ascoli nell'ambito della civilt\u00e0 picena, in quanto all'alba della sua storia la sua zona fu la prima meta della migrazione sabina, nel momento del tramonto guid\u00f2 la rivolta anti-romana e, dopo la romanizzazione, ebbe il ruolo di centro principale ed era considerata capitale delle genti picene.\nDato il lungo periodo di sviluppo della civilt\u00e0 picena, per ricordare i centri principali noti all'archeologia nella tabella sottostante sono stati considerati vari periodi.\nIn et\u00e0 romana emerge il centro di Ascoli, gi\u00e0 attestato da ritrovamenti sporadici.\nSoggetto ai Piceni era anche, secondo quanto attestato da Plinio il Vecchio, il territorio dei Pretuzi (\"Ager Praetutianus\"), un popolo italico di modeste dimensioni che aveva come centro principale quella che poi i Romani chiameranno Interamnia Praetutiana, l'odierna Teramo.\nFase \"Piceno I\".\nIl \"Piceno I\" interessa il IX secolo a.C.\nLa nascita e la diffusione della civilt\u00e0 picena segnano nelle Marche il passaggio dall'Et\u00e0 del Bronzo a quella del Ferro. Nella prima fase, le necropoli e gli abitati piceni mostrano un passaggio graduale tra queste due et\u00e0, dati gli stretti legami archeologici con le precedenti civilt\u00e0 dell'Et\u00e0 del Bronzo diffuse nelle Marche: la cultura appenninica e quella protovillanoviana. Dal punto di vista delle usanze funebri, i Piceni si distinguono dalle civilt\u00e0 precedenti per l'uso del rituale della sepoltura (rannicchiata e su letto di ghiaia), ma tra gli elementi di continuit\u00e0 con le culture del Bronzo c'\u00e8 la permanenza, pur fortemente minoritaria, di tombe ad incinerazione.\nLe testimonianze archeologiche di questa prima fase mostrano una concentrazione della popolazione nella zona costiera e in particolare nell'area del promontorio del Conero (Ancona, Numana, Camerano, Osimo) e del breve tratto di costa alta di Porto Sant'Elpidio; nell'interno sono noti gli stanziamenti di Monte Roberto e di Moie di Pollenza. Reperto-guida \u00e8 il \"kothon\", piccolo vaso di terracotta tipicamente piceno, a forma globulare schiacciata, con bocca stretta ed una sola ansa.\nFase \"Piceno II\".\nIl \"Piceno II\" si inquadra cronologicamente nell'VIII secolo a.C.\nLe testimonianze archeologiche testimoniano una diffusione della civilt\u00e0 picena verso nord, sino alla parte settentrionale delle Marche, dove \u00e8 stata ritrovata la ricchissima necropoli di Novilara, sino ad oggi l'unica scavata integralmente e che ha potuto godere di una pubblicazione completa dei risultati dello scavo. La fase \u00e8 caratterizzata da un grande sviluppo della metallurgia, testimoniata anche da oggetti tipici piceni, come le armille a spirale in lamina e i pettorali a barca solare con protomi di anatra selvatica a prua e a poppa, ricchi di significati simbolici. In questa fase compaiono, tra l'altro, i primi oggetti in ferro: spade corte e coltellacci. Nonostante ci\u00f2 sono ancora prodotte ed usate spade in bronzo del tipo \"ad antenne\". Alcuni oggetti metallici testimoniano le relazioni con l'opposta sponda adriatica; tra questi le fibule ad occhiali, accompagnate successivamente da una vasta gamma di tipologie di fibule di ogni dimensione, che appaiono come elemento caratterizzante degli ornamenti femminili piceni.\nFase \"Piceno III\".\nIl \"Piceno III\" \u00e8 una fase culturale che interessa tutto il VII secolo a.C. e parte del VI, sino al 580 a.C.\nL'area di diffusione della fase coincide con quella della fase precedente: tutte le Marche; si osserva per\u00f2 una concentrazione di testimonianze nella zona a ridosso dell'Appennino, caratterizzate dalla cultura orientalizzante, ossia influenzata dall'Oriente mediterraneo: Egitto, Siria, Asia Minore. Si importano infatti nel Piceno, attraverso gli empori greci di Ank\u00f3n (Ancona) e di Numana, oggetti provenienti da questi paesi. Inoltre sono caratteristiche di questa fase le importazioni di oggetti etruschi realizzati con uno stile simile a quello orientale. Anche la civilt\u00e0 etrusca, infatti, attraversa una fase simile, anch'essa detta \"orientalizzante\". Sono tipiche di questa fase le tombe a tumulo e le sepolture a circolo, tipologie che risentono degli usi orientali; in queste tombe gli inumati sono spesso accompagnati dal proprio carro da guerra. I centri pi\u00f9 noti dell'orientalizzante piceno sono situati nei pressi dei valichi appenninici e sono dunque legati al commercio con gli Etruschi: Fabriano, Pitino di San Severino, Taverne di Serravalle. I reperti pi\u00f9 noti sono l'oinochoe realizzata utilizzando un uovo di struzzo, il coperchio con la danza intorno al totem, i carri da guerra. Nel Piceno il periodo orientalizzante inizia intorno alla met\u00e0 del VII secolo.\nNonostante le influenze esterne l'arte locale \u00e8 comunque fiorente ed \u00e8 caratterizzata dalla tendenza a sintetizzare le figure umane ed animali sino a renderle quasi astratte; tipici esempi sono i dischi-corazza decorati con figure umane accostate ad animali fantastici. Inizia inoltre in questa fase la produzione di ceramiche straordinarie per variet\u00e0 e fantasia formale. Anche la metallurgia produce oggetti di grande originalit\u00e0, come i pettorali decorati da figure umane legate insieme da anelli o dal fatto di tenersi per mano; l'esemplare pi\u00f9 noto \u00e8 quello proveniente da Numana. Le fibule sono anch'esse prodotte nelle tipologie pi\u00f9 varie, come quelle ad arco serpeggiante, a drago con antenne, a navicella; altro oggetto dell'abbigliamento femminile molto tipico \u00e8 il \"disco-stola\", realizzato con simboli solari. Alle attivit\u00e0 agricole, commerciali si affianca quella della pesca, testimoniata dalla \"tomba del pescatore\" di Ancona.\nA questo periodo risalgono le iscrizioni di Novilara e l'assorbimento della cultura villanoviana di Fermo all'interno della cultura picena.\nFase \"Piceno IV\".\nIl \"Piceno IV\" interessa un periodo a cavallo tra il VI e il V secolo (dal 580 al 470 a.C.). La fase viene suddivisa dagli archeologi in \"Piceno IV A\" e \"Piceno IV B\", che qui si considerano insieme.\nIl territorio interessato vede una rarefazione delle testimonianze a nord dell'Esino e una fioritura di testimonianze nel sud delle Marche e nel nord dell'Abruzzo.\nRisalgono a questo periodo alcuni degli elementi pi\u00f9 tipici e noti della civilt\u00e0 picena. In particolare essi sono: le iscrizioni sudpicene, la statuaria monumentale di Numana e Capestrano, la straordinaria ricchezza e variet\u00e0 e nell'ornamentazione femminile delle fibule, ancor pi\u00f9 che nella fase precedente e gli enigmatici anelloni a sei nodi, assurti nei primi anni del Novecento a simbolo dell'intera civilt\u00e0 picena.\nCome materiale tipico di questo periodo si pu\u00f2 considerare l'ambra, gi\u00e0 attestata precedentemente, ma con la quale si realizzano in questa fase gli oggetti pi\u00f9 noti, provenienti da Belmonte Piceno. Si \u00e8 identificata una via dell'ambra che dal Baltico giungeva sino alle coste del Piceno, dove la resina fossile era molto apprezzata, anche per le caratteristiche che la mettevano in relazione con la simbologia solare. Nel secolo scorso i Piceno sono stati chiamati, a causa dell'amore per questo materiale, anche \"popolo dell'ambra\", e il loro stesso nome era stato messo in relazione con il termine latino \"pix, picis\", ossia ambra.\nLe armi sono ormai tutte di ferro, e presentano una grande variet\u00e0 e un continuo aggiornamento, cosa rara in popoli italici dello stesso periodo; tra le armi di offesa del periodo si ricorda lo spadone a scimitarra tipo \"machaira\" e, tra quelle di difesa, i tipici gli elmi con rilievi a forma di corna di animale, che per\u00f2 convivono con altri elmi di tipo greco-corinzio. Continua la produzione di dischi-corazza, ma anch'essi sono fortemente influenzati nell'ornamentazione dall'arte greca. L'inumazione \u00e8 ormai completamente distesa.\nFase \"Piceno V\".\nLa fase interessa la parte media e finale del V secolo, dal 470 a.C. sino all'inizio del successivo IV secolo.\nDal punto di vista territoriale si nota una rivitalizzazione dei centri piceni a nord dell'Esino; a sud di questo fiume tutti i centri gi\u00e0 vitali nella fase precedente continuano le loro attivit\u00e0.\nLa caratteristica archeologica dominante di questa fase \u00e8 l'importazione massiccia di ceramica greca a figure rosse, che attraverso i porti di Numana e di Ancona si diffondeva poi in tutto il territorio piceno. In particolare risulta eccezionalmente ricco il complesso dei vasi provenienti da Numana, con esemplari anche monumentali e con ricche raffigurazioni mitologiche.\nTale abbondanza si spiega pensando al fatto che, dopo la battaglia navale di Alalia (540 a.C.), gli Etruschi e i Cartaginesi riuscirono ad impedire ai Greci di commerciare liberamente nel Tirreno. Fiorirono cos\u00ec le citt\u00e0 adriatiche di Numana, Spina ed Adria, che consentivano comunque uno sbocco commerciale alla ricca produzione vascolare greca. \u00c8 interessante notare che una forma di ceramica attica veniva prodotta dai Greci appositamente per i Piceni; si tratta del \"piattello ad alto piede\", che alcuni archeologi pensano fosse usato per servire durante i banchetti un prodotto tipico piceno: le olive.\nFase \"Piceno VI\".\nIl \"Piceno VI\" \u00e8 l'ultima fase archeologica della civilt\u00e0 picena e interessa il IV e una piccola parte del III secolo a.C., sino alla Battaglia del Sentino; questo evento segna infatti convenzionalmente, secondo l'archeologia, il dissolvimento della cultura picena, che da quella data \u00e8 assorbita gradualmente all'interno di quella romana. Naturalmente, anche dopo tale data, la storia dei Piceni continua, anche se la sua vitalit\u00e0 si esprime non pi\u00f9 tanto a livello culturale (e dunque archeologico), quanto nell'importante ruolo che essi ebbero durante la romanizzazione della costa adriatica. Questo spiega il fatto che, nonostante la fase \"Piceno VI\" sia l'ultima descritta dagli archeologi, la storia dei Piceni continui anche dopo tale fase, ed \u00e8 oggetto dei paragrafi seguenti.\nEvento fondamentale del periodo \u00e8 l'arrivo dei Galli Senoni, che occuparono la parte settentrionale del territorio piceno, giungendo sino al fiume Esino, con espansioni temporanee o limitate anche pi\u00f9 a sud. I Senoni si fusero parzialmente con i Piceni delle zone occupate, ma influenzandone profondamente la cultura. Dopo l'invasione gallica, il controllo da parte dei Piceni della zona costiera adriatica \u00e8 approssimativamente compreso fra il torrente Castellano, Numana e il Conero. Il territorio piceno occupato dai galli venne successivamente detto dai Romani \"Ager Gallicus\" o anche \"Ager gallicus picenus\".\nAltro evento che contribu\u00ec a modificare l'equilibrio etnico del territorio piceno fu l'arrivo di Greci, provenienti da Siracusa, che fondarono la colonia di Ank\u00f3n (Ancona) che assorb\u00ec il precedente villaggio piceno.\nNonostante tali fattori, la cultura picena proprio in questo periodo produsse una tipologia vascolare di grande originalit\u00e0, definita dagli archeologi \"ceramica alto-adriatica\", caratterizzata da figure femminili viste di profilo, talmente stilizzate da ricordare alcune forme di arte moderna.\nIII secolo a.C..\nNel 299 a.C. si verific\u00f2 il primo intervento militare dei Romani nel territorio dei Piceni. I due popoli avevano stipulato un'alleanza per contrastare i Galli, i quali avevano raggiunto i domini dei Romani a nord del Tevere. Oltre a contrastare le incursioni galliche, per i Piceni l'alleanza con i Romani aveva la funzione di rafforzare la propria posizione diplomatico-militare rispetto a quella dei Pretuzi, alleatisi con i Sanniti.\nQualche anno pi\u00f9 tardi i Sanniti cercarono di coinvolgere i Piceni nell'imminente conflitto contro Roma, la quale stava manifestando la volont\u00e0 di espandersi sul versante adriatico dell'Italia. Tuttavia, le popolazioni picene rimasero fedeli al trattato d'alleanza stipulato con i Romani e, anzi, avvertirono i loro alleati della guerra che i Sanniti e i loro alleati (Galli, Etruschi, Umbri) erano in procinto di iniziare. Il conflitto sfoci\u00f2 in una serie di scontri fra i Romani e le popolazioni alleate dei Sanniti, dei quali quello decisivo fu la battaglia di Sentino (295 a.C.), a seguito della quale si accentu\u00f2 l'espansione romana verso l'Adriatico; nel 290 a.C. circa, Roma espanse i propri domini fino ad assorbire il territorio dei Pretuzi, a sud del Piceno. Nello stesso periodo, si acuirono anche le tensioni fra i Romani e i Galli Senoni: questi ultimi furono sconfitti grazie anche all'appoggio dei Piceni, che si schierarono contro le popolazioni celtiche e consentirono il passaggio dell'esercito romano nel Piceno. A seguito della sconfitta dei Senoni, Roma acquis\u00ec anche i territori gallici, che confinavano a nord con quelli piceni\nLe conquiste romane mutarono sensibilmente il contesto geopolitico nell'Italia centrale: i domini di Roma si estendevano a nord, ovest e sud del Piceno, circondato dallo Stato romano. La mancanza di autonomia scaturita da ci\u00f2 indusse i Piceni a rompere l'alleanza con Roma e a rivoltarsi contro la dominazione romana indiretta; scoppi\u00f2 cos\u00ec la Guerra Picentina.\nI consoli Appio Claudio e Tito Sempronio Sofo furono inviati dal Senato romano presso il Piceno. Sempronio Sofo giunse attraverso la valle del Tronto, mentre Appio Claudio pass\u00f2 dall'Umbria, sceso nella valle del Potenza attraverso le strette di Pioraco, prese la citt\u00e0 fortificata di Camerino. Per ricongiungere gli eserciti, i consoli condussero la campagna militare invadendo per primi i territori dell'\"Agro Palmense\" (Fermo), cos\u00ec da incunearsi fra il settentrione e il meridione dei territori piceni. Sempronio Sofo condusse le proprie truppe nella valle dell'Aso, evitando di attaccare frontalmente la citt\u00e0 di Ascoli Piceno, che avrebbe ritardato di molto la campagna. Dopo aver sconfitto le truppe picene a \"Interamnia Poletina Piceni\", arriv\u00f2 nell'attuale Ortezzano; in seguito ad un nuovo scontro con la resistenza picena, la stessa citt\u00e0 venne devastata. Nel frattempo, le forze dei Piceni si erano radunate a Truento, organizzando un forte esercito; cos\u00ec, Sempronio Sofo dovette tornare indietro, nella valle del Tronto, rallentando l'avanzata. Prima che la battaglia iniziasse, un violento terremoto scosse la terra, gettando nel panico gli uomini di entrambi gli schieramenti; i primi a ridestarsi dal timore furono i Romani, poich\u00e9 il console afferm\u00f2 che l'evento sismico era un presagio favorevole a Roma e che, dopo la battaglia, avrebbe eretto un tempio a Tellure. Superata la paura iniziale, anche fra le file dei Piceni torn\u00f2 la calma. Lo scontro che ne segu\u00ec fu cos\u00ec violento che in pochi sopravvissero alla battaglia, da ambo le parti. L'esito negativo di quest'ultima battaglia ridusse i Piceni a chiedere la pace. Per Roma, la vittoria contro i Piceni fu tanto importante che, oltre ad essere tributato ai consoli un trionfo, il Senato decise di coniare per la prima volta delle monete d'argento a memoria dell'evento.\nIn breve, la rivolta, guidata dalla citt\u00e0 di Ascoli, non ebbe successo e venne sedata dai consoli romani Appio Claudio Russo e Publio Sempronio Sofo in due campagne distinte, nel 269 e nel 268 a.C., che vanno sotto il nome di \"Guerra Picentina\". Conseguentemente, una parte della popolazione picena fu deportata: gli abitanti di Ortona furono deportati presso il lago Fucino, alcune colonie di cittadini piceni vennero fondate nella Marsica, in Campania, e numerosi Fermani nei pressi di Salerno; il resto dei Piceni fu parzialmente romanizzato, poich\u00e9 ottenne che le proprie citt\u00e0 fossero considerate dapprima \"civitas sine suffragio\" (268 a.C.), e poi \"civitas optimo iure\" (241 a.C.). Ascoli Piceno, diversamente dalle altre citt\u00e0, ricevette un trattamento differente e fu considerata \"civitas foederata\", ovvero alleata di Roma. Tuttavia, onde tenere sotto controllo Ascoli, nel 264 a.C. fu dedotta a Fermo una colonia di diritto latino. Ancona, dopo la repressione della rivolta, conserv\u00f2 lo statuto di \"civitas foederata\" del quale gi\u00e0 godeva.\nDurante la Seconda guerra punica, contingenti di Piceni combatterono insieme agli eserciti dei Romani. Dopo aver preso parte alla battaglia del Lago Trasimeno (217 a.C.), la popolazione picena sub\u00ec il saccheggio delle proprie terre ad opera dell'esercito cartaginese che tentava cos\u00ec di suscitare la defezione degli alleati italici di Roma; tuttavia, i Piceni rimasero fedeli all'alleanza con i Romani, partecipando alla battaglia di Canne.\nII-I secolo a.C..\nIn seguito alla progressiva espansione della Repubblica romana avvenuta nel II secolo a.C., la politica interna di Roma fu agitata dalla rivolta dei popoli italici, avvenuta nel 91 a.C. (guerra sociale); gli Italici chiedevano che fosse loro estesa la cittadinanza romana, poich\u00e9 pur avendo contribuito all'espansione di Roma, continuavano a essere discriminati legislativamente rispetto ai Romani.\nIl conflitto si scaten\u00f2 a seguito di un'insurrezione nella citt\u00e0 di Ascoli: dopo aver ucciso il proconsole romano Quinto Servilio e il legato Fonteio, gli ascolani massacrarono l'intera popolazione romana della citt\u00e0. Successivamente, i Piceni e gli altri popoli italici (eccetto gli Etruschi e gli Umbri) si confederarono ed eressero una propria capitale, Corfinium. I Piceni furono quindi i principali ispiratori, con Peligni e Marsi, della vasta coalizione; l'esercito italico, ripartito in due tronconi - uno sabellico guidato dal marso Quinto Poppedio Silone, l'altro sannitico affidato a Gaio Papio Mutilo - contava contingenti di numerosi popoli; quello piceno era guidato da Gaio Vidacilio e Publio Ventidio Basso.\nLe fasi iniziali del conflitto avvennero in territorio piceno, fra Ascoli Piceno e Fermo; i comandanti piceni sconfissero Gneo Pompeo Strabone vicino Falerone (90 a.C.), costringendolo a battere in ritirata e a trovare rifugio nella citt\u00e0 fermana, che fu messa sotto assedio. Mentre l'assedio continuava, nell'estate dello stesso anno il comandante Vidacilio accorse a sostenere in battaglia i Peligni e Ventidio Basso fu inviato in missione diplomatica presso gli Etruschi e gli Umbri, onde indurli a sostenere la causa italica; parallelamente a ci\u00f2, Pompeo Strabone ricevette il supporto di un contingente romano, inviato per rompere l'assedio dei Piceni. Questi ultimi si trovarono cos\u00ec a doversi misurare con i Romani su due fronti: la minaccia era infatti portata tanto dagli assediati all'interno della citt\u00e0, che potevano compiere sortite, quanto dalle truppe appena giunte a Fermo; furono cos\u00ec sconfitti, subendo anche la perdita del generale rimasto a condurre l'assedio, il marso Tito Lafrenio.\nCon le truppe rimastegli dopo la battaglia di Fermo, Pompeo Strabone mosse verso Ascoli, cingendola d'assedio. Poco dopo, il comandante Vidacilio risal\u00ec verso nord con l'intento di liberare gli assediati; tuttavia, pur riuscendo a sfondare le file nemiche e a entrare in citt\u00e0, al suo arrivo non trov\u00f2 i concittadini disposti a contrastare l'assedio, come invece egli aveva richiesto; deluso e indignato da tale atteggiamento, Vidacilio si tolse la vita.\nL'anno seguente, nell'89 a.C., un esercito di Marsi cerc\u00f2 di scardinare l'accerchiamento romano alla capitale dei Piceni, fallendo; la citt\u00e0 cadde definitivamente il 17 novembre di quell'anno, fu rasa al suolo e i suoi cittadini privati di ogni propriet\u00e0. La caduta di Ascoli segn\u00f2 la definitiva sconfitta degli Italici nella Guerra sociale Al termine del conflitto, i Piceni furono ascritti nella trib\u00f9 Fabia, ottenendo la cittadinanza romana e completando il processo di romanizzazione della popolazione picena, iniziato nel III secolo a.C. Nel 27 a.C. Augusto dedusse una colonia ad Ascoli. Il territorio abitato dai Piceni in et\u00e0 augustea fu ripartito tra Regio V (Picenum) e Regio VI (Umbria et ager gallicus picenus) e fu riunificato durante l'impero di Diocleziano nella regione \"Flaminia et Picenum\".\nSociet\u00e0.\nPrecedentemente all'arrivo dei Galli nel territorio a nord del Piceno, la struttura sociale dei Piceni mantenne una forma molto diffusa in epoca protostorica: l'organizzazione territoriale era strutturata secondo il modello protourbano (classi sociali, artigianato metallurgico e scrittura), a causa degli influssi della civilt\u00e0 micenea e del sussistere di numerosi scambi commerciali con le popolazioni limitrofe. Socialmente, vi erano dei consigli aristocratici deputati all'amministrazione del potere e che eleggevano il proprio capo; tuttavia, non \u00e8 escluso che vi fossero, localmente, anche delle monarchie. Dumitrescu ha ipotizzato che le genti picene fossero politicamente una confederazione di trib\u00f9, ciascuna guidata da un capo; in caso di pericolo, esse avrebbero per\u00f2 assunto come guida un singolo capo-guerriero, secondo uno schema tipicamente indoeuropeo.\nFra i Piceni le famiglie aristocratiche, caratterizzate da attributi prettamente guerrieri, erano distinte rispetto al resto della comunit\u00e0 sia per il possesso di oggetti che ne delineavano lo status sociale, sia per la differente collocazione delle loro sepolture; tale fenomeno si afferma dal VII secolo a.C., quando l'\"orientalizzazione\" culturale, verificatasi gi\u00e0 nell'VIII secolo a.C. in area etrusca, raggiunse il territorio piceno, determinando cos\u00ec la formazione di \u00e9lite aristocratiche, le quali imitavano le usanze dei popoli orientali e controllavano le vie del commercio transappenninico.\nNel corso del VI secolo a.C., grazie ai benefici economici dovuti ai continui scambi commerciali con le popolazioni dell'Adriatico e del centro Italia, la base sociale dei Piceni si allarg\u00f2, includendo nuove categorie, comprendendo commercianti e artigiani. Tale fenomeno condusse, a partire dal V secolo a.C., al formarsi di una struttura socio-politica di tipo oligarchico-repubblicano. Giovanna Bergonzi ha ipotizzato che, contemporaneamente a ci\u00f2, l'aristocrazia picena abbia iniziato a tramandarsi il rango per ereditariet\u00e0.\nTale ipotesi trova conferma nei reperti archeologici, soprattutto \"tomba dei signori\u201d, scoperti nella Necropoli di Colle Pigna di Montedinove, esposti oggi nel Museo archeologico statale di Ascoli Piceno e Museo delle Tombe Picene di Montedinove. Nella societ\u00e0 picena la posizione delle donne poteva essere anche di estrema importanza fino a raggiungere il ruolo di capotrib\u00f9 o sacerdotessa. Tale ipotesi confermano due sepolture femminili denominate \u201cTombe delle Amazzoni\u201d, di Belmonte Piceno, con corredi ricchissimi comprendenti anche armi e persino carro da guerra, e \"Tomba a doppia deposizione\u201d di Necropoli di Colle Pigna di Montedinove, con un defunto senza corredo, deposto su un tavolato o carro al di sopra di una donna pi\u00f9 giovane, con un ricco corredo e una lancia, simbolo del potere.\nCon il progressivo espandersi dell'influenza romana, i Piceni iniziarono a subire un processo di romanizzazione culturale ma, soprattutto nell'entroterra montagnoso, la dipendenza economica dalla citt\u00e0 gi\u00e0 dipendenti da Roma accentu\u00f2 l'insofferenza delle classi dominanti per l'esclusione dai diritti connessi alla cittadinanza romana. Il malcontento, comune agli altri popoli italici della regione, sfoci\u00f2 agli inizi del I secolo a.C. in conflitto aperto. L'estensione a tutti gli Italici della cittadinanza, decisa proprio in seguito alla Guerra sociale, acceler\u00f2 il processo di romanizzazione del popolo, che fu rapidamente inquadrato nelle strutture politico-culturali di Roma.\nReligione.\nLa dimensione religiosa dei Piceni non \u00e8 stata ancora completamente ricostruita a causa della mancanza di testimonianze archeologiche o scritte sufficienti; tuttavia, sulla base dei reperti sino a ora rinvenuti \u00e8 stato possibile tracciare le linee fondamentali della religiosit\u00e0 picena, fra cui i rapporti con la cultura umbra, con i popoli dell'area danubiana e con le divinit\u00e0 greco-etrusche. \u00c8 stato ipotizzato che fra i Piceni ci fosse una scarsa distinzione fra la dimensione religiosa e quella profana, e che solo sul finire della propria storia, forse grazie alla contaminazione con altre culture, essi abbiano iniziato a discernere i due ambiti, soprattutto in riferimento ai luoghi adibiti al culto e alle sue manifestazioni.\nFra gli oggetti dei corredi funerari con valenza religiosa, \u00e8 stata riscontrata la presenza di numerosi manufatti con simboli apotropaici analoghi a quelli di altri oggetti risalenti all'et\u00e0 del bronzo europea; Fra i reperti piceni, si trova con particolare frequenza la raffigurazione, riscontrata in numerosi manufatti, di piccole anatre stilizzate, le quali ricordano la tradizione religiosa sia anatolica che danubiana. Il significato di tali rappresentazione allude ad una raffigurazione, mediante l'anatra, dell'anima del defunto.\nSeppure in gran parte non siano state tuttora identificate in modo inequivocabile; un'eccezione \u00e8 rappresentata dalla dea Cupra, della quale sono conosciuti santuari nella zona picena e in quelle limitrofe. Le divinit\u00e0 dei Piceni erano direttamente collegate al mondo della pastorizia, dell'allevamento e della guerra.\nEvoluzione del culto.\nDurante l'et\u00e0 del bronzo, nel Piceno le manifestazioni devozionali si svolgevano in luoghi comunitari, spesso scelti in virt\u00f9 di specifiche peculiarit\u00e0 naturali, nei quali i fedeli esprimevano la propria religiosit\u00e0 con offerte votive, dando luogo a celebrazioni che ne promuovevano e ne consolidavano l'identit\u00e0 etnico-politica. A seguito dell'avvento delle popolazioni picene, le forme del culto cambiano; dal VII alla prima met\u00e0 del VI secolo a.C. si attesta l'affermarsi nelle comunit\u00e0 picene di nuovi valori fondamentali, quali quelli della casa e della famiglia; la celebrazione non si svolge pi\u00f9 in luoghi comuni ma in privato, nell'ambito domestico, dando inizio all'affermarsi del culto dei morti, in particolare dei capostipiti della famiglia. Questi vengono celebrati con statue funerarie, steli, e sono sepolti con ricchi corredi, attestando una sostanziale esaltazione del valore dei morti rispetto alla societ\u00e0.\nDalla fine del VI all'inizio V secolo a.C., le manifestazioni religiose recuperano la pratica dei depositi votivi, i quali per\u00f2 presentano offerte devozionali del tutto diverse rispetto a quelle dei secoli precedenti. Le offerte in vasellame sono state sostituite quasi del tutto da quelle in metallo, specialmente in bronzo. Si tratta nella maggior parte dei casi di statuette votive o d'importazione etrusca o di fabbricazione autoctona (umbro-picena), raffiguranti divinit\u00e0 greco-etrusche (Ercole, Minerva, Giove, Marte).\nSantuari.\nNella porzione delle odierne Marche occupata dai Piceni non sono stati individuati edifici sacri, n\u00e9 luoghi naturali adibiti prevalentemente al culto. Uniche eccezioni sono il santuario della dea Cupra presso l'odierna Cupra Marittima (di fondazione picena o etrusca), e il santuario di Diomede. I depositi votivi ritrovati in area marchigiana attestano comunque che, probabilmente, i riti avvenivano prevalentemente all'aperto, in luoghi ben distanti dalle zone abitate. Sono in questo senso rilevanti i ritrovamenti compiuti presso Monte Primo, Monte Valmontagnana, Isola di Fano e Castelbellino.\nNell'attuale Abruzzo, invece, sono stati scoperti due luoghi naturali adibiti alle celebrazioni: il santuario del Monte Giove (Cermignano-Penna Sant'Andrea) e la Grotta del Colle (Rapino). Poich\u00e9 entrambi i santuari sono posizionati in luoghi sopraelevati e raggiungibili solo attraverso salite, \u00e8 stato ipotizzato che il percorso per raggiungerli avesse un valore iniziatico o che la salita assumesse il ruolo d'ascensione mistica.\nCulto dei morti.\nFra il IX e il VII secolo a.C. \u00e8 accertato che i Piceni seppellissero i propri morti in posizione rannicchiata, adagiandoli sul fianco destro. Nelle tombe risalenti al VI secolo a.C. venne mantenuta la posizione sul fianco destro, ma non \u00e8 raro ritrovare degli inumati con le gambe pi\u00f9 o meno flesse. Dal V secolo a.C. i defunti vengono sepolti, nella maggior parte dei casi, in posizione supina.\nLa struttura delle tombe era costituita generalmente da semplici fosse, generalmente di forma rettangolare od ovale, di due metri per uno e profonde anche pi\u00f9 di un metro. Non era raro che sul piano di deposizione vi fossero da una a quattro riseghe. Per evitare che l'inumato fosse a diretto contatto con il terreno, \u00e8 attestato l'uso di rivestimenti sia lignei che in pietra arenaria. La breccia marina era utilizzata non solo sul piano di deposizione, ma come vero e proprio materiale di riempimento delle fosse funerarie.\nNelle tombe del VI secolo a.C. e in quelle pi\u00f9 recenti le fosse sepolcrali presentano degli spazi ulteriori al di sotto dei piedi dell'inumato, oppure accanto alla sua testa; tali spazi avevano la funzione d'ospitare il corredo funebre, in special modo gli oggetti utilizzati durante i banchetti o l'oggettistica domestica. Talvolta gli spazi che venivano ricavati sotto i piedi del defunto erano piuttosto ampi e si sviluppavano al di sotto del piano di deposizione dell'inumato. In queste cavit\u00e0, a base generalmente trapezoidale, sono stati rinvenute pile di vasellame disposto a seconda della propria funzione.\nEconomia.\nAgricoltura.\nLa posizione degli insediamenti piceni in valli fertili, il rinvenimento di ossa di bovini e di piccole vanghe realizzate in corno di cervo lasciano intuire che fra i Piceni l'agricoltura fosse decisamente sviluppata.\nLa viticoltura nel Piceno era ampiamente praticata, essendo in uso fin dall'et\u00e0 repubblicana, come attestano Polibio e Catone; l'uva picena era infatti particolarmente gradita in Gallia e ne erano coltivate due qualit\u00e0 (\"Palmensis\" e \"irziola\"). Oltre all'uva, anche la produzione frutticola in generale era celebre, sia per la produzione di mele, che di pere.\nFra le coltivazioni tradizionali Plinio menziona anche le olive picene, considerate fra le pi\u00f9 ricercate d'Italia. Verosimilmente, esse erano prodotte nei dintorni di Ascoli, come suggerito dalla conformazione del territorio e dalle tradizioni locali Oltre agli usi tradizionali, secondo Marziale le olive picene venivano utilizzate anche per alimentare i tordi.\nLa coltivazione del grano era anch'essa fiorente, tanto che Varrone riferisce di una particolare tecnica di mietitura che era praticata nel Piceno. La farina picena era poi utilizzata anche per la produzione di un pane dolce, il pane picentino.\nOltre a tali attivit\u00e0, i Piceni praticavano anche la caccia e la pesca.\nArtigianato e metallurgia.\nLe principali produzioni artigianali dei Piceni si concentravano nella lavorazione dei metalli. Fra l'VIII e la met\u00e0 del VII secolo a.C. l'oggettistica realizzata consisteva soprattutto in ornamenti e ricchi manufatti, tutti in bronzo; solo nel corso del VII secolo a.C. all'esclusiva produzione bronzea si aggiunse quella in ferro.\nOltre alla lavorazione dei metalli, l'artigianato piceno realizzava notevoli ceramiche e prodotti tessili, come \u00e8 attestato dal rinvenimento di fusarole e rocchetti.\nUlteriori centri artigianali si svilupparono fra VII e VI secolo a.C., influenzati dalle maestranze etrusche od orientali; in queste officine si intagliavano l'ambra, l'avorio, la pietra.\nCommercio.\nUn ruolo dominante nell'economia dei Piceni era rivestito dal commercio, tanto che attorno alla met\u00e0 del VI secolo a.C. il loro territorio divenne il punto di connessione fra i mercati delle aree alpina, danubiana e tirrenica. Gli scambi principali avvenivano sia con le popolazioni abitanti il versante tirrenico che con i popoli orientali del Mar Mediterraneo e quelli abitanti sulla sponda opposta dell'Adriatico. Con questi ultimi \u00e8 attestato un flusso commerciale importante e consolidato, in particolare con gli Illiri, i quali erano il bacino di riferimento delle produzioni picene dirette verso i Balcani, smistate poi fino in Frigia.\nFin dal IX secolo a.C. i Piceni svilupparono itinerari commerciali con gli Umbri e gli Etruschi attraverso i valichi appenninici, intensificando attorno al VII secolo a.C. gli scambi con questi ultimi.\nLa testimonianza pi\u00f9 importante relativa alla commercio marittimo piceno \u00e8 la stele figurata di Novilara in cui \u00e8 incisa un'imbarcazione che trasporta merci, scortata da navi militari, mentre viene attaccata. In base a questa testimonianza \u00e8 stato possibile, nel 2001, realizzare una copia della nave raffigurata realmente capace di navigare; sulla vela \u00e8 stato riprodotto una delle immagini pi\u00f9 note della cultura picena di Novilara: la ruota a raggi, che simboleggia il sole.\nOltre ad importare manufatti etruschi e a esportarne di propri in Etruria, dal V-IV secolo a.C. i Piceni commerciarono anche con i Greci, i quali seguivano delle rotte commerciali che risalivano verso nord la costa adriatica occidentale, per poi proseguire sul versante opposto in direzione sud-est, oppure attraversavano il medio-Adriatico nel punto di strozzatura fra il Monte Conero e \"Iader\", punto di scalo certo era Numana, situata sulla costa, presso cui giungevano le merci dirette ad Ancona. In particolare, era apprezzata dai Piceni la ceramica di lavorazione attica, oltre che la produzione manifatturiera egineta e ionica, le quali furono affiancate dal VII al IV secolo a.C. dall'importazione di vasi bronzei dal Peloponneso.\nAltre direttrici commerciali attestate sono quelle sviluppatesi a sud con i Dauni e i Lucani, a nord quelle con i Veneti. Con questi ultimi, i Piceni non commerciarono esclusivamente vasellame pregiato, ma anche armi e ornamenti femminili. Di non poco rilievo era inoltre il commercio dell'ambra, che coinvolgeva direttamente il popolo dei Piceni. \u00c8 stato accertato che dall'VIII secolo a.C. in poi vi erano consistenti produzioni di ornamenti con inserti d'ambra, i quali testimoniano notevoli importazioni della stessa dall'area danubiana; questa, dopo essere stata lavorata, presumibilmente presso le botteghe picene, veniva commercializzata e distribuita attraverso i principali canali di scambio.\nLingua.\nI Piceni parlavano una lingua italica appartenente al gruppo dei dialetti sabellici e dunque strettamente collegata alla lingua umbra; tale idioma \u00e8 attestato da ventisette iscrizioni, la cui datazione ne ha individuato la diffusione in un periodo compreso fra il VI secolo a.C. e l'inizio del III secolo a.C. Convenzionalmente tale lingua \u00e8 denominata in vario modo: semplicemente \"Piceno\", o \"Sud-piceno\" o anche \"lingua picena meridionale\", dato che la maggior parte delle iscrizioni sono state trovate nella parte meridionale del territorio piceno, a sud del fiume Chienti. Il ritrovamento pi\u00f9 settentrionale \u00e8 quello della stele di Mondolfo, in Provincia di Pesaro e Urbino.\nL'alfabeto sud-piceno \u00e8 stato decifrato integralmente solo negli ultimi decenni; le ultime deduzioni, che hanno portato ad una lettura completa delle epigrafi, sono state le seguenti:\nSi registra in questo alfabeto una tendenza all'uso di punti, come rivelano i segni \"O\" e ed \"F\" (risultanti dalla contrazioni di cerchi), il segno \"T\" e le grafie alternative di \"A\" e \"Q\" (in cui il punto deriva dalla contrazione di segmenti). Particolarit\u00e0 rilevante \u00e8 l'uso di sette vocali, cosa che rivela una accuratezza nella trascrizione del sistema vocalico maggiore di quella delle altre lingue italiche:\nDi seguito si riportano le ventiquattro lettere dell'alfabeto sud-piceno, in cui ad ogni lettera vengono associati sia il suono dell'alfabeto fonetico internazionale, sia le lettere usate dagli autori nella trascrizione in alfabeto latino, con alcune note di pronuncia.\nAlcuni grafemi presentano delle varianti grafiche: di tratta della \"A\" della \"T\", della \"Q\" e della \"O chiusa\"; nell'elenco sottostante, le grafie alternative sono riportate a parte.\nIl segno dei tre punti allineati non corrisponde ad un suono, ma \u00e8 utilizzato per separare le varie parole.\nLe iscrizioni di Novilara.\nCosa assai singolare \u00e8 il fatto che, nonostante non esista alcuna differenza in campo archeologico tra i piceni della zona di Novilara e quelli del rimanente territorio, le quattro iscrizioni ritrovate in quella zona testimoniano un alfabeto e una lingua diversa da quella usata dagli altri piceni. Alcuni interpretano tale situazione enigmatica considerando che la differente lingua non ha evidentemente impedito il formarsi di una cultura ed una civilt\u00e0 unitarie. C'\u00e8 anche chi fa altre considerazioni, affermando che non \u00e8 certo (data la scarsit\u00e0 di testimonianze) che la lingua di Novilara sia stata usata dalle popolazioni della zona, ma che forse essa testimonia la presenza di viaggiatori; in questo caso l'iscrizione pi\u00f9 lunga potrebbe essere una stele funeraria realizzata da un gruppo di persone provenienti da altre terre, in onore di un compagno che trov\u00f2 la morte durante il viaggio.\nTale lingua, non ancora decifrata con certezza, \u00e8 stata denominata convenzionalmente lingua picena settentrionale o \"nord-piceno\" o \"della stele di Novilara\". L'iscrizione pi\u00f9 studiata di questo gruppo \u00e8 infatti la \"Stele iscritta di Novilara\". La natura del nord-piceno ha fatto molto discutere gli studiosi e probabilmente esso \u00e8 una lingua isolata non indoeuropea. Ci\u00f2 che sembra certo \u00e8 che il nord-piceno non \u00e8 una lingua italica e dunque non \u00e8 correlata in alcun modo con le iscrizioni sud-picene. L'alfabeto usato nelle iscrizioni di Novilara \u00e8 riportato alla pagina della Lingua di Novilara.\nArte.\nArchitettura.\nNell'ambito delle sepolture monumentali picene sono attestate quattro principali tipologie funerarie:\nLe pi\u00f9 antiche risalgono all'VIII secolo a.C. e sono costituite da gruppi o da sepolture singole organizzate all'interno di un'area circoscritta da un fossato anulare e ricoperte da tumulo. Le pi\u00f9 antiche sono state rinvenute nella zona di Matelica. Dal VII secolo a.C. l'uso di tombe a circolo con fossato e tumolo \u00e8 particolarmente concentrato nell'area fra Numana e Sirolo; in questa zona i defunti venivano seppelliti in gruppi familiari di almeno tre o quattro generazioni. Il diametro varia dai dieci ai venti metri, la larghezza dei fossati \u00e8 di un metro e la profondit\u00e0 di due. Le sepolture rinvenute nella zona di Numana hanno la particolarit\u00e0 di essere disposte in un ordine preciso secondo cui al centro veniva sepolto il capofamiglia ed ai lati erano disposte una o due tombe di donna con dei corredi funerari piuttosto ricchi.\nDatate nella prima met\u00e0 del VII secolo a.C., sono attestate presso il sepolcreto di Fabriano. Fra le sepolture pi\u00f9 importanti di questo sito \u00e8 ricordata la tomba di un capo probabilmente morto lontano dalla propria famiglia, in quanto il corredo \u2014 comprensivo di un carro \u2014 non \u00e8 accompagnato dalla salma del defunto, che \u00e8 assente (cenotafio).\nRisalenti tutte fra il VII secolo a.C. e il VI secolo a.C., tali sepolture sono state rinvenute nei pressi dei fiumi Chienti e Potenza. Sono agglomerati di massimo due o tre sepolture delimitate da un circolo di pietre poste di taglio, il cui diametro si attesta fra i cinque e i nove metri; si tratta di sepolture tipiche dell'Italia centrale appenninica la cui forma era in origine simile alle recinzioni dei pastori dell'Et\u00e0 del bronzo. Talvolta presentano dei tumuli.\nRisalenti al V secolo a.C., presentano una pseudocamera sepolcrale funeraria a cielo aperto, priva di un corridoio d'ingresso e con delle riseghe multiple su tre lati. Sul fondo della camera sono presenti due fosse: una per gli oggetti di maggior valore del corredo, l'altra per l'inumazione del defunto assieme a pochi oggetti d'uso personale.\nScultura.\n\u00c8 di produzione picena una fra le maggiori opere d'arte prodotte dai popoli italici, il \"Guerriero di Capestrano\" (conservato presso il Museo archeologico nazionale d'Abruzzo a Chieti); si tratta di una statua monumentale, di dimensioni superiori al vero, che rappresenta un condottiero piceno stante, con il capo coperto da un elmo ornato di un ampio disco alla base. Tale opera presenta notevole affinit\u00e0 con numerosi reperti di statuaria rinvenuti in territorio tedesco (Hirschlanden, Holzgerlingen, Glauberg). Oltre al Guerriero di Capestrano, al Guerriero di Numana e a diverse steli incise, tuttavia, non si sono ritrovate molte altre produzioni artistiche monumentali picene.\nGli scambi intercorsi fra i Dauni e le genti picene stanziatesi in Abruzzo influenzarono la statuaria picena, soprattutto in et\u00e0 arcaica. Ci\u00f2 \u00e8 testimoniato per esempio dall'analogia fra alcuni dei tratti distintivi del \"Guerriero di Capestrano\" e dei reperti dauni rinvenuti presso la piana di Siponto. Tra il VII e il VI secolo a.C. gli scambi intercorsi fra Piceni ed Etruschi manifestano un influsso culturale che si riverbera nella produzione artistica picena attraverso il fenomeno dell'orientalizzazione; alcuni esemplari della statuaria picena presentano numerosi tratti in analogia con quelli delle produzioni fittili e scultoree etrusche.\nTestimonianze importanti della scultura picena sono i dischi-corazza (o \"kardiophylax\"), nelle cui decorazioni ad animali fantastici \u00e8 spesso possibile rintracciare figure spiccatamente orientalizzanti, come ad esempio animali quadrupedi passanti.\nTestimonianze rilevanti dell'attitudine artistica picena sono costituite dalla gran quantit\u00e0 di reperti fittili pervenuti, decorati con motivi scarni quali solcature e cordoni, e dalle figurine plastiche antropomorfe e animali stilizzate, datate attorno al VI secolo a.C.. Nondimeno considerevole \u00e8 la produzione bronzea: il metallo veniva lavorato in lamine sottili, per poi essere utilizzato nella realizzazioni di ciste o dischi; oppure, il bronzo veniva utilizzato per dare forma a statuette votive (in particolare, \u00e8 nota una serie di statuette votive bronzee, piuttosto stilizzate, raffiguranti il dio Marte)."}
{"id": "270837", "revid": "124884276", "url": "https://it.wikipedia.org/wiki?curid=270837", "title": "Dassault Aviation", "text": "La Dassault Aviation \u00e8 un'azienda aeronautica francese di progettazione e produzione velivoli. Essa fu fondata nel 1929 da Marcel Bloch (poi Dassault) con la denominazione originaria di Soci\u00e9t\u00e9 des avions Marcel Bloch.\nEssa costruisce soprattutto aeromobili d'affari (Falcon), ma anche aerei militari. La societ\u00e0 \u00e8 attualmente guidata da \u00c9ric Trappier. Nel settore degli aeromobili a reazione \"high-end\", Dassault Aviation occupava una posizione di leader nel 2005 con una quota di mercato del 40%. La statunitense Gulfstream Aerospace e la canadese Bombardier Aerospace sono i suoi principali concorrenti in questo segmento. Al 2017, il settore civile (Falcon) rappresenta pi\u00f9 del 60% del fatturato dell'azienda.\nStoria.\nNel 1915, Marcel Bloch realizza l'elica \u00c9clair per gli aerei Caudron G.3 e nel 1916 insieme a Henry Potez crea la Soci\u00e9t\u00e9 des H\u00e9lices \u00c9clair. Nel 1916 \u00e8 fondata da Henry Potez, Marcel Bloch e Louis Coroller la Soci\u00e9t\u00e9 d'\u00e9tudes a\u00e9ronautiques (SEA), che produrr\u00e0 diversi prototipi e un aereo di serie, il SEA IV. Le due aziende sono liquidate nel 1919, dopo la fine della prima guerra mondiale.\nLa Soci\u00e9t\u00e9 des avions Bloch.\nNel 1929, Marcel Bloch fonda la \"Soci\u00e9t\u00e9 des avions Marcel Bloch\".\nA seguito della nazionalizzazione delle aziende aeronautiche (vedi Fronte Popolare), le officine di Marcel Bloch sono state incorporate nella \"Soci\u00e9t\u00e9 Nationale de Constructions a\u00e9ronautiques du Sud-Ouest\" (SNCASO). Per disporre liberamente di un proprio ufficio di studi, Marcel Bloch crea il 12 dicembre 1936 con i suoi mezzi a disposizione la \"Soci\u00e9t\u00e9 anonyme des Avions Marcel Bloch (SAAMB)\" con l'obiettivo di progettare e costruire prototipi per essere prodotti dalle aziende nazionalizzate. Ma l'indipendenza non durer\u00e0. Il 17 febbraio 1937, il Ministero dell'Aria integra l'ufficio nella \"SNCASO\".\nDurante la seconda guerra mondiale, Marcel Bloch \u00e8 arrestato, considerato come \"pericoloso per la difesa nazionale e la sicurezza pubblica\". Gli occupanti cercheranno invano di ottenere la sua collaborazione, egli si rifiuter\u00e0 basandosi sulla sua salute fragile. Nel frattempo, i dipendenti si incaricano di preservare al massimo gli interessi della \"Soci\u00e9t\u00e9 anonyme des Avions Marcel Bloch (SAAMB)\". Deportato al campo di concentramento di Buchenwald il 17 agosto 1944, egli rischier\u00e0 di essere impiccato, per essersi rifiutato di lavorare di nuovo. Saranno dei militanti comunisti a salvargli la vita, sostituendo il suo numero di matricola a quello di un deceduto. Sar\u00e0 liberato l'11 aprile 1945.\nL'industria dell'aviazione francese \u00e8 malridotta nel 1945, e Marcel Bloch integra nella \"SAAMB\" le officine di Saint-Cloud, Boulogne-Billancourt e Talence. Il 10 novembre 1945, gli azionisti si adattano alla sua nuova operazione trasformandola in una societ\u00e0 a responsabilit\u00e0 limitata che si chiamer\u00e0 \"Soci\u00e9t\u00e9 des Avions Marcel Bloch\". Egli crea delle filiali per agevolare la gestione della societ\u00e0: il 6 dicembre 1945, l'officina di Saint-Cloud sar\u00e0 la \"Soci\u00e9t\u00e9 des Moteurs et H\u00e9lices Marcel Bloch\" che diverr\u00e0 il 12 settembre 1945 \"Saint-Cloud Avions Marcel Bloch\". Allo stesso modo, lo stesso giorno, sono costituite le societ\u00e0 \"Avions Marcel Bloch\" (a Boulogne-Billancourt) e \"Talence Avions Marcel Bloch\" (a Talence).\nSoci\u00e9t\u00e9 des Avions Dassault.\nMarcel Bloch cambia in seguito il suo nome in Marcel Dassault: tale cognome era stato durante la guerra lo pseudonimo di suo fratello Paul, uno dei leader della Resistenza. Anche la \"Soci\u00e9t\u00e9 des Avions Marcel Bloch\" diventa la Soci\u00e9t\u00e9 des Avions Marcel Dassault il 20 dicembre 1947. Il 9 maggio 1949, il consiglio di amministrazione della \"Soci\u00e9t\u00e9 Talence Avions Marcel Dassault\" ha deciso di istituire una fabbrica sul campo d'aviazione a M\u00e9rignac per l'assemblaggio e le prove di volo del \"Flamant\". Ci\u00f2 \u00e8 principalmente per evitare una possibile chiusura dello stabilimento Talence, che si trova in citt\u00e0. In effetti, era la volont\u00e0 del Ministero dell'Aria al momento. Allo stesso tempo, \"Talence Avions Marcel Dassault\" diventa \"M\u00e9rignac Avions Marcel Dassault\".\nIl 22 febbraio 1950, il colonnello Auguste Le R\u00e9v\u00e9rend \u00e8 nominato Amministratore Delegato di tre controllate. Questo risponde alla necessit\u00e0 di Marcel Dassault che intende candidarsi alle elezioni. Egli conserva la direzione tecnica e industriale come un consulente tecnico. Continuando la sua politica di creazione di filiali corrispondenti alla loro posizione geografica, si crea la \"Soci\u00e9t\u00e9 Villaroche base a\u00e9rienne Marcel Dassault\". La sua gestione \u00e8 affidata ad Auguste le R\u00e9v\u00e9rend e la direzione a Pierre Robert. Essa produce componenti per aeromobili, ma soprattutto effettua la messa a punto dei prototipi per conto della \"Saint-Cloud Avions Marcel Dassault\".\nIl 27 giugno 1952, il Consiglio di Amministrazione della \"Soci\u00e9t\u00e9 Villaroche base a\u00e9rienne Marcel Dassault\" decise di fonderla con \"Saint-Cloud Avions Marcel Dassault\". La \"Soci\u00e9t\u00e9 des Avions Marcel Dassault\" si specializza. Nel 1953, \u00e8 creato il \"Dipartimento Reattori\"; l'anno seguente, il \"Dipartimento di Elettronica\", che si installa ad Argenteuil. Il 1\u00ba gennaio 1956, la G\u00e9n\u00e9rale A\u00e9ronautique Marcel Dassault (GAMD) viene creata dalla riunione delle tre societ\u00e0 \"M\u00e9rignac Avions Marcel Dassault\", \"Boulogne Avions Marcel Dassault\" e \"Saint-Cloud Avions Marcel Dassault\", sotto l'egida di quest'ultima.\nNel 1957, \u00e8 creato il \"Dipartimento Missili\" per lo studio di missili aria-terra e terra-terra. La collaborazione di Sud Aviation con G\u00e9n\u00e9rale A\u00e9ronautique Marcel Dassault (GAMD) avviata in precedenza ha continuato nel 1960 per gli aerei civili (Super-Caravelle, Mercure) e militari (Balzac, Mirage III V, Spirale). Questa operazione viene ripetuta con il Concorde, con la British Aircraft Corporation e Sud Aviation.\nIl \"Dipartimento di Vendite\" all'estero, che \u00e8 responsabile per il marketing e la vendita, \u00e8 stato riorganizzato il 26 aprile 1961, separando le due attivit\u00e0. L'attivit\u00e0 elettronica di Dassault si \u00e8 fortemente sviluppata, \u00e8 diventata il \"Centre d'\u00e9tudes et de recherches \u00e9lectroniques\" (CEREL) e si trasferisce a Saint Cloud. Il 31 marzo 1962, ha cambiato il suo statuto per essere una SARL, \"\u00c9lectronique Marcel Dassault\", poi, il 28 gennaio 1963, una soci\u00e9t\u00e9 anonyme porta lo stesso nome. Nel 1962, un nuovo complesso industriale viene creato ad Argonnex (diventata nel 1971 Argonay).\nNel 1965, Marcel Dassault ha deciso di cambiare la ragione sociale: il nome \"G\u00e9n\u00e9rale A\u00e9ronautique Marcel Dassault\" non riflette pi\u00f9 l'attivit\u00e0 dell'azienda a causa della partenza del \"Dipartimento di Elettronica\". Essa ritorna dunque al suo nome originale: Soci\u00e9t\u00e9 des Avions Marcel Dassault (SAMD). Il 27 giugno 1967, la SAMD acquista la Breguet Aviation, che conserva la propria individualit\u00e0 giuridica, tecnica, industriale e commerciale.\nIl suo ufficio di studi lavora con la Dassault, ma mantiene la sua omogeneit\u00e0. Dal 1\u00ba aprile 1971, le due societ\u00e0 si somigliano, portando ad una fusione. Essa \u00e8 approvata il 14 dicembre 1971 (con effetto retroattivo dal 1\u00ba gennaio 1971). Il nome \u00e8 anche cambiato in Avions Marcel Dassault-Breguet Aviation (AMD-BA). Infine, la societ\u00e0 ha adottato il nome \"Dassault Aviation\" il 19 giugno 1990.\nNel 1998, Dassault \u00c9lectronique (ex \"\u00c9lectronique Serge Dassault\", ex \"\u00c9lectronique Marcel Dassault\") \u00e8 integrata in Thomson-CSF e il gruppo Dassault ne diventa azionista. Nel 2000 Thomson-CSF diventa Thales; nel 2009 Dassault Aviation rileva la azioni di GIM Dassault e Alcatel-Lucent e diventa azionista di Thales all'altezza del 25%.\nEsportazione.\nIn Italia.\nL'Aeronautica Militare e l'Aviazione Navale hanno (o hanno avuto) operativi i seguenti velivoli Dassault:\nNel mondo.\nI velivoli militari della Dassault Aviation sono (o sono stati) impiegati dalle forze aeree terrestri e navali francesi e di molti altri paesi:"}
{"id": "270840", "revid": "124516741", "url": "https://it.wikipedia.org/wiki?curid=270840", "title": "Universit\u00e0 degli Studi di Bergamo", "text": "L'Universit\u00e0 degli studi di Bergamo (abbreviata in UniBg) \u00e8 una universit\u00e0 statale italiana fondata nel 1968.\nIdentit\u00e0 visiva.\nNel mese di dicembre del 2018, in occasione del cinquantesimo anniversario della fondazione, l'ateneo revisiona la propria identit\u00e0 visiva: in luogo della dicitura \"Universitatis Studium Bergomensis\", ereditata dal precedente istituto universitario, trova posto quella pi\u00f9 consona di \"Universitas Studiorum Bergomensis\". Gli elementi identitari del logo dell'ateneo, seppur sottoposti ad un alleggerimento e semplificazione grafica, permangono gli stessi.\nStoria.\nLa prima struttura universitaria nella citt\u00e0 di Bergamo fu la \"Scuola superiore di giornalismo e mezzi audiovisivi\", scuola biennale di specializzazione post-laurea, nata su iniziativa dell'Universit\u00e0 Cattolica del Sacro Cuore di Milano e con il concorso del Comune di Bergamo, sotto la direzione del prof. Mario Apollonio, aperta nel 1961 e ubicata nel Palazzo del Podest\u00e0 sulla Piazza Vecchia.\nIl 16 novembre 1968 fu costituito il \"Consorzio per l'istituzione di facolt\u00e0 universitarie in Bergamo\" che vedeva la presenza del comune, dell'amministrazione provinciale e della camera di commercio. In seguito alla chiusura del corso di lingue straniere presso l'Universit\u00e0 Bocconi di Milano, nello stesso 1968 si scelse di dar vita all\"'Istituto di Lingue e Letterature Straniere\", attraverso un comitato ordinatore presieduto dal professor Vittore Branca. Lo statuto dell'Istituto Universitario fu approvato nel dicembre del 1968.\nI corsi iniziarono nell'anno accademico 1968-69, rettore lo stesso Branca, con l'attivazione delle cinque lingue fondamentali (francese, inglese, spagnolo, russo, tedesco). Nel 1974, sotto la gestione del rettore Serio Galeotti, fu istituito il corso di laurea in economia e commercio.\nIl potenziamento degli studi in campo economico procede regolarmente sotto la guida del rettore prof. Giorgio Szeg\u00f6 fino a portare, nel 1985, alla nascita della facolt\u00e0 di economia e commercio. Durante il rettorato di Pietro Enrico Ferri, nel 1991, viene attivata a Dalmine la facolt\u00e0 di ingegneria con il corso di laurea in ingegneria gestionale, al quale seguir\u00e0 subito dopo il corso di laurea in ingegneria meccanica, mentre il 1\u00ba novembre 1992, con il nome di \"Universit\u00e0 degli Studi di Bergamo\", l'ateneo diventa un organismo statale.\nDurante il mandato del rettore Alberto Castoldi (1999-2009) vengono istituite la facolt\u00e0 di lettere e filosofia, con l'inserimento dei nuovi corsi di psicologia clinica e scienze dell'educazione, e la facolt\u00e0 di giurisprudenza (2004). Nel 2001, avviene il trasferimento della facolt\u00e0 di economia da Citt\u00e0 alta a Bergamo bassa, in via dei Caniana. Con l'insediamento nel complesso di Sant'Agostino e nel vicino ex Collegio Baroni, che costituiscono il nucleo di un nuovo polo umanistico, e il trasferimento di alcuni uffici nella sede di via San Bernardino, portando gli spazi complessivi a oltre 40.000 metri quadrati.\nDal 2009 al 2015 il rettore \u00e8 stato Stefano Paleari e viene inaugurata l'aula magna presso l'ex chiesa trecentesca di sant'Agostino.\nDal 2015, a Paleari succede Remo Morzenti Pellegrini.\nDall'Ottobre 2021 il rettore \u00e8 Sergio Cavalieri\nStruttura.\nL'ateneo \u00e8 organizzato in 8 dipartimenti:\nSedi.\nL'Universit\u00e0 di Bergamo si articola in tre campus \u2013 campus umanistico, campus economico-giuridico, campus ingegneristico \u2013 che hanno sede in diversi punti della citt\u00e0 di Bergamo e a Dalmine. La peculiare dislocazione delle sedi universitarie \u00e8 frutto non solo del progressivo espandersi dell'Ateneo nel corso degli anni, ma anche di una precisa scelta dell'Universit\u00e0 di disseminarsi nel tessuto urbano per interagire al meglio con esso.\nAccanto al campo ingegneristico, risiede il CUS, il Centro Universitario Sportivo di Bergamo."}
{"id": "270841", "revid": "1924342", "url": "https://it.wikipedia.org/wiki?curid=270841", "title": "Manu Chao", "text": "Biografia.\nChao \u00e8 nato a Parigi il 21 giugno 1961 figlio di Ram\u00f3n Chao, giornalista spagnolo originario della Galizia, e di Felisa Ortega, basca originaria di Bilbao. La coppia si trasferisce a Parigi per sfuggire alla dittatura di Francisco Franco, che dur\u00f2 fino alla morte del dittatore, nel 1975. Manu crebbe nella zona suburbana della capitale francese, tra Boulogne-Billancourt e S\u00e8vres. La sua casa era molto pittoresca poich\u00e9 il padre gi\u00e0 ospitava molti rifugiati delle dittature sudamericane da cui pot\u00e9 ricavare esperienze dirette, anche di artisti. Oggi vive a Barcellona dove possiede un locale, il Mariatchi, nel quartiere Barrio Gotico.\nMusica.\nEsord\u00ec nella musica alternativa parigina con le band Hot Pants e Los Carayos in esibizioni underground gratuite nelle periferie. Nel 1987, Chao, il fratello Antoine Chao e il loro cugino Santiago Casariego fondarono la band Mano Negra. Manu assume lo pseudonimo di Oscar Tramor: il nome deriva da una vecchia canzone di Irma Serrano detta \"La Tigressa\", regina della canzone messicana; ella cantava \"Busca otro amor\", Manu traduce sbrigativamente Oscar Tramor, la canzone gli piace cos\u00ec tanto da assumere quello stesso nome per molti anni. La band ebbe subito successo in Francia con il singolo \"Mala vida\". Dopo un tour in Sudamerica nel 1995, la band si divise causa \"esaurimento delle motivazioni originarie\", a detta dello stesso Manu, il quale a questo punto si dedica a viaggiare in Africa e poi in America Latina: da questi viaggi trae esperienze importantissime e svariati insegnamenti. Tre anni dopo inizia la sua promettente carriera da solista con i Radio Bemba Sound System.\nManu Chao canta in spagnolo, galiziano, francese, arabo, portoghese, italiano, inglese e wolof, mescolando inoltre spesso pi\u00f9 lingue nella stessa canzone. Ha fatto parte del progetto Playing for Change.\nLa sua musica \u00e8 caratterizzata oltre che dall'utilizzo delle diverse lingue anche dal confluire di diversi generi: reggae, punk, ska rock e tanti altri. Chiara e comprovata una spiccata influenza dei Clash, dal punto di vista stilistico, musicale ed ideologico. Nato a Parigi si \u00e8 trasferito a Barcellona, citt\u00e0 dalla quale ha acquisito la cultura della strada, dei baretti e delle ciabatte.\nLa sua musica ha subito molte influenze: il rock and roll, la \"chanson\" francese, la salsa spagnolo-americana, il reggae, lo ska e il ra\u00ef algerino. Queste influenze derivano principalmente dalle sue relazioni con altri immigrati in Francia, dalle sue origini spagnole e dai viaggi in Mesoamerica come nomade. I testi trattano soprattutto di amore, di immigrazione, della vita nei ghetti e spesso portano un messaggio di sinistra.\nNonostante sia un artista molto noto nel mondo latino, non gode di grande considerazione nei paesi anglofoni in cui l'artista parigino non \u00e8 mai riuscito a sfondare. Tuttavia la sua canzone Bongo Bong \u00e8 diventata una hit mondiale nell'esecuzione di Robbie Williams\nIn Italia, all'apice del successo, \u00e8 stato anche ospitato nella trasmissione di Adriano Celentano \"Francamente me ne infischio\" dell'anno 1999. Si esib\u00ec con la sua band e in un duetto con lo stesso Adriano Celentano. Ancora con \"il Molleggiato\" incise nel 2003 un brano intitolato \"La manifestazione\", rimasto per\u00f2 diversi anni nel cassetto fino al 2011, quando Adriano lo riprese e lo reincise come \"Non so pi\u00f9 cosa fare\" in collaborazione con Franco Battiato, Jovanotti e Giuliano Sangiorgi.\nSi fece notare nel 2001 dopo la sua partecipazione al concerto contro il G8. Dest\u00f2 molto clamore la sua posizione anti-globalista, della quale la sua \u00e8 diventata la musica simbolo.\nAssieme a Tonino Carotone ha suonato la sigla \"La Trampa\" della commedia Drew Carey's Green Screen Show.\nTra il 2003 e 2004 ha collaborato con gli artisti maliani Amadou &amp; Mariam, producendo il loro album Dimanche \u00e0 Bamako, nel quale ha anche partecipato come cantante.\nNel 2012 ha composto la canzone \"Let Me Come the River Flow\" per i \"Tokyo Ska Paradise\" \"Orchestra\".\nNel 2012 ha iniziato una lunga tourn\u00e9e (\"La Ventura Tour\"), con concerti che toccano numerose localit\u00e0 di tutto il mondo, sospesa nel 2020, a causa della pandemia di COVID-19.\nDal 2017, dopo quasi dieci anni di silenzio, Manu Chao torna a pubblicare delle canzoni inedite, in download gratuito sul suo sito. Tra questi \"No solo en China hay futuro\" e \"Words of Truth\" richiamano il classico stile musicale dell'artista; altre sono frutto della collaborazione con l'artista Chalart 58. Mentre cinque brani tra cui, \"Moonlight avenue\", sono accreditati alla sigla Ti.po.ta., un nuovo duo formato dal musicista e dall\u2019attrice greca Klelia Renesi.\nNel 2019 esce l'album Clandestino/Bloody Border, ristampa dell'album del 1998 con l'aggiunta di tre brani inediti.\nMedia.\nRadio.\nconcerti trasmissione: \nemissioni radio: "}
{"id": "270843", "revid": "33689", "url": "https://it.wikipedia.org/wiki?curid=270843", "title": "SuperGrafx", "text": "Il , meglio noto come , \u00e8 una console a 16 bit prodotta da NEC tra il 1989 e il 1990.\nStoria.\nAnnunciata con il nome di \"PC Engine 2\", la piattaforma era uno dei modelli prodotti nel 1989 a partire dal PC Engine, insieme allo \"Shuttle\" e al \"CoreGrafx\". L'aspetto e il nome della console erano ispirati al TurboGrafx-16, versione della piattaforma NEC commercializzata nel mercato statunitense. Alcune unit\u00e0 del SuperGrafx vennero distribuite in Francia da Sodipeng.\nIl SuperGrafx fu un fallimento, soprattutto per lo scarso supporto da parte dei produttori di videogiochi. Solo cinque titoli furono distribuiti per la macchina. Non vi erano giochi su CD. SCD o ACD scritti per utilizzare le innovazioni fornite dal SuperGrafx, i giochi costavano approssimativamente 110 dollari. Tuttavia il SuperGrafx poteva utilizzare i giochi su HuCard, CD, Super CD e Arcade CD del PC Engine e quindi la console in realt\u00e0 disponeva di circa 700 giochi.\nCaratteristiche.\nEra compatibile con i giochi PC Engine, sebbene avesse specifiche tecniche pi\u00f9 avanzate. Per la macchina vennero inoltre progettati nuovi accessori.\nHardware.\nComparato al PC Engine aveva una memoria principale quattro volte pi\u00f9 grande, un secondo chip video con allegata memoria dedicata e un controller indipendente per lo scrolling che poteva essere combinato con i processori video. Il SuperGrafx supportava due livelli indipendenti di scrolling sullo schermo, come il Sega Mega Drive e a differenza del PC Engine che disponeva di un solo livello di scrolling.\nVideogiochi.\nPer la console evennero realizzati solo cinque nuovi giochi: \"\", \"Aldynes\", \"Battle Ace\", \"Daimakaimura\" e \"Granzort\". Altri due giochi, \"Darius Plus\" e un'edizione limitata di \"Darius Alpha\", uscirono in cartucce ibride che funzionano anche su PC Engine, ma hanno miglioramenti grafici quando eseguiti su SuperGrafx.\nAccessori.\nTra gli accessori ne venne progettato uno denominato \"Power Console\" che riproduceva una console di un aereo e poteva essere utilizzata per innalzare il livello di realismo dei simulatori di volo e di guida.; ne vennero realizzati solo i prototipi, infatti poi si decise di non produrlo in serie."}
{"id": "270844", "revid": "258664", "url": "https://it.wikipedia.org/wiki?curid=270844", "title": "La peste (romanzo)", "text": "La peste (\"La Peste\" in francese) \u00e8 un romanzo dello scrittore francese Albert Camus del 1947. Appena pubblicata, l'opera, che rientra nella produzione di Camus definita \"Ciclo della rivolta\", riscosse grande successo vendendo oltre 160.000 copie nei primi due anni; ottenne tra l'altro il Prix des Critiques.\nNel romanzo, \u00e8 presente un'autocitazione de \"Lo straniero\"; si trova quando la tabaccaia sceglie come argomento di conversazione una notizia di giornale: su una spiaggia, un impiegato aveva freddato un arabo con dei colpi di pistola.\nTrama.\nLa storia \u00e8 ambientata ad Orano, nell'allora Algeria francese in un imprecisato momento degli anni quaranta (\u00ab\"un giorno d'aprile 194...\"\u00bb, recita l'incipit). Orano \u00e8 descritta come una citt\u00e0 mercantile senza alberi, senza giardini, senza piccioni, in cui l'arrivo della primavera si avverte solo perch\u00e9 al mercato si vendono i fiori arrivati da fuori.\nTutti i cittadini si dedicano al lavoro e agli affari molto intensamente. Lasciati gli uffici si va al caff\u00e8, si passeggia lungo i viali o si sta affacciati sui balconi. In questa citt\u00e0 \u00e8 difficile essere malati o moribondi, perch\u00e9 non si possono avere le attenzioni n\u00e9 la tenerezza che si devono a un malato. Protagonista \u00e8 Bernard Rieux, medico francese residente a Orano, e il romanzo \u00e8 condotto come cronaca scritta in terza persona dallo stesso Rieux.\nLa storia ha inizio con Rieux che accompagna la moglie, gravemente malata, alla stazione di Orano, dove prender\u00e0 un treno per raggiungere una non meglio precisata localit\u00e0 per curarsi. Poco dopo la partenza della donna, scoppia un'improvvisa moria di ratti. Gli animali vengono trovati morti a migliaia a ogni angolo della citt\u00e0, ma nessuno vi presta pi\u00f9 di un ragionevole stupore. \u00c8, in realt\u00e0, la prima avvisaglia del terribile flagello che sta per abbattersi su Orano.\nDopo la sospetta morte di Michel, anziano portiere del condominio ove risiede Rieux, in citt\u00e0 si diffondono casi analoghi: i malati presentano febbre alta, noduli e rigonfiamenti all'inguine e alle ascelle, macchie scure sul corpo e muoiono dopo una delirante, ma breve agonia. Rieux e l'anziano collega Castel riconoscono i sintomi della peste bubbonica. Inizialmente, nessuno vuol prendere in considerazione i sospetti dei due medici, neppure le autorit\u00e0 che temono crisi di panico presso la popolazione. Quando per\u00f2 l'epidemia esplode in tutta la sua violenza devastatrice, da Parigi viene ordinato di chiudere la citt\u00e0 con un cordone sanitario, al fine di impedire il propagarsi del contagio.\nGli abitanti di Orano reagiscono ognuno a modo suo. Alcuni non rinunciano ai piaceri della vita di ogni giorno: i bar e i ristoranti restano aperti, mentre a teatro viene riproposta di continuo la rappresentazione di un gruppo di attori rimasti bloccati dal cordone sanitario. Altri, invece, si barricano in casa temendo il contagio. Nonostante il pensiero per la moglie malata, Rieux non si tira indietro dal prestare le cure agli appestati. Viene aiutato da Jean Tarrou, quest'ultimo vero e proprio co-protagonista del romanzo.\nTarrou \u00e8 figlio di un pubblico ministero francese, destinato, secondo le intenzioni del padre, a intraprendere anch'egli la professione forense. Un giorno, tuttavia, il padre lo aveva invitato ad assistere a una sua arringa in un processo penale, nel quale era riuscito a ottenere la condanna a morte dell'imputato. Il giovane Jean, colpito dalla freddezza con cui il padre aveva chiesto e ottenuto l'esecuzione di un uomo, ne era rimasto inorridito e aveva deciso di lasciare la Francia e di girare per il mondo. Con s\u00e9 porta sempre dei taccuini, che redige meticolosamente e sui quali, a Orano, descrive l'evolversi dell'epidemia. Tarrou istituisce, altres\u00ec, un corpo di volontari per il trasporto degli appestati e dei morti.\nDietro ai due protagonisti si snodano le storie di altri personaggi: Joseph Grand, impiegato comunale impegnato nella stesura di un'opera letteraria sulla cui prima frase non riesce a convincersi; Cottard, un commerciante che, dopo aver tentato il suicidio, si arricchisce lucrando sulla carenza di generi di prima necessit\u00e0; il padre gesuita Paneloux, che nelle sue prediche parla della peste come una punizione mandata da Dio a causa delle colpe degli uomini. \nC'\u00e8, infine, Raymond Rambert, un giovane giornalista francese che cerca disperatamente da Rieux un aiuto per tornare in Francia e ricongiungersi alla donna che ama. L'occasione per fuggire, alfine, gli si presenta, ma Tarrou lo ammonisce, facendogli notare come Rieux, nonostante la moglie sia lontana e, per giunta, gravemente malata, presti instancabilmente le sue cure agli ammalati. Colpito dalle parole di Tarrou, Rambert decide di restare e si unisce al corpo dei volontari. L'epidemia intanto dilaga. All'arrivo dell'estate, la peste degenera dalla forma bubbonica a quella polmonare, molto pi\u00f9 grave e altamente contagiosa. Nelle scuole, attrezzate provvisoriamente a ospedali, gli appestati aumentano in numero esponenziale.\nE cresce sempre di pi\u00f9 anche il numero dei morti: centinaia di persone periscono ogni giorno e le autorit\u00e0 cittadine devono cercare nuovi siti ove scavare fosse comuni. In autunno, si accende una speranza: il dottor Castel sviluppa un antidoto che potrebbe contrastare il morbo e guarire gli ammalati. Rieux lo sperimenta sul figlioletto del giudice Othon, colpito dalla peste in maniera assai grave: la cura, tuttavia, non ha effetto e il bambino, al cui capezzale si stringono Rieux, Tarrou e padre Paneloux, che invoca l'aiuto divino per salvarlo, muore dopo atroci sofferenze.\nLa citt\u00e0 sembra ormai rassegnata al disastro. Gli abitanti si chiudono nelle case, mentre anche padre Paneloux muore. Gli stessi Rieux e Tarrou sembrano aver perso le speranze: tra i due nasce una profonda amicizia e decidono per un attimo di staccarsi dalla realt\u00e0, concedendosi, una notte, un bagno in mare. Si giunge a Natale e anche Grand viene contagiato: quando l'impiegato sembra ormai prossimo alla fine, Rieux tenta il tutto per tutto, somministrandogli un nuovo siero. La nuova cura funziona: Grand guarisce e, nel frattempo, la peste incomincia a perdere virulenza. Ricompaiono alcuni ratti, mentre il numero degli appestati e dei morti diminuisce sempre di pi\u00f9.\nNella sua ultima fase, per\u00f2, l'epidemia uccide Othon e, soprattutto, Tarrou. Quest'ultimo, convinto che ormai l'epidemia fosse alla fine, aveva omesso le quotidiane abluzioni nelle sostanze disinfettanti, venendo cos\u00ec contagiato: Rieux, nel frattempo raggiunto dalla notizia della morte della moglie, tenta disperatamente di salvare l'amico somministrandogli il siero, ma ogni sforzo risulta vano. A breve, comunque, l'epidemia giunge al suo epilogo. A febbraio, finalmente, il cordone \u00e8 levato e la citt\u00e0 esplode in festa. \nL'unico a non gioire \u00e8 Cottard, che, deluso dalla fine della situazione a lui vantaggiosa, cade vittima di un raptus di follia e, da una finestra della propria abitazione, d\u00e0 luogo a una sparatoria sulla folla, prima di essere arrestato dalla gendarmeria. Ma anche Rieux \u00e8 cauto. Mentre esamina i taccuini lasciatigli da Tarrou, sulla base dei quali stender\u00e0 il racconto, ammonisce le autorit\u00e0 sulla necessit\u00e0 di una prevenzione contro un eventuale futuro ritorno della peste, i cui bacilli possono restare inerti per anni prima di colpire ancora.\nTrasposizioni cinematografiche.\nA \"La peste\" \u00e8 ispirato l'omonimo film del regista argentino Luis Puenzo (1992)."}
{"id": "270846", "revid": "2184720", "url": "https://it.wikipedia.org/wiki?curid=270846", "title": "XXIII secolo", "text": ""}
{"id": "270849", "revid": "1999847", "url": "https://it.wikipedia.org/wiki?curid=270849", "title": "Final Fantasy III", "text": " \u00e8 un videogioco di ruolo alla giapponese, terzo capitolo della serie \"Final Fantasy\", sviluppato e pubblicato da Square nel 1990 per Nintendo Entertainment System.\n\"Final Fantasy III\" non \u00e8 mai stato pubblicato in territorio americano ed europeo fino alla sua versione per Nintendo DS nel 2006.\nMentre i suoi predecessori arrivarono almeno in America, il terzo capitolo della saga, all'epoca della sua prima pubblicazione, fu venduto solo in Giappone perch\u00e9 Square, vista la contemporanea uscita della nuova console, il Super Nintendo, prefer\u00ec investire risorse e tempo in un nuovo gioco per questa nuova console anzich\u00e9 nella localizzazione per il mercato americano di Final Fantasy III.\n\u00c8 attualmente l'unico capitolo della saga principale a non aver avuto un'edizione per PlayStation o PlayStation 2. \u00c8 stato per\u00f2 prodotto un remake per Nintendo DS; questo remake presenta diverse migliorie e grafica 3D. Era anche stata completata una versione per la console portatile Bandai WonderSwan Color, ma non \u00e8 mai stata pubblicata a causa del miglioramento delle relazioni tra Square Enix e Nintendo, per le quali Square Enix non avrebbe pi\u00f9 fatto remake su piattaforme diverse da quelle Nintendo (oltre al fatto che la morte prematura della console Bandai si avvicinava sempre di pi\u00f9). Il 24 marzo 2011 \u00e8 uscita la versione per iPhone, iPod touch e iPad, cui sono state apportate leggerissime modifiche in modo da renderla ottimizzata per il sistema operativo di questi dispositivi; il 27 giugno 2012 \u00e8 stata inoltre pubblicata la versione \"Remake\" del gioco per la piattaforma Android e sar\u00e0 uno dei giochi disponibili al lancio della console Ouya. Il 27 maggio 2014, il titolo \u00e8 stato distribuito anche per PC attraverso Steam.\nTrama.\nAmbientazione e personaggi.\nI continenti principali del gioco sono due, il \"Continente fluttuante\", dove sono custoditi i primi due cristalli della luce e che si trova sulle nuvole, e il \"Continente terrestre\", al di sotto del precedente, dove sono custoditi gli ultimi due cristalli. Entrambi i continenti hanno molte citt\u00e0 e villaggi secondari dallo stile medievale da esplorare.\nLa storia del gioco ruota attorno alle vicende di quattro orfani del villaggio di Ur; tuttavia, nel remake per DS, a differenza degli altri giochi della serie, il giocatore inizia l'avventura impersonando unicamente Luneth ed acquisendo progressivamente il controllo degli altri tre personaggi, Arc, Refia e Ingus, tutti e quattro ragazzi quattordicenni orfani e scelti dai cristalli del Regno della Luce. I personaggi del gioco originale fanno inizialmente parte della classe dei Cavalier Cipolla, mentre nei successivi remake essi sono dei Tuttofare ed acquistano dei personali tratti fisici e caratteriali, oltre a venir caratterizzati da nomi, personalit\u00e0 e storie del proprio passato, e ognuno di loro rappresenta anche una delle quattro virt\u00f9 della luce: Luneth, un ragazzo cresciuto a Ur dall'anziano del villaggio, Topapa, rappresentante il coraggio; Arc, timido ma intelligente e migliore amico di Luneth, crescendo assieme a lui, rappresenta la gentilezza; Refia, che rappresenta l'affetto, cresciuta nel villaggio di Kazus assieme al fabbro Takka, la cui severa educazione porta la ragazza a scappare continuamente di casa; Ingus, fedele soldato dell'esercito di re Sasune, con un debole per la principessa Sara, rappresenta la determinazione.\nStoria.\nMille anni prima, l'oscurit\u00e0 stava per essere inghiottita dalla luce, scombinando il mondo, e quattro guerrieri dell'oscurit\u00e0 vennero scelti per eguagliare la luce e l'oscurit\u00e0; 1000 anni dopo, stava capitando di nuovo. Ma stavolta l'oscurit\u00e0 sta per inghiottire la luce, e cos\u00ec i quattro guerrieri della luce sono stati scelti per riordinare l'equilibrio delle due forze. Il Gulgano aveva cos\u00ec profetizzato: \"Il terremoto \u00e8 solo l'inizio. Le viscere della terra inghiottiranno i cristalli, luce del nostro mondo, per far riemergere le creature mostruose rimaste nascoste. Ma questo non \u00e8 che una parte di ci\u00f2 che succeder\u00e0. Qualcosa di terribile, sinistro e imperscrutabile sta per accadere. Ma la speranza non \u00e8 ancora perduta. Quattro persone saranno benedette dalla luce, e cos\u00ec la storia avr\u00e0 inizio\".\nLuneth, un ragazzo del villaggio di Ur, cade in un buco del terreno, andando a finire in una grotta. L\u00ec vede il Cristallo dell'aria che gli dice che deve riunire i Guerrieri della Luce, essendo l'ultima speranza per il mondo. Ritornato in superficie non si spiega perch\u00e9 il cristallo gli ha detto tutto ci\u00f2. Tornato a Ur, Luneth aiuta un suo amico, Arc. Questi era preso in giro da due ragazzini, che lo sfidavano ad affrontare i fantasmi della citt\u00e0 vicina, Kazus. Arc, per non dimostrare di essere un codardo, si dirige nella citt\u00e0 maledetta.\nIntanto Luneth, saputo della scomparsa di Arc, parte alla sua ricerca.\nArriva a Kazus e rincontra il suo amico. La citt\u00e0 \u00e8 stata maledetta e i suoi abitanti trasformati in uomini invisibili. Successivamente fanno conoscenza con Cid, costruttore di aeronavi. Egli gli dice che se lo aiuteranno potranno usare la sua aeronave, che \u00e8 nel deserto vicino. I due compagni partono per il deserto ed ottengono l'aeronave, in pi\u00f9 fanno una nuova conoscenza: Refia, la figlia del fabbro, scappata dalla citt\u00e0 prima che essa fosse maledetta.\nRefia accetta di aiutarli e andare insieme a loro al castello di Sasune. Giunti al castello scoprono che la maledizione \u00e8 stata lanciata dal Jinn che ha preso dimora in una grotta a nord. Ad accompagnarli ci pensa il cavaliere Ingus, scampato alla maledizione.\nI quattro entrano nella caverna e trovano la principessa di Sasune: Sara, giunta nella grotta per sconfiggere il Jinn. Anche lei \u00e8 scampata alla maledizione. Insieme alla principessa sconfiggono il nemico, riportando tutto alla normalit\u00e0. Usciti dalla grotta succede una cosa anomala: i quattro eroi vengono teletrasportati alla caverna dell'inizio, e il cristallo dell'aria gli d\u00e0 la sua luce. Ringraziati dal re e dagli abitanti di Kazus i quattro eroi, Luneth, Arc, Refia e Ingus, partono per Caanan, accompagnando Cid dalla moglie malata. Giunti a Caanan gli eroi guariscono la moglie di Cid. Saputo che a Caanan \u00e8 sparito uno che si chiama Desch, partono alla sua ricerca.\nPartono per il monte su cui \u00e8 sparito e vengono trasportati in un nido. Incontrano Desch, ma lui non ricorda niente, in pi\u00f9 Bahamut cerca di catturarli. Fuggiti dalla furia di Bahamut finiscono dall'altra parte delle montagne. L\u00ec imparano la magia mini, che li rimpicciolisce e li fa diventare gnomi. Giunti al villaggio degli gnomi, guariscono il loro dottore, che gli apre la strada per la Baia dei Vichinghi. Attraversano la strada e raggiungono i vichinghi, le sole persone che possono fargli proseguire l'avventura.\nArrivati da loro, i quattro eroi scoprono che i vichinghi non possono uscire dalla baia per via di Nepto, un mostro marino. Per calmarlo serve l'occhio di Nepto che \u00e8 stato rubato.\nGli eroi entrano nel tempio e proseguono la ricerca a dimensioni microscopiche. Scoprono che l'occhio \u00e8 stato rubato da un topo e lo sconfiggono. Dopo ci\u00f2 gli eroi rimettono l'occhio alla statua di Nepto e lo calmano. A questo punto possono lasciare la baia, ma Desch rimane con loro.\nLa compagnia giunge a Tokkul, una citt\u00e0 devastata. Gli abitanti rivelano agli eroi che i soldati di Argus prendono i civili come prigionieri. Non potendo fare niente, dato che la missione era oltre le loro possibilit\u00e0 attuali, se ne vanno.\nIntanto vanno nel villaggio degli Antichi. Agli eroi viene spiegato l'equilibrio tra la luce e l'oscurit\u00e0.\nDopo vanno al castello di Argus, ma lo trovano deserto.\nA questo punto gli eroi proseguono la loro strada, ed incontrano i Gulgani. Questi gli dicono che Desch deve dirigersi alla Torre di Owen, per proseguire verso l'isola dei nani. Giunti alla torre sconfiggono l'entit\u00e0 malvagia che la dominava. Subito dopo gli eroi scoprono che la torre serviva a mantenere il Continente fluttuante per aria. All'improvviso Desch ricorda tutto, anche la sua missione, cio\u00e8 quella di proteggere la torre. Desch si sacrifica nel meccanismo della torre e la ripara. I nostri eroi, rattristati per la perdita di Desch, proseguono per l'isola dei nani.\nGiunti sull'isola scoprono che i nani hanno perso un manufatto: il Corno di ghiaccio. I nostri si danno da fare e sconfiggono Gutso, che aveva rubato il corno. A questo punto riportano il corno ai legittimi proprietari: Gutso non era morto e si era reso invisibile, per arrivare anche a rubare il secondo corno. Rubati i due corni il nemico si dirige alla caverna del fuoco per distruggere il Cristallo del fuoco. Giunti in fondo alla caverna sconfiggono Gutso trasformato in Salamandra. Recuperati i corni, ottenuta la benedizione del Cristallo, ritornano a Tokkul per risolvere la faccenda in sospeso.\nGiunti al villaggio lo trovano deserto e vengono fatti prigionieri. Trasportati sulla fortezza di Hein, scoprono dove sono tenuti prigionieri i cittadini di Tokkul e Argus; in pi\u00f9 si accorgono che la fortezza \u00e8 l'albero centenario del bosco delle fate, che si muove per via di una magia. Sconfiggono Hein, liberano i civili e rimettono al suo posto l'albero-fortezza.\nIl re Argus li ringrazia e gli d\u00e0 la Ruota del Tempo. Dopo qualche tempo incontrano Cid. Vedendo la ruota del tempo capisce che re Argus \u00e8 salvo e gli commissiona di portare gli eroi sulla superficie.\nPresa l'aeronave di Cid raggiungono la superficie, brulla e desolata.\nGli eroi incontrano una ragazza di nome Aria. Questa gli dice che bisogna far scorrere di nuovo il tempo, per far tornare tutto normale. Per fare ci\u00f2 devono andare nella Grotta delle Maree, l\u00ec si trova il frammento del Cristallo dell'acqua, da rimettere al suo posto e far scorrere il tempo. Arrivati in fondo alla caverna prendono il frammento. Stanno per andarsene, ma succede che Aria si fa colpire da Kraken, al posto di Luneth.\nA questo punto scoprono che Kraken \u00e8 stato mandato da un certo Xande, che sta favorendo l'oscurit\u00e0. Lo sconfiggono, ma Aria muore. Il frammento torna al cristallo. Successivamente gli eroi vengono investiti da un terremoto e svengono.\nI nostri si svegliano e si ritrovano in una citt\u00e0, solo per sapere che la nave \u00e8 stata incatenata da Goldor. Qui incontrano quattro vecchietti che si credono Guerrieri della Luce. Il gruppo scopre che per andare alla magione di Goldor devono avere delle scarpe che li facciano levitare.\nEntrano nelle fogne della citt\u00e0 e prendono le scarpe speciali, dopo aver aiutato i falsi Guerrieri della Luce. Dopo vanno a villa Goldor. Entrano nella villa e sconfiggono Goldor, in questo modo i quattro eroi liberano l'aeronave.\nSuccessivamente si dirigono a Saronia dove vengono abbattuti. Con l'aeronave distrutta non possono far altro che un giro in citt\u00e0. Cos\u00ec scoprono che il re ha dato ordine ai suoi soldati di lottare tra loro; inoltre vi \u00e8 l'ordine di uccidere l'erede al trono.\nA un certo punto i nostri incontrano Alus, il principe di Saronia. Insieme a lui vanno al castello. Entrati non vengono ricevuti dal re e passano la notte nel castello, per sapere il motivo dello strano comportamento del sovrano.\nDurante la notte il re tenta di uccidere suo figlio, ma si suicida. Si scopre cos\u00ec che il re era controllato da Gigameth, il consigliere. I quattro eroi lo battono ed Alus diventa re.\nIn segno di ringraziamento gli danno un'aeronave nuova e si dirigono, su consiglio, su un'isola a sud.\nAtterrati entrano in una villa di propriet\u00e0 di un certo Doga. Questi rivela agli eroi che l'oscurit\u00e0 \u00e8 stata scatenata da Xande, uno stregone. Doga gli dice di dirigersi al Tempio del tempo per prendere un liuto con cui risvegliare Unei, una maga che controlla il mondo dei sogni.\nCos\u00ec i nostri partono, entrano nel tempio e prendono il liuto. Successivamente risvegliano Unei. Risvegliata gli dice di recarsi alle rovine per prendere l'Invincibile. Presa l'aeronave ripartono per l'isola di Doga, ma devono fare una cosa: ritrovare la Zanna della Terra, nella Grotta dell'oscurit\u00e0.\nQuesta \u00e8 l'ultima zanna, dato che le altre gliele avevano gi\u00e0 date.\nVanno nella grotta e recuperano l'ultima zanna.\nTornati da Doga prendono un teletrasporto che li conduce in una grotta.\nAlla fine sanno da Doga e da Unei che per avere la chiave per aprire la Torre di Cristallo, dove si trova Xande, devono ucciderli.\nI nostri all'inizio rifiutano, ma alla fine, e a malincuore, li sconfiggono ed ottengono le chiavi.\nDopo si dirigono alla torre superando delle statue grazie alle zanne.\nEntrati trovano il Cristallo della Terra, che li benedice.\nGli eroi salgono tutti i piani della torre, ma arrivati in cima davanti a uno specchio, si bloccano.\nDoga, parlandogli dall'Aldil\u00e0, gli dice che \u00e8 frutto di una maledizione. Per contrastarla servono cinque persone dal cuore puro.\nCos\u00ec Doga convoca Sara, Desch (che non era morto), Cid, il fratello maggiore degli pseudo-eroi e Alus. Subito si mettono davanti allo specchio spezzando la maledizione.\nGli eroi vanno oltre lo specchio e affrontano Xande. Lo sconfiggono, ma \u00e8 troppo tardi. Dal Mondo dell'oscurit\u00e0 appare Nube Oscura, che uccide gli eroi.\nLa speranza sembra essere sparita, ma Doga e Unei li resuscitano.\nCos\u00ec resuscitati vanno nel Mondo dell'Oscurit\u00e0.\nEntrati in questo mondo gli eroi ottengono l'aiuto dei Guerrieri dell'Oscurit\u00e0, fermando Nube Oscura, dopo un tremendo combattimento.\nDopo la sconfitta della Nube Oscura, che rischiava di mandare tutto il creato nel Vuoto, i nostri eroi tornano a casa, in pi\u00f9 Ingus si \u00e8 fidanzato con Sara.\nQuando Luneth e Arc tornano a casa la Luce risplende di nuovo sul mondo con rinnovata forza.\nModalit\u00e0 di gioco.\n\"Final Fantasy III\" si basa su un sistema di combattimento a turni. Si hanno a disposizione solo quattro personaggi, con l'aggiunta dell'opzione \"Lavoro\", che consente al personaggio di cambiare il punto di forza o di difesa, e della possibilit\u00e0 di ottenere sempre pi\u00f9 classi ogni volta che si conquista un cristallo della luce. In alcune eccezioni, sar\u00e0 possibile portare nel gruppo un personaggio in pi\u00f9 che ci accompagner\u00e0 per un tempo limitato della storia, senza poter controllare le magie che possiede o modificare il suo equipaggiamento, il quale comparir\u00e0 durante i combattimenti solo in alcuni casi e solo una volta.\nAnche qui, come negli altri \"Final Fantasy\", esistono i Chocobo, che in questo caso si possono reperire solo in alcuni boschi sparsi per il mondo, ed \u00e8 possibile utilizzarli per correre pi\u00f9 veloce e per non incontrare nemici sul terreno di gioco.\nIn \"Final Fantasy III\" ogni membro della squadra (esclusi quelli temporanei) pu\u00f2 rivestire una determinata classe, acquisendo capacit\u00e0 uniche. Si pu\u00f2 cambiare classe in ogni momento al di fuori delle battaglie, ma ogni volta che lo si fa saranno necessarie un determinato numero di battaglie perch\u00e9 la classe si \"stabilizzi\". Le classi possono aumentare di livello, fino ad un massimo di 99, per aumentare il valore dei propri parametri caratteristici e potenziare i personaggi.\nAccoglienza.\nAl momento della pubblicazione, \"Famicom Ts\u016bshin\" (l'attuale \"Famitsu\") assegn\u00f2 alla versione Famicom un punteggio di 36 su 40, sulla base delle valutazioni di quattro recensori che gli avevano assegnato valutazioni di 9, 9, 10 e 8 su 10. Questo lo rese uno dei loro tre giochi con il punteggio pi\u00f9 alto del 1990, insieme a \"Dragon Quest IV\" e \"F-Zero\", entrambi con 37 punti su 40. \u00c8 stato anche uno dei sei giochi con il punteggio pi\u00f9 alto della rivista fino al 1990, insieme a \"Dragon Quest II\", \"Dragon Quest III\" e \"\".\nNei premi Gioco dell'Anno 1990 di \"Famicom Ts\u016bshin\", \"Final Fantasy III\" risult\u00f2 secondo con punti, dietro \"Dragon Quest IV\". Nel 2006, i lettori della rivista di giochi giapponese \"Famitsu\" elessero l'originale \"Final Fantasy III\" come l'ottavo miglior videogioco di tutti i tempi, sopra \"Dragon Quest IV\". Al 31 marzo 2003, il gioco originale per Famicom aveva venduto 1,4 milioni di copie in Giappone.\nIl remake per DS registr\u00f2 vendite elevate. IGN osserv\u00f2 che \"l'interesse per FFIII non dovrebbe sorprendere data... la popolarit\u00e0 dei DS\". Il gioco ha venduto unit\u00e0 nella prima settimana in Giappone, battendo la previsione originale di Square Enix che ne avrebbero vendute solo . Secondo Enterbrain, alla fine del 2006 il remake ha venduto oltre copie in Giappone. A partire dal 6 agosto 2007, il gioco ha venduto unit\u00e0 in Giappone e unit\u00e0 in Nord America. All'8 agosto 2008, ha venduto unit\u00e0 in Europa. Ci\u00f2 si somma alle vendite mondiali totali di 1,93 milioni di unit\u00e0 per la versione DS e 3,33 milioni di unit\u00e0 per le versioni Famicom e DS combinate, a partire dal 9 agosto 2008. Il porting per PSP ha venduto oltre copie in Giappone entro la fine del 2012."}
{"id": "270853", "revid": "1573940", "url": "https://it.wikipedia.org/wiki?curid=270853", "title": "Cerapoda", "text": "Cerapoda () \u00e8 un \"clade\" estinto di dinosauri erbivori, istituito negli anni '80, per raggruppare gran parte dei dinosauri ornitischi.\nClassificazione.\nIl gruppo dei Cerapoda \u00e8 diviso in due gruppi: Ornithopoda (\"piede da uccello\") e Marginocephalia (\"teste a frangia\"). Quest'ultimo gruppo include i Pachycephalosauria (\"lucertole dal cranio spesso\") e i Ceratopsia (\"facce cornute\"). La seguente tassonomia segue gli studi di Richard J. Butler, Paul Upchurch e David Norman, 2008 (e Butler \"et al.\", 2011).\nIl gruppo dei Cerapoda \u00e8 stato istituito da Paul Sereno, nel 1986, ed definito come \"gli animali pi\u00f9 vicini a \"Parasaurolophus walkeri\" Parks, 1922, e a \"Triceratops horridus\" Marsh, 1889, dal pi\u00f9 recente antenato comune e tutti i loro discendenti\". Il cladogramma sotto segue un'analisi del 2011 dei paleontologi Richard J . Butler, Jin Liyong, Chen Jun e Pascal Godefroit.\nTuttavia, ci sono varie specie dalla difficile classificazione, specie tra il lignaggio dei marginocephalia e degli ornithopodi; ne \u00e8 un esempio \"Albalophosaurus yamaguchiorum\", oggi considerato un Cerapode di \"incertae sedis\"."}
{"id": "270858", "revid": "33689", "url": "https://it.wikipedia.org/wiki?curid=270858", "title": "Amstrad GX4000", "text": "L'Amstrad GX4000 \u00e8 una console prodotta da Amstrad nel 1990-1991 per entrare nel mercato dell'intrattenimento domestico. Tecnologicamente fa parte della linea di computer Amstrad CPC e i rispettivi videogiochi sono in parte compatibili.\nStoria.\nLa console venne presentata nel 1990 quale parte della nuova famiglia \"CPC Plus\" di Amstrad, un'evoluzione dell'home computer Amstrad CPC, migliorata soprattutto nelle capacit\u00e0 grafiche e con l'aggiunta di una porta per cartucce. Si trattava comunque di un sistema a 8 bit, proposto quando ormai le console giapponesi a 16 bit conquistavano il mercato. Ad agosto 1990 ci fu la presentazione della GX4000, al prestigioso centro CNIT a Parigi, insieme ai due computer della linea \"Plus\", come una loro variante solo videoludica.\nAl lancio, la macchina era venduta nel Regno Unito per 99,99 sterline inglesi, con due controller e con il gioco \"Burnin' Rubber\" su cartuccia incluso. Fu lanciata contestualmente anche in Francia, a 990 franchi, e in misura minore in Spagna e Italia.\nTranne poche eccezioni, anche le cartucce avevano un prezzo competitivo, di 25 sterline. La stampa di settore parl\u00f2 molto positivamente della console, ma rispetto alla ormai datata generazione a 8 bit. Ci furono anche critiche relativamente alle prestazioni sonore e al controller poco maneggevole.\nLa GX4000 comunque non fu affatto un successo, nonostante il marketing aggressivo (con un budget di 20 milioni di sterline per la pubblicit\u00e0 in Europa). Le cose non andarono bene fin dall'inizio, i pochi giochi uscirono con ritardi e i produttori di terze parti non diedero fiducia al sistema. Gi\u00e0 dopo settimane dal lancio i prezzi della console venivano ribassati e a luglio 1991 alcuni negozi arrivarono a svenderla al minimo storico di 29,99 sterline.\nUno dei principali produttori di giochi per GX4000 fu la Ocean Software, importante casa europea che la Amstrad riusc\u00ec a coinvolgere da subito nel progetto (realizz\u00f2 anche \"Burnin' Rubber\"). Neppure la Ocean per\u00f2 volle dedicare un reparto alla nuova console, preferendo non togliere risorse allo sviluppo di giochi per computer dal mercato gi\u00e0 affermato; praticamente le stesse persone che sviluppavano i giochi per computer lavoravano anche ai loro adattamenti per la console.\nIl fallimento si deve probabilmente allo scarso tempismo dell'uscita, in un mercato europeo ormai interessato a computer e console a 16 bit; ma anche gli stessi computer CPC fecero concorrenza alla console, dato che pi\u00f9 o meno gli stessi giochi erano disponibili a prezzi molto pi\u00f9 bassi su supporti magnetici.\nDopo poco pi\u00f9 di un anno dal lancio cess\u00f2 la produzione, mentre le vendite totali furono di appena 15.000 esemplari.\nCaratteristiche tecniche.\nIl GX4000 ha di fatto la stessa architettura interna dei computer CPC464+ e CPC6128+ (\"Plus\"), ed \u00e8 quindi teoricamente compatibile con tutti i giochi sviluppati per CPC e CPC+, anche se, non disponendo di registratore a cassette n\u00e9 disk drive, di fatto pu\u00f2 far girare solo titoli su cartuccia, e solo titoli che non necessitano della tastiera del computer.\nDotata di una grafica abbastanza avanzata per una macchina a 8 bit, i modi grafici sono:\nLe caratteristiche tecniche sono praticamente le stesse dei due computer \"Plus\": processore Zilog Z80A, 64\u00a0kB di RAM (come il 464+), tavolozza cromatica di ben 4096 colori (al pari del Commodore Amiga e pi\u00f9 della console Sega Mega Drive, macchine a 16 bit), due porte per controller normali e una per joystick analogico.\nLa gamma \"Plus\" \u00e8 in grado di effettuare via hardware uno scorrimento fluido, pixel per pixel in orizzontale o verticale, rimediando cos\u00ec a una delle principali pecche dell'Amstrad CPC, dove lo scorrimento hardware era possibile solo a passi della dimensione di un carattere.\nPu\u00f2 generare via hardware fino a 16 sprite, ciascuno da 16x16 pixel e ingrandibile 2 o 4 volte. Dimensioni e colori degli sprite sono indipendenti da risoluzione e colori dello schermo base, quindi di fatto aumentano a 32 il numero massimo di colori visibili contemporaneamente a video. Il rilevamento delle collisioni degli sprite per\u00f2 dev'essere ancora gestito via software.\nA differenza dei CPC+, oltre all'uscita video RGB sync composito, la macchina incorpora un modulatore per l'uscita verso un apparecchio televisivo, comprensiva di audio stereofonico. Per l'uscita verso TV francesi \u00e8 inclusa invece una presa SCART.\nVideogiochi.\nI seguenti sono i 27 giochi pubblicati commercialmente per la console, in buona parte titoli usciti anche per altre piattaforme:\nRisulta sviluppata anche una conversione di \"Gazza II\", della cui pubblicazione commerciale non si ha per\u00f2 conferma.\nCi furono sia molte conversioni poco migliorative da giochi per CPC, sia alcuni notevoli titoli nativi per GX4000. Secondo una selezione fatta dalla rivista \"Retro Gamer\", i giochi migliori sono \"Pro Tennis Tour\", \"Robocop 2\", \"Batman\", \"Burnin' Rubber\", \"Pang\", \"Klax\", \"Navy Seals\", \"Switchblade\", \"Skeetshoot\", \"Fire &amp; Forget II\"."}
{"id": "270859", "revid": "1408685", "url": "https://it.wikipedia.org/wiki?curid=270859", "title": "Silla (fiume)", "text": "Il Silla (\"S\u00e9lla\" in dialetto bolognese) \u00e8 un importante torrente o fiume dell'alto Appennino bolognese, affluente del Reno, secondo per lunghezza (18\u00a0km) ed estensione del bacino idrografico dopo il Samoggia, ma primo per portata d'acqua (mediamente 6\u00a0m\u00b3/s su base annua e 20 in primavera, ma con piene anche di oltre 200\u00a0m\u00b3/s) fra i tributari di sinistra del secondo maggior fiume emiliano.\nPercorso.\nLe sorgenti principali del Silla si trovano nel versante orientale del massiccio del Corno alle Scale e sono rappresentate da vari rami disposti a ventaglio: il fosso delle Naspe, il fosso della Rodichiaia, il fosso di Mezzo (che nasce dal passo del Cancellino) e il fosso della Capannaccia; essi, una volta confluiti, originano il rio del Casellino. L'altro ramo sorgentizio del Silla \u00e8 il torrente Causso, il quale proviene dal poggio delle Ignude, nel massiccio di monte Gennaio, \u00e8 lungo 5\u00a0km ed \u00e8 alimentato dalla famosa \"sorgente\" o \"fonte dell'Uccelliera\" (un altro nome con cui \u00e8 noto il complesso di monte Gennaio). A poca distanza verso sud dalla frazione \"Pianaccio\" del comune di Lizzano in Belvedere, il rio del Casellino da sinistra e il torrente Causso da destra d\u00e0nno finalmente vita al vero e proprio torrente Silla.\nScende in una valle incassata (nel primo tratto il ramo che scende dalla Punta Giorgina con diramazioni secondarie al Passo dello Stofinatoio - 1.847\u00a0m s.l.m.- percorre l'Orrido di Tanamalia lungo oltre 1,5\u00a0km) ricevendo piccoli affluenti, fra cui il Fosso dei Bagnadori, che drena il versante orientale del massiccio del monte Grande (m. 1.827), che si riuniscono, in parte al Rifugio Segavecchia, in parte presso \"Pianaccio\", frazione di Lizzano in Belvedere. La porzione alta della valle ha aspetto decisamente alpestre: in localit\u00e0 Segavecchia la parete est del Corno alle Scale incombe quasi verticale per circa mille metri con la caratteristica formazione rocciosa dei \"Balzi dell'Ora\": si tratta di una parete rocciosa di tipo alpestre che non trova riscontri in nessun'altra formazione montuosa appenninica, eccetto che nelle montagne abruzzesi.\nSotto il contrafforte boscoso, quasi a picco sul fiume, sormontato dall'abitato di Monteacuto delle Alpi, riceve da destra il Rio Baricello che scende precipite formando numerose cascate, in una valle stretta e boscosissima, come del resto, \u00e8 l'intero medio bacino del Silla.\nHa acque relativamente abbondanti in ogni stagione (ma, specie in primavera, \u00e8 impressionante lo spumeggiare delle acque di scioglimento delle nevi ai piedi del contrafforte di Monteacuto delle Alpi), anche a causa dell'elevatissima piovosit\u00e0 (anche superiore a 3000\u00a0mm di acqua annui) della parte alta del bacino, caratterizzato, inoltre, dalla persistenza della neve in quota solitamente fino a giugno.\nUscito dalla Gola di Monteacuto delle Alpi, il fiume percorre l'ultima parte del corso volgendo verso est in una valle decisamente pi\u00f9 larga e caratterizzata anche dalla presenza di praterie e zone a calanco, ricevendovi pi\u00f9 modesti affluenti stagionali, fra i quali, da sinistra, proveniente dal Passo della Masera, il Rio Sasso (lunghezza 3,6\u00a0km e bacino di 32\u00a0km\u00b2) col suo affluente Rio Quadolto che, invece, manda le sue sorgenti al passo di Salliolo, sotto il monte Grande (1531\u00a0m). Riceve anche affluenti da sinistra provenienti dal Monte Belvedere (1140\u00a0m) e dal Monte Castello (980\u00a0m) che ne contornano a nord il bacino, ma questi non possono avere l'importanza di quelli che scendono da sud, siccome provengono da zone a inferiore piovosit\u00e0 (solo 1300\u00a0mm di pioggia annui) e costituite da rocce argillose impermeabili, franose e soggette alla formazione di calanchi, sicch\u00e9 il loro contributo \u00e8 avvertibile solo nelle piene.\nLa parte inferiore della valle e del bacino, piuttosto, \u00e8 caratterizzata da importanti insediamenti industriali, sia nel settore alimentare, sia in quello meccanico, insediamenti concentrati per lo pi\u00f9 nella frazione di \"Silla\" del Comune di Gaggio Montano, alla confluenza del fiume nel Reno, praticamente nella piccola conurbazione di Porretta Terme.\nStoria.\nNel Medioevo, in localit\u00e0 Poggiolforato, fu scavato un canale artificiale (ora del tutto scomparso per interramento) che metteva in comunicazione il suo bacino (pi\u00f9 precisamente il Rio Sasso e, con ogni probabilit\u00e0, il suo affluente Rio Quadolto che scorre alla minima distanza da Poggiolforato) con quello del torrente Dardagna (ramo sorgentizio del Panaro) che scende dal versante nord del Corno alle Scale, ricco d'acqua in ogni stagione, allo scopo d'incrementarne la portata, specie nella stagione estiva, ed aumentare, in tal modo, quella del Reno, consentendovi la fluitazione del legname (utilizzato in quel tempo anche a scopo edilizio) dai folti boschi dell'alto Appennino, fino alla chiusa di Casalecchio, sul Reno, e di qui fino nel centro di Bologna per mezzo del Canale di Reno."}
{"id": "270862", "revid": "287204", "url": "https://it.wikipedia.org/wiki?curid=270862", "title": "Stemma della Libia", "text": "Dopo la guerra civile libica, combattuta tra febbraio e ottobre 2011, e il rovesciamento del regime di Gheddafi, un nuovo stemma della Libia non \u00e8 ancora stato ufficialmente adottato. "}
{"id": "270865", "revid": "1812351", "url": "https://it.wikipedia.org/wiki?curid=270865", "title": "Ornitopodi", "text": ""}
{"id": "270868", "revid": "1813027", "url": "https://it.wikipedia.org/wiki?curid=270868", "title": "Marginocefali", "text": ""}
{"id": "270870", "revid": "2812", "url": "https://it.wikipedia.org/wiki?curid=270870", "title": "Pachicefalosauri", "text": ""}
{"id": "270871", "revid": "1812382", "url": "https://it.wikipedia.org/wiki?curid=270871", "title": "Tireofori", "text": ""}
{"id": "270873", "revid": "125955744", "url": "https://it.wikipedia.org/wiki?curid=270873", "title": "Gaetano Fontana", "text": "Carriera.\nGiocatore.\nCrebbe nel , squadra della sua citt\u00e0 natale, e dopo una lunga gavetta (, Padova - dove esord\u00ec anche in Serie A - Alessandria, Juve Stabia), pass\u00f2 all', squadra di cui divenne presto capitano e con cui ottenne una promozione in Serie B nel 2001-2002.\nGioc\u00f2 successivamente con Fiorentina contribuendo alla promozione in Serie A e Napoli prima di chiudere la sua carriera dopo un fugace ritorno all'Ascoli nella stagione 2006-2007, chiusa con la retrocessione della squadra marchigiana.\nAllenatore.\nNella stagione 2008-2009 inizia la sua nuova carriera da allenatore sulla panchina del Centobuchi, squadra marchigiana che milita in Serie D.\nNella stagione successiva 2009-2010, rimane per qualche mese inattivo, per essere poi chiamato il 2 marzo 2010 come nuovo allenatore della Santegidiese, squadra abruzzese che milita nel girone F della Serie D, in sostituzione di Aldo Ammazzalorso, esonerato dalla dirigenza vibratiana seppur in seconda posizione ad un punto da L'Aquila capolista; con Fontana, la squadra conclude il campionato sempre al secondo posto.\nNel mese di luglio 2013 gli viene affidata la panchina della , in Lega Pro Prima Divisione. Il 30 ottobre ha rinnovato il contratto fino al 30 giugno 2015. Il 10 novembre 2013 per\u00f2, si dimette da allenatore della Nocerina, dopo i fatti avvenuti durante la partita di Lega Pro contro la , in cui alcuni giocatori hanno finto infortuni dopo minacce degli ultras, anche se esse sono rifiutate dalla societ\u00e0 stessa. Nonostante le sue dimissioni continua ad allenare la squadra, anche dopo l'esclusione della Nocerina per illecito sportivo dal campionato di Lega Pro Prima Divisione il 29 gennaio 2014, dove viene anche condannato ad una squalifica di 3 anni e 6 mesi. Il 22 marzo 2016 viene graziato dalla FIGC, che gli condona i quindici mesi che gli restavano di fermo.\nL'11 giugno seguente diventa il nuovo tecnico della Juve Stabia, militante in Lega Pro. Viene esonerato il 13 marzo 2017, dopo un periodo negativo per la squadra, che nel nuovo anno solare ha collezionato soltanto sei punti in otto partite.\nIl 19 giugno 2017 viene scelto come nuovo allenatore del Cosenza, venendo per\u00f2 sollevato dall'incarico il 25 settembre, in seguito ad un inizio di campionato insoddisfacente (due pareggi e tre sconfitte nelle prime cinque giornate).\nIl 18 giugno 2018 diventa il nuovo tecnico della Casertana, ma il 27 novembre 2018, viene esonerato con la squadra al settimo posto.\nIl 22 luglio 2019 diventa allenatore del . Il 2 dicembre 2019 viene sollevato dall'incarico lasciando momentaneamente la squadra all'ultimo posto in classifica\nIl 26 luglio viene nominato nuovo tecnico dell'.\nStatistiche.\nStatistiche da allenatore.\n\"Statistiche aggiornate al 1\u00ba dicembre 2019.\""}
{"id": "270875", "revid": "3115", "url": "https://it.wikipedia.org/wiki?curid=270875", "title": "Argasidae", "text": "Le Argasidae (Canestrini, 1891), comunemente note come \"zecche molli\", sono una famiglia di aracnidi, caratterizzate dall'assenza dello scudo dorsale chitinoso in tutti gli stadi di sviluppo.\nBiologia.\nQuesti parassiti si nascondono di giorno nelle vicinanze dell'ospite, e di notte si nutrono su di esso.\nIl ciclo biologico consta di cinque stadi: uovo, larva esapode, 1\u00aa ninfa, 2\u00aa ninfa, adulto.\nIl potenziale riproduttivo \u00e8 minore della pi\u00f9 numerosa famiglia degli \"Ixodidae\", ma il ciclo vitale \u00e8 pi\u00f9 breve si compie mediamente in 40 giorni."}
{"id": "270916", "revid": "831997", "url": "https://it.wikipedia.org/wiki?curid=270916", "title": "Rosa dei venti (storia)", "text": "La rosa dei venti fu un'organizzazione segreta italiana di stampo neofascista, collegata con ambienti militari nel 1973 e individuata alla fine di quell'anno dalla magistratura.\nStoria.\nL'esistenza dell'organizzazione fu portata alla luce da un'inchiesta incominciata dalla magistratura di La Spezia e poi proseguita dall'ottobre 1973 da quella di Padova, dal magistrato Giovanni Tamburino.\nNei mesi successivi Tamburino ordin\u00f2 gli arresti di numerosi personaggi, tra politici, imprenditori e ufficiali, quali finanziatori del gruppo terroristico, fino all'arresto per falso ideologico del 31 ottobre 1974 del generale Vito Miceli, capo del Servizio Informazioni Difesa (ex SIFAR), ma la Corte di Cassazione render\u00e0 vano il lavoro del magistrato portando al trasferimento dell'inchiesta dalla citt\u00e0 veneta a Roma.\nAmos Spiazzi in proposito dichiar\u00f2:\nCome sostiene lo storico Paul Ginsborg, la scelta non sembra casuale dato che la magistratura romana si dimostra \u00abmeno tenace di Tamburino nel proseguire le indagini\u00bb. In un secondo momento inoltre, il pubblico ministero Claudio Vitalone invocher\u00e0 il segreto di Stato e sulla questione cadr\u00e0 il silenzio.\nAttivit\u00e0.\nQuasi certamente legata ad un tentativo di colpo di Stato del 1973, successivo a quello denominato \"Golpe Borghese\", che aveva annoverato nelle sue file esponenti di primo piano come Junio Valerio Borghese, Stefano Delle Chiaie e altri membri e simpatizzanti della destra eversiva italiana, oltre ad alti membri delle forze armate e dei servizi segreti italiani. Probabile era inoltre un legame con i servizi segreti della NATO.\nL'analisi storico-politica.\nSi afferma oggi con sicurezza e senza perifrasi che la Rosa dei venti sia stata un'organizzazione paragonabile a Gladio, una sorta di filiale locale di un servizio di \"intelligence\" NATO operante parallelamente \u2014e su un piano superiore\u2014 rispetto ai servizi ufficialmente riconosciuti. Di questa realt\u00e0 iniziatica si vuole vedere un riflesso nel provvedimento con cui nel 1978 la Corte di Cassazione tolse a Giovanni Tamburino la titolarit\u00e0 dell'indagine che minacciava di violare il mistero dell'apparato in esame. La vicenda investigativa nasce fortuitamente cinque anni prima.\nGiampaolo Porta Casucci, un medico di La Spezia, un personaggio eccentrico che ostenta un folclore neonazista, aveva dettagliatamente riferito alla questura della sua citt\u00e0 di un'organizzazione pronta ad azioni terroristiche e al golpe, lasciando agli inquirenti materiale documentale, occultato in una canonica. Era una sorta di versione aggiornata del \"Piano Solo\". Tale iniziativa aveva destato un'imbarazzata sorpresa nell'ufficio di polizia, un cui funzionario, Rodolfo Venezia, si era precipitato a Roma per ottenere istruzioni su un affare di evidente delicatezza. L'approfondimento port\u00f2 dapprima alla ribalta tre nomi di un certo spessore militare: generale Francesco Nardella, gi\u00e0 comandante dell'Ufficio guerra psicologica di FTASE Verona; il suo successore in tale incarico tenente colonnello Angelo Dominioni; tenente colonnello Amos Spiazzi, vicecomandante del secondo gruppo artiglieria da campagna e comandante del relativo \u00abUfficio I\u00bb. Una delle prime fonti (1974) che teorizz\u00f2 apertamente il collegamento tra Rosa dei venti ed USA \u2014pur senza addurre elementi a sostegno di tale congettura\u2014 fu la rivista \"L'Espresso.\" Sul piano giudiziario, si cominci\u00f2 ad aprire uno squarcio di luce nel marzo dello stesso anno, quando l'inquisito Roberto Cavallaro inizi\u00f2 a collaborare con i giudici di Padova. Cavallaro \u00e8 un'altra figura piuttosto originale. Dopo aver vissuto l'esperienza del Sessantotto francese, per un qualche periodo era stato attivista sindacale, prima nella CISL e poi nella CISNAL. Nel 1972, dopo un breve idillio con l'MSI, era passato a posizioni pi\u00f9 radicali, fondando (con altri) un'organizzazione di picchiatori della \"Milano bene\", che aveva un certo seguito soprattutto alla \"Cattolica\", il Gruppo Alfa. In quel momento usurp\u00f2 la qualifica di magistrato militare, probabilmente con l'appoggio del SID. A suo dire, posto che la sua finta carriera si svolgeva a Verona, ovvero in una media citt\u00e0 di provincia dove in teoria tutti si conoscono, ci\u00f2 rappresentava la dimostrazione che le protezioni di cui beneficiava erano realmente valide. Fino al momento dell'arresto (novembre 1973) Cavallaro avrebbe partecipato a quello che lui chiamava colpo \"dello\" stato, agli ordini di un'imprecisata \"organizzazione\" che tirava le fila della Rosa dei venti e di tanti altri gruppi eversivi di ogni colore, utilizzati prima di tutto come leve di provocazione (il disordine crea la necessit\u00e0 di riportare ordine). L'\"organizzazione\" \u2014che non sappiamo se si potesse identificare con quello che tempo dopo la stampa battezz\u00f2 \"Supersid\" o \"Sid parallelo\"\u2014 sarebbe nata contestualmente all'aborto del Piano Solo, ed avrebbe avuto una sorta di battesimo del fuoco nella controguerriglia in Alto Adige. \nForte di queste rivelazioni, Tamburino inizi\u00f2 a torchiare Spiazzi, sino ad indurlo ad invocare un abboccamento riservato con Miceli, che per\u00f2 Tamburino avrebbe voluto trasformare in un confronto diretto tra i due ufficiali, reso tuttavia impossibile dal rifiuto di Miceli. Forse perch\u00e9 si era visto \"scaricare\" dai vertici dei servizi, Spiazzi usc\u00ec dall'ostinato riserbo mantenuto sino al momento, e rilasci\u00f2 una serie di dichiarazioni che in gran parte concordavano con quelle di Cavallaro. In particolare conferm\u00f2 che l'\"organizzazione\" era \u00abparallela alla struttura \"I\" ufficiale [ed era] sempre stata un'organizzazione in funzione anticomunista.\u00bb Nella tarda primavera del 1973 Spiazzi \u2014attraverso canali ufficiali della gerarchia militare e con il ricorso a comunicazioni in codice secondo standard NATO\u2014 avrebbe ricevuto l'ordine di mettersi dapprima in contatto con due imprenditori liguri, e poi di recarsi a prendere ordini successivi presso la cosiddetta Piccola Caprera, un luogo sul lago di Garda considerato un sacrario fascista. La telefonata in questione, proveniente da una caserma dei carabinieri di Vittorio Veneto, era stata inviata dal maggiore Mauro Venturi, colui che successivamente sarebbe stato preposto ai Centri CS di Roma. L'inchiesta giudiziaria fu lasciata arenare, poich\u00e9 \u2014si motiv\u00f2\u2014 non era possibile raggiungere la prova che la famosa telefonata fosse davvero ascrivibile a Venturi. Di conseguenza, non fu approfondito l'aspetto di questo oscuro \"organismo di sicurezza\" (definizione di Spiazzi) che sarebbe stato sovrapponibile con i vertici degli Uffici \"I\" delle nostre forze armate, in sovranazionale coordinamento con gli analoghi comandi degli alleati NATO.\nI membri del comitato dovevano godere di un nulla osta sicurezza (NOS) di livello superiore al COSMIC, ufficialmente il livello N.O.S. di rango pi\u00f9 elevato. Questa selettivit\u00e0 ultra-istituzionale determinava strane situazioni, poich\u00e9 talora personalit\u00e0 di massimo spicco istituzionale non erano considerate abbastanza affidabili, e di conseguenza il super-comitato poteva anche decidere di agire per provocare il \"siluramento\" politico del soggetto indesiderato.\nQuesto sarebbe avvenuto, ad esempio, a Willy Brandt. Non occorre dire che l'\"organismo di sicurezza\" aveva la missione principale di arrestare un'eventuale ascesa al potere di forze comuniste nei paesi del blocco occidentale. Se tutto questo \u00e8 vero, la principale difficolt\u00e0 per lo storico (certo aggravata dalle reticenze che ancora caratterizzano tutta la materia) \u00e8 determinare la reale natura dei rapporti che logicamente si dovevano supporre tra \"organismo di sicurezza\" e Gladio.\nLa collaborazione di Spiazzi ebbe comunque termine, quando il generale Alemanno, capo Ufficio Sicurezza SID, gli ingiunse di \"non coinvolgere altri\". Questa chiusura fu accompagnata, di fatto, dalla messa in stato d'accusa formale dello stesso Miceli. Arrestato clamorosamente il 31 ottobre 1974 presso il Tribunale di Roma (dove aveva reso un interrogatorio avanti diversi magistrati per altra inchiesta), Miceli \u2014che aveva accusato un malore mentre stava per essere rapidamente \"tradotto\" a Padova\u2014 riusc\u00ec ad evitare l'effettiva incarcerazione, mutandola in ricovero presso l'Ospedale Militare del Celio.\nDi fatto per cercare di avere i nomi di chi avessero dato gli ordini a Spiazzi, il giudice Tamburino arriv\u00f2 a scrivere una lettera al Presidente della repubblica Leone: \"un'inchiesta giudiziaria aveva rivelato l'esistenza di un'organizzazione segreta alla quale appartenevano ufficiali dell'esercito; un membro dell'organizzazione, il tenente colonnello Amos Spiazzi, sosteneva di avere ricevuto l'ordine di prendere contatto con una banda di estremisti di destra e di finanziarla; l'ufficiale, per rivelare il nome di chi gli aveva dato quell'ordine, aveva chiesto il consenso di un superiore; era avvenuto un regolare confronto tra il tenente colonnello e un generale, il generale Alemanno, delegato dal capo del Sid generale Miceli: il generale Alemanno, presenti due magistrati e l'avvocato difensore, aveva ordinato al tenente colonnello Spiazzi, anche con cenni convenzionali, di non rivelare il nome del militare che gli aveva dato quell'ordine\".\u201d\nTamburino chiede al Capo dello Stato \u201c\"che fosse designato un generale di grado superiore a quello di Alemanno e che fosse messo nelle condizioni di offrire una effettiva collaborazione alla giustizia liberando il tenente colonnello Spiazzi dal vincolo del segreto\"\u201d.\nLa Cassazione intervenne il 30 dicembre 1974, ordinando il trasferimento dell'inchiesta alla Procura di Roma che stava portando avanti le indagini sul Golpe Borghese. Inchiesta che sostanzialmente riguardava un fatto differente, bench\u00e9 vi fosse la comunanza di alcuni nomi. Il processo si chiuse sostanzialmente con esiti assolutori il 29 novembre 1984.\nIndagini pi\u00f9 recenti hanno trovato collegamenti fra la Rosa dei venti e alcuni gravi attentati di quel 1973:\n\"il 17 maggio 1973, la bomba ananas lanciata da Gianfranco Bertoli ha ucciso quattro persone e ferito molte altre dinanzi alla Questura di Milano, in Via Fatebenefratelli. Alla luce delle recenti emergenze dell'istruttoria del G.I. dr. Lombardi pu\u00f2 dirsi certo il collegamento fra l'autore materiale del fatto e i congiurati padovani della Rosa dei Venti e l'ambiente ordinovista veneto\".\nInoltre scrive ancora il giudice Salvini: \"il colonnello Amos Spiazzi, gi\u00e0 imputato nel processo per la Rosa dei Venti, che ha voluto spiegare quale fosse effettivamente, a cavallo degli anni '70, il suo ruolo svelando di avere diretto la Legione di Verona dei Nuclei Difesa dello Stato, una sorta di seconda Gladio che ha operato fra il 1968 e il 1973. Poich\u00e9 tale struttura era coordinata dallo Stato Maggiore dell'Esercito e quindi era in qualche modo \"ufficiale\", Spiazzi ha voluto cos\u00ec rivendicare a s\u00e9 il \"merito\" di avere guidato una struttura formalmente illegale ma, secondo la sua visione, sostanzialmente lecita intendendosi per legalit\u00e0 sostanziale il fine di difendere all'epoca il nostro Paese dal pericolo comunista\".\nInoltre si deve tenere considerazione che mentre avviene l'inchiesta del giudice Tamburino, coinvolgendo ufficiali e uomini dei servizi segreti, negli stessi mesi del 1974 avvengono alcune stragi, quella di Brescia e quella dell'Italicus, oltre che altri attentati terroristici gravi, spesso ai treni come l'attentato di Vaiano e quello di Silvi Marina.\nUn'altra delle acquisizioni valide sul piano storico \u00e8 l'asseverazione dell'azione dispiegata dalla Rosa dei venti in Alto Adige. Insurrezionalisti come Norbert Burger e Peter Kienesberger avrebbero cooperato strettamente con il SIFAR. Contestualmente, sarebbero stati attivi in Alto Adige numerosi funzionari dei servizi, tra cui Carlo Ciglieri, Giulio Grassini, il gi\u00e0 ricordato Federico Marzollo ed Angelo Pignatelli. Significativamente, gravitavano al contempo nella medesima area neofascisti vari, tra cui il gi\u00e0 nominato Franco Freda, Carlo Fumagalli, esponente del Movimento di Azione Rivoluzionaria, l'ordinovista Elio Massagrande e Sandro Rampazzo. Anni dopo, rendendo un interrogatorio, Spiazzi avrebbe avuto a compiacersi dell'opera svolta in Alto Adige \u2014che defin\u00ec \"pacificato\" e preservato dai \"germi distruttori\" (contestazione, tensioni sociali...)\u2014 rammaricandosi un po' che tale azione \u2014disturbata da interferenze dell'apparato garantista, per cos\u00ec dire\u2014 non avesse potuto dispiegare i suoi virtuosi effetti sull'intero territorio nazionale.\nRitornando all'indagato Miceli, questi riusc\u00ec a trascorrere poco tempo in carcere, giocando proficuamente la carta del silenzio, cui lo costringeva, a suo dire, il segreto politico-militare a riguardo di un \"Super SID\" che egli del resto non ebbe mai a smentire.\nIl ruolo negli attentati in Alto Adige del 1961.\nNon \u00e8 chiaro se l'attivit\u00e0 in questione si limitasse alla strumentalizzazione degli atti eversivi commessi dagli indipendentisti altoatesini durante la \"notte dei fuochi\" o se arrivasse a perpetrare direttamente gli attentati stessi. Rimane il fatto che sorprendentemente Elio Massagrande \u2014che deteneva un rilevante numero di armi, a detta di Spiazzi, procurate dai carabinieri\u2014 fu assolto dal Tribunale di Verona, che accett\u00f2 di considerarlo un innocuo collezionista di cimeli. Un'inchiesta giudiziaria, sempre scaligera, riguardante l'operato altoatesino di Carlo Fumagalli, era stata immediatamente accantonata, mentre l'informatore che l'aveva suscitata, Marcello Soffiati, sub\u00ec a stretto giro una perquisizione domiciliare, un processo per direttissima e la condanna a cinque anni di reclusione per possesso illecito di armi. Ancora i giudici veronesi ravvisarono soltanto l'omicidio colposo nelle sanguinose sortite in territorio austriaco portate a segno da ragazzi di ultradestra, che non trascorsero in prigione neppure un giorno per effetto delle blande sentenze irrogate.\nSolo nel 1983, il colonnello Spiazzi, ritenendosi esonerato dal segreto \u2014invocato da Miceli\u2014 in relazione a situazioni che egli stesso non giudicava (o non giudicava pi\u00f9) pienamente legittime, svel\u00f2 qualche maggior dettaglio sull'\"organismo di sicurezza\". Apprendiamo cos\u00ec dell'esistenza di due livelli organizzativi: \nLa selezione dei partecipanti, secondo Spiazzi, era curata dai carabinieri, dagli ufficiali \"I\" e dai centri di mobilitazione, e \u2014sul piano della pura attitudine operativa\u2014 mirava a cooptare elementi paramilitari, ovvero persone congedate dalle forze armate oppure anche solo \"gente che ha ricevuto un addestramento di tipo particolare\". (\u00c8 facile notare le analogie con le dichiarazioni di Parri nell'ambito della \u201cCommissione SIFAR\".) Spiazzi prosegu\u00ec spiegando come, in occasione del Golpe Borghese (Esigenza Triangolo), aveva fatto parte del contingente che stava per occupare Sesto San Giovanni, quando un repentino contrordine aveva trasformato l'atto insurrezionale in una semplice esercitazione.\nMa la parte pi\u00f9 esplosiva delle tardive rivelazioni Spiazzi riguarda ancora una volta l'Alto Adige. Precis\u00f2 che gli era stato spiegato da un superiore che gli attentati erano utili ad \"interessi di carattere globale\", rifer\u00ec di aver catturato personalmente \"due carabinieri del SIFAR\" mentre preparavano un attentato (i due soggetti gli erano poi stati sottratti da altri carabinieri ed agenti di polizia, e questo episodio aveva segnato la fine della sua avventura altoatesina). L'attentato a Georg Klotz ed Alois (o Luis) Amplatz sarebbe pure risultato dalla collaborazione di servizi italiani, nostre forze di polizia e autorit\u00e0 politiche. Questa versione degli accadimenti \u00e8 del resto conforme a quella del pi\u00f9 volte menzionato generale Marzollo (al tempo, comandante del gruppo CC di Bolzano); in particolare asser\u00ec che Christian Kerbler, (esecutore materiale dell'agguato a Klotz ed Amplatz, in cui quest'ultimo perse la vita) era un infiltrato dei servizi e/o della questura di Bolzano. Il senatore Bertoldi, relatore della commissione parlamentare d'inchiesta, arriv\u00f2 a sospettare che perfino la magistratura, in questo affare, avesse sistematicamente deviato dai propri doveri istituzionali. Il concorso di forze di polizia e servizi risulta oltre tutto dalle deposizioni di Giovanni Peternel, capo ufficio politico, e del colonnello Renzo Monico, Capocentro SIFAR di Verona. Per la cronaca, Peternel, cui Kerbler si era costituito, lo fece rifugiare (eseguendo degli ordini) in Libano. Condannato in contumacia a ventidue anni di reclusione, nel 1976 Kerbler fu scoperto fortuitamente a Londra, ma venne rimesso in libert\u00e0 per l'inerzia del nostro governo nel richiederne l'estradizione, dopo di che se ne sono perse definitivamente le tracce.\nLa natura a dir poco singolare delle operazioni di sicurezza in Alto Adige trova riscontro ulteriore nelle testimonianze di altri due ufficiali che vi presero parte. Giancarlo Giudici, all'epoca dei fatti tenente colonnello a capo di un battaglione mobile dei Carabinieri, riporta che il 12 settembre 1964 un suo superiore, il colonnello Franco Marasco, gli avrebbe ordinato di fucilare quindici civili durante un rastrellamento a Montassilone, come forma di rappresaglia. Giudici avrebbe rifiutato l'ordine e, per questo motivo, avrebbe successivamente rischiato la destituzione e un processo per insubordinazione.\nIl generale Giorgio Manes nel proprio diario ripetutamente annota frasi del tipo: \"Molti attentati in AA furono simulati dai CS.\" \u2014 \"Anche rappresaglie dimostrative dopo recente morte di due CC appaiono di marca CS.\""}
{"id": "270920", "revid": "339392", "url": "https://it.wikipedia.org/wiki?curid=270920", "title": "Ceratopi", "text": ""}
{"id": "270923", "revid": "1149807", "url": "https://it.wikipedia.org/wiki?curid=270923", "title": "Asterisk PBX", "text": "Asterisk \u00e8 un'implementazione software di un sistema PBX. \u00c8 un software libero che permette di gestire una rete telefonica privata e di connetterla a servizi di telefonia PSTN o VoIP.\nLa prima stesura venne realizzata da Mark Spencer, un ingegnere informatico statunitense che, attorno all'anno 2000, aveva creato una societ\u00e0 che sviluppava schede d'interfaccia FXS ed FXO. Per facilitarne la diffusione Spencer cre\u00f2 Asterisk e, permettendone la libera distribuzione, provoc\u00f2 l'interesse di una rete di sviluppatori e professionisti di tutto il mondo. \nOggi il prodotto ha un importante ruolo nel settore della telefonia in applicazioni come ad esempio la mediazione RTG/IP (centralini telefonici in grado cio\u00e8 di utilizzare sia le linee telefoniche tradizionali sia i canali IP) e sistemi \"Centrex\" (PBX \"virtuali\" e centralizzati), applicazioni per la gestione di Call Center ed altro ancora.\nConfigurazione generale.\nI moduli: modules.conf.\nAsterisk, al suo avvio, carica un gruppo di moduli che permettono di utilizzare differenti applicazioni. Si pu\u00f2 scegliere quali moduli devono essere caricati con il file codice_1.\nI canali.\nUn'interfaccia ISDN ha due canali, una PRI pu\u00f2 averne 30.\nAsterisk identifica i tipi d'interfaccia sui quali si pu\u00f2 telefonare con il termine \"canal\", canale. Un canale pu\u00f2 essere, per esempio, l'interfaccia ISDN (che si chiama canale CAPI) o l'interfaccia Ethernet per il VoIP. Ogni protocollo VoIP ha un canale diverso, quindi se si vuole telefonare con SIP o H.323, bisogna configurare un canale SIP o un canale H.323. La configurazione dei canali \u00e8 fatta con dei file di configurazione *.conf, che si trovano nella directory \"/etc/asterisk\".\nIl Dialplan.\nIl \"dialplan\" (ovvero \"piano di chiamata\") \u00e8 la parte pi\u00f9 interessante della configurazione di Asterisk, ed anche quella che richiede pi\u00f9 tempo. Nel \"dialplan\" si definisce cosa deve fare il PBX quando riceve una chiamata, oppure quando un utente compone un numero.\nFormato del dialplan.\nIl file \"/etc/asterisk/extensions.conf\" contiene il \"dialplan\" di Asterisk, cio\u00e8 un flusso di esecuzione per tutte le sue operazioni. Il \"dialplan\" controlla come le chiamate entranti e uscenti sono trattate e instradate: \u00e8 qui che si configura il comportamento di tutte le connessioni che attraversano il PBX.\nIl contenuto del file \"extensions.conf\" \u00e8 organizzato in sezioni, che possono essere usate per delle configurazioni statiche e per delle definizioni, o per delle componenti eseguibili del dialplan, che si chiamano contesti o \"contexts\". Le sezioni general e globals e i nomi dei contesti sono interamente definiti dall'amministratore di sistema. Un tipo speciale di contesti sono le macro, che sono delle procedure o insiemi di istruzioni riutilizzabili in fase di esecuzione, costruite in maniera simile ad linguaggio di programmazione.\nSezione \"general\".\nIn questa sezione si pu\u00f2 definire qualche opzione generale che concerne l'uso della funzione \"save dialplan\", che serve a salvare il dialplan se quest'ultimo \u00e8 modificato in fase d'esecuzione da comandi di Asterisk.\nSezione \"globals\".\nNella sezione \"globals\" si definiscono le variabili globali per il dialplan. In pratica, le variabili globali di Asterisk non sono impiegate come variabili, ma come costanti. Abitualmente sono impiegate per avere un solo posto nel dialplan dove si possono indicare i valori che si potrebbero voler cambiare per cambiare delle configurazioni del PBX.\n\"Contexts\" ed \"extensions\".\nLa parte principale e pi\u00f9 interessante del \"dialplan\" \u00e8 costituita dai contexts. I codice_2 sono degli insiemi di codice_3 (estensioni). Ogni estensione pu\u00f2 essere costituita da pi\u00f9 linee di istruzione, che Asterisk eseguir\u00e0 se una certa condizione \u00e8 soddisfatta.\nCome si usa un \"context\".\nOgni chiamata che giunge ad Asterisk \u00e8 attribuita ad un \"context\". L'appartenenza di una chiamata ad un contesto pu\u00f2 dipendere dal canale dal quale arriva, dall'ora, dal numero chiamante ed altre differenti possibilit\u00e0.\n\"IAX\".\nIl file \"iax.conf\" permette la configurazione del protocollo di comunicazione IAX. Si tratta di un protocollo specifico per Asterisk che permette l'implementazione di \"trunk\" (collegamento) tra diverse centraline con localizzazioni geografiche differenti. IAX permette di raggruppare un flusso di chiamate telefoniche ottimizzando la segnalazione e quindi riducendo significativamente l'overhead di banda. \u00c8 un'alternativa al protocollo RTP. Nel file \"iax.conf\" \u00e8 possibile creare delle entry provviste di autenticazione per dei PABX Asterisk esterni.\nIAX \u00e8 configurabile in modalit\u00e0 \"trunk\" o modalit\u00e0 \"no-trunk\". Nel primo caso ottimizza la segnalazione riducendo significativamente l'overhead, inserendo in un unico pacchetto IP la segnalazione e il flusso media di pi\u00f9 canali fonia. Nel secondo caso riduce la banda rispetto RTP, avendo 4byte di overhead invece di 12byte, ma in modo meno significativo in quanto ogni differente chiamata utilizza un differente pacchetto IP/UDP.\nAnche se non pensato per questa finalit\u00e0 \u00e8 possibile utilizzare anche degli UAC SIP IAX, come telefoni hardware/software."}
{"id": "270925", "revid": "12760", "url": "https://it.wikipedia.org/wiki?curid=270925", "title": "Mimante (astronomia)", "text": ""}
{"id": "270927", "revid": "1543377", "url": "https://it.wikipedia.org/wiki?curid=270927", "title": "Cheloniidae", "text": "I Chelonidi (Cheloniidae ) sono la famiglia dell'ordine dei Testudinati a cui appartengono 6 delle 7 specie esistenti di tartarughe marine. Si incontrano dalle regioni circumtropicali fino a quelle subtropicali e agli oceani temperati.\nDescrizione.\nLe dimensioni dei Chelonidi variano dai 75 cm della tartaruga di Kemp ai 213 cm della tartaruga caretta, che pu\u00f2 raggiungere un peso di 450 kg. Hanno guscio piatto, affusolato e coperto di scudi, arti simili a pinne e cranio completamente ricoperto, non retrattile nel guscio.\nBiologia.\nLa dieta dei Chelonidi, principalmente carnivora (a eccezione della tartaruga verde, che da adulta si nutre di fieno marino), comprende spugne, meduse, mitili, granchi, cirripedi, ricci e pesci.\nEntrambi i sessi migrano dall'area in cui si alimentano verso quella in cui nidificano, dove la femmina si riproduce seguendo un ciclo che va da 1 a 3 anni. Le uova, sferiche e in numero di 80-200, vengono deposte in covate multiple, a intervalli di 10-30 giorni.\nClassificazione.\nGeneri esistenti.\nLa famiglia comprende 6 specie, suddivise in 5 generi:\nCladogramma.\nDi seguito \u00e8 riportato un cladogramma che mostra i rapporti filogenetici delle tartarughe marine viventi ed estinte della famiglia Cheloniidae basata sugli studi di Lynch &amp; Parham (2003) e Parham &amp; Pyenson (2010):\nGeneri estinti.\nIl seguente elenco di generi di chelonidi estinti (\"sensu lato\") \u00e8 stato pubblicato da Hirayama &amp; Tong, nel 2003, se non diversamente specificato."}
{"id": "270928", "revid": "798140", "url": "https://it.wikipedia.org/wiki?curid=270928", "title": "Philippe Starck", "text": "Biografia.\nInizi\u00f2 la sua carriera con la produzione di mobili gonfiabili nel 1968 e ricevette successivamente incarichi lavorativi di rilievo. Nel 1974 si stabil\u00ec negli Stati Uniti per poi tornare a Parigi due anni dopo. Fond\u00f2 l'impresa Starck Product (1979) per commercializzare precedenti creazioni. Particolarmente famoso \u00e8 lo spremiagrumi Juicy Salif, disegnato nel 1990 per la Alessi e diventato \"oggetto di culto\".\nRicopr\u00ec la carica di professore all'\u00c9cole nationale sup\u00e9rieure des arts d\u00e9coratifs."}
{"id": "270929", "revid": "599013", "url": "https://it.wikipedia.org/wiki?curid=270929", "title": "Fabio Gatti", "text": "Carriera.\nCresciuto nel settore giovanile della Passignanese, e poi del . Esordisce in Serie A il 20 maggio 2001, nella gara Perugia- (2-2), sotto la guida tecnica di Serse Cosmi.\nRiesce anche a giocare nella Nazionale italiana Under-21.\nViene girato per un anno in prestito al Catania dove si trova alle dipendenze di mister Edy Reja che ritrover\u00e0 in seguito. Tornato a Perugia, riuscir\u00e0 ad essere protagonista del cammino in Coppa UEFA fino agli ottavi della squadra umbra, mentre in campionato non riuscir\u00e0 coi suoi compagni ad evitare la retrocessione in Serie B. Nella stagione 2001-2002 sceglie come numero di maglia il 44, riprendendo il titolo della canzone dello Zecchino d'Oro: \"Quarantaquattro gatti\".\nNell'estate del 2004 accetta l'offerta del nuovo , ripartito dalla Serie C1, con proprietario l'imprenditore cinematografico Aurelio De Laurentiis. Qui Gian Piero Ventura viene sostituto da Edy Reja a stagione in corso e utilizza Gatti come riserva; da questo momento per Gatti inizia una lunga serie di panchine e tribune.\nNel gennaio del 2006 passa in Serie B giocando per 6 mesi in prestito nella Cremonese.\nTornato al Napoli per fine prestito, ritrova la squadra in Serie B; viene schierato titolare in varie gare di Coppa Italia e quindi Reja gradualmente lo inserisce nell'undici titolare che a fine anno otterr\u00e0 la promozione in Serie A.\nNel gennaio 2008 viene ceduto in prestito al .\nIl 16 settembre 2008 torna a vestire la maglia del Perugia, societ\u00e0 con la quale firma un contratto triennale.\nNel nuovo club realizza una sola rete l'11 aprile 2009 nella partita Perugia- di Lega Pro Prima Divisione, conclusasi con il risultato di 3-2 in favore dei grifoni. Prima di mettere a segno la sua prima rete in campionato, Gatti aveva gi\u00e0 realizzato una marcatura con la maglia biancorossa, in una partita di Coppa Intertoto contro i finlandesi dell'Allianssi\nLa terza rete messa a segno a livello professionistico \u00e8 stata realizzata sempre in maglia biancorossa, durante il suo prestito al in Serie B nella partita giocata il 20 marzo 2010 fra e Vicenza e terminata 3-1.\nIl 4 gennaio 2011 firma con i campani della Paganese; in sei mesi colleziona 14 presenze.\nIl 13 luglio 2011 si trasferisce al Lecco. Passato al Foligno, il 30 maggio 2013 rescinde il contratto che lo legava alla societ\u00e0 umbra.\nDopo il ritiro diventa collaboratore tecnico del direttore sportivo Sean Sogliano (suo compagno a Perugia) all'Hellas Verona al al , ed infine al Padova, da dove vengono esonerati il 23 gennaio 2022.\nStatistiche.\nPresenze e reti nei club.\n\"Statistiche aggiornate al 12 maggio 2013.\""}
{"id": "270933", "revid": "1728", "url": "https://it.wikipedia.org/wiki?curid=270933", "title": "Garbatella", "text": "Garbatella \u00e8 la zona urbanistica 11C del Municipio Roma VIII di Roma Capitale. Si estende sul quartiere Q. X Ostiense.\nStoria.\nSin dal Medioevo il territorio su cui sorge il nucleo originario del quartiere della Garbatella era interessato dalla presenza di diversi proprietari laici ed ecclesiastici, tra questi ultimi probabilmente il pi\u00f9 importante era il monastero di Sant'Alessio all'Aventino che sin dal XII secolo possedeva beni nelle contrade della \"Bagnaia\", che secondo Antonio Nibby prenderebbe nome dai bagni fatti costruire da papa Simmaco verso l'anno 500 tra l'abside della basilica di San Paolo e la rupe omonima, \"Formello\" e \"valle Cupula\", tutte comprese nell'area racchiusa dall'alveo del fiume Almone o Acquataccio, dalla via Ostiense e da via delle Sette Chiese. A queste si aggiunsero nel tempo altri proprietari come Nicola Maria Nicolai.\nAgli inizi del secolo XX quando iniziarono gli espropri per la costruzione del quartiere le maggiori propriet\u00e0 risultavano essere quelle della famiglia Torlonia proprietaria della tenuta di Monte Bagnaia e quella degli eredi di Mariano Armellini, oltre alle vigne delle famiglie Roselli, Belardi e Bellini.\nIl nuovo quartiere fu fondato negli anni venti su questi territori posti sui colli che dominano la basilica Papale di San Paolo fuori le mura e che da questa avevano preso il nome di Colli di San Paolo.\nDopo la prima guerra mondiale Roma visse una fase di grande sviluppo edilizio, paragonabile per alcuni versi a quella del secondo dopoguerra. Il settore sud della capitale, nelle intenzioni degli urbanisti umbertini guidati da Paolo Orlando, doveva essere connesso al lido di Ostia tramite un canale navigabile parallelo al Tevere, che non fu per\u00f2 mai scavato. Tale canale avrebbe dovuto dotare Roma di un porto commerciale molto vicino al centro della citt\u00e0 (distante meno di duecento metri dalle mura aureliane), nei pressi dell'odierna via del Porto Fluviale, situata al confine tra Garbatella e Testaccio; nella zona a ridosso del canale avrebbero dovuto sorgere una serie di lotti abitativi destinati ad ospitare i futuri lavoratori portuali.\nFu con questa idea che il re Vittorio Emanuele III pos\u00f2 la prima pietra a piazza Benedetto Brin, il 18 febbraio del 1920:era allora sindaco Adolfo Apolloni che aveva seguito attentamente i progetti e si era adoperato affinch\u00e9 fosse incrementato e valorizzato il verde nella citt\u00e0 ed aveva promosso il criterio di inserire verde e giardini nell'edilizia popolare. Nell'iscrizione che commemora quel giorno, murata nell'edificio centrale della piazza, si legge:\nPer la mano augusta di S.M. il Re Vittorio Emanuele III\nl'Ente autonomo per lo sviluppo marittimo e industriale\ne l'Istituto delle Case popolari di Roma\ncon la collaborazione delle Cooperative di lavoro\nad offrire quieta e sana stanza agli artefici del rinascimento economico della Capitale\nquesto aprico quartiere fondato oggi XVIII Febbraio MCMXX\nIl medesimo progetto portuale fu condizione dell'odonomastica della nascente zona che \u00e8 a riferimento marinaro, essendo gran parte delle sue strade e piazze intitolate a persone e soggetti del mondo navale.\nIl progetto edilizio fu intrapreso in un'area allora semi disabitata e coperta da vigne e pascoli per pecore. Significativa eccezione costituiva la Basilica Papale di San Paolo fuori le mura, dalla quale si dipartiva via delle Sette Chiese, una strada di raccordo ortogonale alle vie consolari Ardeatina ed Appia, della quale si servivano i pellegrini diretti alla basilica di San Sebastiano, e che tuttora viene percorsa per il pellegrinaggio al santuario della Madonna del Divino Amore.\nNella zona sorge inoltre la chiesetta dedicata ai santi Isidoro ed Eurosia, gi\u00e0 nota al popolo come \"Chiesoletta\" e dove, secondo una leggenda, sarebbe avvenuto un incontro tra Filippo Neri, ideatore del pellegrinaggio delle Sette Chiese, e Carlo Borromeo.\nFino al 1930 circa il nome del quartiere fu a lungo dibattuto: le possibili alternative prese in considerazione furono, oltre al nome attuale, Concordia, come richiamo ed auspicio di pace sociale, o Remuria: quest'ultimo nome basato sulla leggenda secondo la quale Romolo avrebbe fondato su questo colle la sua citt\u00e0 e non, come afferma la pi\u00f9 nota tradizione tratta dall\"'Ab Urbe condita libri CXLII\" di Tito Livio, sul Palatino.\nNegli anni di poco successivi il nuovo quartiere fu anche destinato ad accogliere numerose famiglie sfollate a seguito dell'abbattimento della Spina di Borgo per la realizzazione di via della Conciliazione e della demolizione delle abitazioni per la realizzazione di via dei Fori Imperiali, dando cos\u00ec al quartiere la notoriet\u00e0 di ospitare persone e famiglie di antica romanit\u00e0.\nDal punto di vista politico la Garbatella era, ed \u00e8 tuttora, una zona storicamente \"rossa\" ed operaia: la Resistenza partigiana trov\u00f2 qui un appoggio incondizionato, al pari dei quartieri Ostiense e Portuense e del rione Testaccio. Tuttavia anche da questo quartiere nelle elezioni politiche del 1994 provenne un largo consenso alla nuova formazione politica Forza Italia (1994) che consent\u00ec al candidato Luigi Muratori di raccogliere il 55% dei suffragi nel collegio di Roma Ostiense; cos\u00ec come un forte consenso \u00e8 stato tributato ai candidati del Movimento 5 Stelle nelle elezioni amministrative del giugno 2016.\nIl toponimo \"Garbatella\".\nL'origine del nome Garbatella \u00e8 tuttora oggetto di discussione: secondo un'ipotesi molto diffusa, il quartiere prenderebbe il nome dall'appellativo dato alla proprietaria di un'osteria che sarebbe sorta sullo sperone roccioso sovrastante la basilica di San Paolo (sul lato sinistro dell'odierna via Ostiense, provenendo dalla Porta San Paolo) all'altezza del Sepolcreto Ostiense; la zona \u00e8 stata per secoli luogo di passaggio dei pellegrini che percorrevano via delle Sette Chiese, collegante la basilica Paolina alla basilica di San Sebastiano fuori le mura (dal XVI secolo inclusa nel pellegrinaggio per la visita alle sette chiese di Roma).\nTale ostessa - - sarebbe stata tanto benvoluta dai viaggiatori che chiedevano ostello presso la sua locanda, da meritare il nome di \"Garbata Ostella\", successivamente sincopato in \"Garbatella\". Le ragioni del favore concessole si riferirebbero alla sua caritatevole attitudine verso i bisognosi, anche se un'interpretazione pi\u00f9 maliziosa andava ben oltre questa bonaria ricostruzione.\nUna seconda ipotesi sul nome \"Garbatella\" vuole, invece, che derivi dall'amenit\u00e0 del luogo; mentre un'ultima interpretazione, con qualche fondamento scientifico, fa riferimento al tipo di coltivazione della vite detto \"a barbata\" o \"a garbata\", nella quale le viti vengono appoggiate ad alberi di acero od olmo), in uso nei terreni detti \"Tenuta dei 12 cancelli\" (comprendenti l'attuale via delle Sette Chiese), posseduti nel XIX secolo da monsignor Alessandro Nicolai, ministro dell'agricoltura di papa Gregorio XVI.\nUna nuova ipotesi sulla nascita del toponimo Garbatella \u00e8 stata pubblicata sul volume \"Garbatella 100, il racconto di un secolo,\" edito per i tipi di Iacobelli a novembre del 2019. Lo studio, curato da Giorgio Guidoni, rivela che il nome Garbatella, appellativo di Clementina Eusebi, l'ostessa che nel periodo 1835-1850 gest\u00ec la famosa osteria che dar\u00e0 il nome alla zona, deriva probabilmente dal cognome della madre di Clementina, Maddalena Garbata, vedova Eusebi. Per riconoscere la madre dalla figlia probabilmente venivano appellate Garbata (la madre) e Garbatella (la figlia). Tale osteria, inoltre, si collocava sulla via Ostiense, a met\u00e0 strada tra la PIramide e la Basilica di San Paolo, dove oggi ha inizio via degli Argonauti.\nMonumenti e luoghi d'interesse.\nArchitetture civili.\nNel quartiere, a ridosso della via Cristoforo Colombo, sorge l'imponente palazzo della Regione Lazio, dove risiede la giunta regionale.\nAi confini del quartiere, sul lato opposto della stazione di Roma Ostiense, in occasione dei Mondiali di Calcio Italia '90, sorse lo scalo Air Terminal, con l'annesso centro commerciale, ed un'area attrezzata per autocaravan e camper. Nel 2012 all'interno dell'Air Terminal \u00e8 stata aperta la sede di Roma di Eataly, divenendo il pi\u00f9 grande luogo al mondo dedicato alle eccellenze agroalimentari italiane e una sede della societ\u00e0 NTV a supporto delle partenze da Ostiense del treno Italo dismessa nel 2015.\nArchitetture religiose.\nLe principali chiese della Garbatella sono la gi\u00e0 citata cosiddetta \"Chiesoletta\" dei santi Isidoro (agricoltore) ed Eurosia (Vergine e Martire) in via delle Sette Chiese, unita attraverso l'oratorio, alla chiesa di San Filippo Neri in Eurosia, edificata nel 1952 ed eletta parrocchia nel 1967 per volere di papa Paolo VI e la chiesa di San Francesco Saverio alla Garbatella, in piazza Damiano Sauli, dove papa Giovanni Paolo II inizi\u00f2 le sue visite ufficiali il 3 dicembre 1978, come riconoscenza all'aiuto avuto dagli abitanti, perch\u00e9 nel 1946 era stato confessore in questa chiesa. In via Pomponia Grecina, nei pressi del Largo delle Sette Chiese, sorge un convento delle Suore Clarisse Cappuccine (\"Corpus Christi\").\nSiti archeologici.\nNel giardino pubblico (ex vigna Serafini) si trova l'ingresso delle catacombe di Commodilla, con una piccola basilica ipogea databile alla fine del IV secolo, un cimitero dipinto con scene bibliche (tra cui una curiosa immagine del Cristo orientale) e le effigi dei martiri santi Felice e Adautto.\nAltro.\nTra i monumenti pi\u00f9 recenti, celebre \u00e8 la \"Fontana della Carlotta\" di piazza Ricoldo da Montecroce, con la relativa scalinata, detta \"degli Innamorati\", e il ponticello medioevale in piazza Eugenio Biffi. Ma \u00e8 l'intero quartiere, con i suoi archi, le sue fontane, le sue palazzine ed i suoi balconi, ad essere considerato un grande ed unico monumento a s\u00e9 stante.\nL'8 settembre 2007, in occasione della notte bianca, sotto spinta del progetto \"Quei ragazzini della Garbatella\", a cura dell'associazione culturale \"Il Tempo Ritrovato\" di Fatagarbatella, il Municipio Roma VIII ha dedicato due targhe ricordo in marmo travertino: la prima Iole Zedde al lotto 28 in via Guglielmo Massaia 22, dove nacque e visse la sedicenne morta il 12 settembre del 1944 a causa di una sventagliata di mitra di un giovane soldato tedesco di guardia ai vagoni nella stazione ferroviaria dell'Ostiense; la seconda al cantante Alvaro Amici, interprete della canzone romana, nato e vissuto al lotto 31 vicino alla fontana della Carlotta, dove \u00e8 stata posizionata la targa.\nArchitettura e urbanistica.\nLa parte pi\u00f9 antica dell'urbanizzazione, progettata e realizzata in modo strutturato con uno stile architettonico uniforme tra gli anni venti e trenta, \u00e8 usualmente chiamata con l'appellativo di \"quartiere\", indipendentemente dal fatto che faccia parte del vero quartiere Ostiense.\nLa Garbatella \u00e8 tradizionalmente suddivisa in lotti, occupati da costruzioni che circondano cortili e giardini, i quali, soprattutto in passato, erano punti di ritrovo per la popolazione, con lavatoi e stenditoi, botteghe e cantine, sedie e muretti. L'assetto architettonico della zona \u00e8 un compromesso tra l'estetica e la pratica: le abitazioni sono collocate, almeno nel nucleo storico, in villini o palazzine di tre piani al massimo, con grande cura per i dettagli e per la diversificazione degli stili.\nL'architettura della Garbatella fu inizialmente improntata al modello inglese delle citt\u00e0 giardino (\"Garden city movement\") ben collegate e vicine alla citt\u00e0, abitate da operai e comprendenti significativi spazi verdi coltivabili, tali da fornire ai lavoratori residenti una preziosa, e ulteriore, fonte di sussistenza: l'orto (un ulteriore tentativo fu iniziato pi\u00f9 tardi, nell'edificazione del quartiere denominato appunto Citt\u00e0 Giardino Aniene, nella zona nord di Roma).\nNei lotti pi\u00f9 antichi ancora rimasti nei pressi di piazza Benedetto Brin (alcuni dei lotti tra i pi\u00f9 vetusti sono stati demoliti negli anni settanta, durante il \"sacco di Roma\" messo in atto dagli speculatori edilizi) si nota come il rapporto tra le metrature dedicate al verde \"privato\" e quelle edificate fosse tra i pi\u00f9 alti nell'Italia dell'epoca; tale peculiare struttura urbanistica doveva conferire alla nascente Garbatella l'aspetto di una contrada agreste, simile a quelle esistenti nei borghi del circondario, cosicch\u00e9 l'immigrazione delle maestranze provenienti da ogni parte dell'agro laziale a Roma sarebbe stata meno traumatica, permettendo loro di ricostruire nella citt\u00e0 quella rete di solidariet\u00e0 sociale che in provincia continuava ad essere un elemento precipuo, e che si andava perdendo in citt\u00e0, a seguito della sua lenta trasformazione in metropoli.\nLo stile architettonico dei primi lotti fu denominato barocchetto dai suoi creatori Gustavo Giovannoni e Innocenzo Sabbatini, coadiuvati successivamente da Costantino Costantini, Massimo Piacentini, Mario De Renzi e Felice Nori. \nSimili al barocco sono le modanature di sapore medievale, le figure di animali riscontrabili nei fregi, l'utilizzo estensivo di decorazioni d'ispirazione floreale e botanica, restando per\u00f2 queste nell'ambito dell'edilizia popolare e, dunque, povera: al posto di marmi pregiati, stucchi e calce bianca.\nCon l'avvento del fascismo la pianificazione urbanistica del quartiere sub\u00ec un drastico cambiamento: il rapporto verde-edificato cal\u00f2 sensibilmente, l'idea del porto fluviale venne definitivamente abbandonata e cominciarono ad essere costruite abitazioni pi\u00f9 simili ai moderni condomini che alle precedenti villette. Rest\u00f2 comunque ferma l'intenzione di costruire, oltre agli spazi abitativi privati, se non giardini e orti comuni, comunque spazi pubblici, come stenditoi o asili nido. Si cominci\u00f2 allora a costruire palazzi pi\u00f9 grandi e alti per ospitare un sempre crescente numero di immigrati, come ad esempio il Lotto VIII in via Luigi Fincati. Il culmine di questo mutamento si nota nell'impianto progettuale dei tre lotti chiamati \"Alberghi\" (Rosso, Bianco e Giallo) nei pressi di piazza Eugenio Biffi, strutture nate pochi anni dopo le villette dell'inizio dell'edificazione dell'area (dal 1927), ma significativamente differenti dal punto di vista funzionale ed estetico.\nDa segnalare i tredici villini del Lotto 24, denominati anche \"casette modello\", tra via delle Sette Chiese, via De Jacobis e via Borri. Il lotto fu edificato in occasione del XII Congresso Internazionale delle Abitazioni e Piani Regolatori del 1929 ed \u00e8 considerato tra i pi\u00f9 belli e interessanti. Agli ingressi sono state apposti dei marmi con iscritti i nomi degli architetti che idearono e costruirono le varie palazzine: vinse il concorso l'edificio ad angolo tra via Sette Chiese e via Borri, progettato dall'Architetto Mario De Renzi.\nSi deve tener presente che, sebbene l'urbanistica d'epoca fascista abbia mutato in maniera radicale l'impostazione nata dall'idea delle citt\u00e0 giardino, essa conserv\u00f2 per la Garbatella un carattere sperimentale di borgata a misura d'uomo, che si contrapponeva in maniera drammatica alla vicina baraccopoli di \"Shangai\" (l'odierna Tor Marancia).\nEnti.\nLargo delle Sette Chiese ospita un dipartimento della \"ASL Roma C\" e una delegazione del Municipio VIII. L'ospedale del quartiere \u00e8 il Centro Traumatologico Ortopedico (CTO) \"Andrea Alesini\", che serve la vasta area di Roma appena a sud delle mura.\n\"Le Sgarbatelle\", Societ\u00e0 di mutuo soccorso.\nLe \"Sgarbatelle\" \u00e8 stata una societ\u00e0 di mutuo soccorso nata nel dopoguerra, formata spontaneamente dalle donne del quartiere e operante nel territorio. Attraverso le quote versate da ciascuna affiliata aiutavano le famiglie bisognose.\nCultura.\nIstruzione.\nLa Garbatella \u00e8 coinvolta dalle attivit\u00e0 dell'Universit\u00e0 degli Studi Roma Tre che ha una delle sue sedi nelle vecchie vetrerie ai piedi del quartiere e ne ospita il teatro, il \"Palladium\", un tempo cinema rionale chiamato \"Cinema Teatro Garbatella\" ed oggi dinamico centro culturale. Anche l'Universit\u00e0 privata \"UNINT\" ha sede nel quartiere, in via delle Sette Chiese.\nLa Garbatella ospita inoltre il liceo classico \"Socrate\", e fino al 2003 accoglieva il liceo scientifico \"Francesco Borromini\". Vi si trova anche la succursale dell'Istituto Professionale di Stato per la Cinematografia e la Televisione \"Roberto Rossellini\". Ha come scuola elementare la \"Cesare Battisti\" in piazza Damiano Sauli che ospita alcune riprese della fiction i Cesaroni.\nEventi.\nNel mese di febbraio, il quartiere storico festeggia il compleanno con l'evento Buon Compleanno Garbatella. La data di fondazione \u00e8 conosciuta grazie alla targa posta dal re Vittorio Emanuele III il mercoled\u00ec delle ceneri del 1920 (18 febbraio)."}
{"id": "270935", "revid": "125119254", "url": "https://it.wikipedia.org/wiki?curid=270935", "title": "Cladistica", "text": "La cladistica, o tassonomia cladistica, (dal greco \u03ba\u03bb\u03ac\u03b4\u03bf\u03c2 [\"kl\u00e1dos\"] = ramo), \u00e8 un metodo di classificazione dei viventi, messo a punto da Willi Hennig (1913-1976), che si basa sul grado di parentela ovvero sulla distanza nel tempo dell'ultimo progenitore comune.\n\u00c8 nota anche come sistematica filogenetica.\nMetodologia.\nIn base al metodo di classificazione cladistica, animali e piante vengono disposti in gruppi tassonomici monofiletici - i cladi - comprendenti ciascuno un antenato comune e tutti i suoi discendenti.\nLe relazioni evolutive sono stabilite a partire dai caratteri condivisi, le \"omologie\", presumendo che esse stiano ad indicare un antenato comune. Le strutture omologhe sono quelle che, in diversi organismi, hanno un'origine comune, anche se non necessariamente la stessa funzione. Ad esempio, i cheliceri dei chelicerati sono omologhi alle seconde antenne dei crostacei.\nLe omologie si contrappongono alle \"analogie\" (o omoplasie). Due caratteri sono analoghi quando non hanno un'origine comune ma condividono la stessa funzione. Ad esempio, le ali degli uccelli sono analoghe alle ali delle farfalle, anche se evoluzionisticamente sono due cose distinte.\nLo studio cladistico si basa sull'identificazione delle omologie presenti in un gruppo in studio.\nViene poi determinata la \"polarit\u00e0\" di tali omologie, cio\u00e8 si assume che gruppi di organismi di pi\u00f9 recente parentela condividano caratteri omologhi \"derivati\". Questi caratteri derivati si sono originati da una forma \"ancestrale\" di quei caratteri, presente prima delle diramazioni che hanno dato origine al gruppo di organismi in studio.\nPer stabilire quale sia la forma ancestrale e derivata di un carattere si identifica un \"outgroup\", cio\u00e8 un gruppo di organismi esterno al gruppo in studio, perch\u00e9 originato da un antenato pi\u00f9 antico, ma pi\u00f9 vicino evoluzionisticamente al gruppo in studio pi\u00f9 di quanto sia qualunque altro gruppo esterno. Lo stato del carattere presente nell'outgroup viene considerato ancestrale (plesiomorfo) mentre lo stato o gli stati dei caratteri presenti nel gruppo in studio vengono definiti caratteri derivati (apomorfi).\nLa condivisione di \"caratteri derivati\" da parte di un gruppo di organismi viene detta sinapomorfia, e le sinapomorfie sono indice di monofilia, cio\u00e8 portano a considerare i membri di quel gruppo come derivati da un unico antenato comune.\nPer la cladistica solo i gruppi monofiletici, cio\u00e8 formati da tutti gli organismi che condividono un antenato comune recente, possono essere elevati al rango di clade e costituire una categoria tassonomica.\nLa classificazione si basa inoltre sull'assunto che due nuove specie si formino \"improvvisamente\" (cio\u00e8 in un \"breve\" tempo geologicamente parlando secondo la teoria degli \"equilibri punteggiati\") per separazione da un antenato comune anzich\u00e9 attraverso un graduale cambiamento evolutivo. Tali relazioni sono illustrate mediante diagrammi - i cladogrammi - formati da un sistema di ramificazioni dicotomiche. Ciascun punto di ramificazione rappresenta una divergenza da un antenato comune.\nLinee filetiche discendenti dallo stesso ramo si dicono gruppi monofiletici. Se tale gruppo non comprende tutti i discendenti del progenitore ancestrale verr\u00e0 detto parafiletico.\nDue taxa derivanti da un comune progenitore sono chiamati \"gruppi fratelli\" o, secondo la terminologia inglese, \"sister taxa\" o \"sister groups\".\nUn'analisi cladistica si pu\u00f2 basare su un'ampia variet\u00e0 di dati, incluse le analisi di sequenza del DNA (cosiddetti \"dati molecolari\"), dati biochimici e dati morfologici."}
{"id": "270938", "revid": "82564156", "url": "https://it.wikipedia.org/wiki?curid=270938", "title": "SG-1000 Mark III", "text": ""}
{"id": "270941", "revid": "1318658", "url": "https://it.wikipedia.org/wiki?curid=270941", "title": "A91", "text": ""}
{"id": "270978", "revid": "287204", "url": "https://it.wikipedia.org/wiki?curid=270978", "title": "Un oscuro scrutare", "text": "Un oscuro scrutare (\"A Scanner Darkly\", 1977) \u00e8 un romanzo di fantascienza dello scrittore statunitense Philip K. Dick. \u00c8 stato tradotto in italiano per la prima volta nel 1979 col titolo Scrutare nel buio.\n\"A Scanner Darkly\" viene considerato uno dei pi\u00f9 bei romanzi sulla tossicodipendenza mai scritti, e senz'altro uno dei capolavori dello scrittore californiano.\nDal romanzo \u00e8 stato tratto un film con animazioni digitali dal titolo \"A Scanner Darkly - Un oscuro scrutare\" diretto da Richard Linklater, uscito negli Stati Uniti nel 2006.\nTrama.\nCalifornia, in un futuro non molto remoto. Tra i giovani circola una droga micidiale, nota come \"Sostanza M\" o \"Sostanza Morte\". Il protagonista \u00e8 il tossicodipendente Bob Arctor, che vive alla giornata in una casa affollata insieme ad altri tossicodipendenti. Le giornate del gruppo di Bob trascorrono tra sballo, conversazioni sconclusionate, avventure tra il comico e il tragico.\nBob Arctor nasconde per\u00f2 un segreto: \u00e8 un agente infiltrato della narcotici. Nella sua casa vi sono telecamere che riprendono tutto quel che avviene. Bob \u00e8 il classico agente usato in operazioni sotto copertura, che riferisce ai suoi superiori nascosto da una tuta disindividuante (\"scramble suit\" nell'originale) che ne confonde i lineamenti e l'aspetto; questo per evitare che qualche talpa all'interno della polizia possa rivelare la sua vera identit\u00e0 alle organizzazioni di narcotrafficanti.\nBob quindi conduce una doppia vita: ogni tanto diventa l'agente di spionaggio Fred, spione e nemico di quelli che nella vita da tossico sono suoi amici. La situazione \u00e8 complicata dal fatto che uno degli effetti collaterali della Sostanza M \u00e8 la progressiva separazione dei due emisferi cerebrali, che porta gradualmente a una vera e propria schizofrenia. L'emisfero della razionalit\u00e0 e della logica diventa sempre pi\u00f9 autonomo da quello dei sentimenti e dell'intuizione.\nLa vita di Bob/Fred va pian piano a pezzi, e con lui quella dei suoi amici/vittime tossicodipendenti, fino al tragico finale."}
{"id": "271006", "revid": "767487", "url": "https://it.wikipedia.org/wiki?curid=271006", "title": "For all tid", "text": "For all tid (in Inglese \"For all time\") \u00e8 il primo full-length album dei Dimmu Borgir band Symphonic black metal norvegese, pubblicato nel 1994. Nel 1997 ne \u00e8 stata pubblicata una riedizione corredata da 2 bonus track tratte dal primo EP \"Inn i evighetens m\u00f8rke\". La copertina \u00e8 un'illustrazione di Gustave Dor\u00e9 per gli \"Idilli del re\" di Alfred Tennyson.\nTracce.\nBonus track"}
{"id": "271007", "revid": "486946", "url": "https://it.wikipedia.org/wiki?curid=271007", "title": "Eurofestival (1956)", "text": ""}
{"id": "271008", "revid": "6923", "url": "https://it.wikipedia.org/wiki?curid=271008", "title": "Pachycephalosauria", "text": "Pachycephalosauria (il cui nome significa, dal greco antico, \"\u03c0\u03b1\u03c7\u03c5\u03ba\u03b5\u03c6\u03b1\u03bb\u03cc\u03c3\u03b1\u03c5\u03c1\u03bf\u03c2\" ossia \"lucertole dalle teste spesse\") \u00e8 un \"clade\" estinto di dinosauri ornitischi marginocephali vissuti durante il Cretaceo superiore, circa 90-65 milioni di anni fa (Turoniano-Maastrichtiano), in Asia e Nord America. Il clade contiene i generi pi\u00f9 famosi come \"Pachycephalosaurus\", \"Stegoceras\", \"Stygimoloch\" e \"Dracorex\" (sebbene questi due ultimi generi siano da molti considerati esemplari giovani di \"Pachycephalosaurus\"). Tutti i pachycephalosauria erano dinosauri bipedi erbivori/onnivori e dotati di crani dalla cupola spessa che variava di forma e dimensione in base alla specie. In alcuni fossili, la cupola del cranio \u00e8 convessa e spessa diversi centimetri; in altri il cranio \u00e8 piatto o a forma di cuneo. Tuttavia oggi molti paleontologi credono che i pachycephalosari dalla testa piatta siano in realt\u00e0 delle forme giovanili di specie dalla testa a cupola, a cui deve ancora crescere la cupola del cranio. Spesso la cupola era contornata e adornata da noduli ossei e spine.\nNon si sa con esattezza quando si evolvettero i primi pachycephalosauri, tuttavia tra le specie pi\u00f9 primitive vi sono il \"Ferganocephale\" dal Giurassico medio del Kirghizistan, e \"Stenopelix\" dal Cretaceo inferiore della Germania, sebbene il paleontologo RM Sullivan abbia messo in discussione la loro classificazione come pachycephalosauri.\nDescrizione.\nFino a pochi anni fa all'interno del gruppo erano riconosciuti due gruppi principali: gli Homalocephalidae e i veri Pachycephalosauridae. I primi, dotati di un cranio pressoch\u00e9 piatto, erano considerati pi\u00f9 primitivi, mentre i secondi avevano una vera e propria volta a cupola.\nRecentemente, per\u00f2, autori come Sullivan (2006) hanno cercato di riclassificare le forme di pachicefalosauri con un'analisi cladistica dettagliata. A quanto risulta dal lavoro di Sullivan, i pachicefalosauri svilupparono via via un maggior grado di specializzazione. Le forme pi\u00f9 primitive sembrerebbero appartenere al genere \"Wannanosaurus\". Il ben conosciuto \"Homalocephale\" si trova appena al di fuori della vera e propria famiglia dei pachicefalosauridi, che comprende tra gli altri \"Stegoceras\", \"Goyocephale\", \"Prenocephale\" e altre forme descritte di recente (\"Sphaerotholus\", \"Alaskacephale\", \"Colepiocephale\", \"Hanssuesia\"). La trib\u00f9 dei pachicefalosaurini comprende le forme pi\u00f9 grandi ed evolute (\"Pachycephalosaurus\", \"Stygimoloch\").\nI pachicefalosauri sono strettamente imparentati con i ceratopsi, bench\u00e9 non fossero molto simili, e i loro antenati comuni vanno ricercati in alcuni marginocefali basali come \"Stenopelix\" o \"Chaoyangsaurus\".\nDiffusione.\nConosciuti solo nei continenti settentrionali (un presunto pachicefalosauro del Madagascar, \"Majungatholus\", \u00e8 risultato essere un dinosauro carnivoro inusuale), questi animali sono stati trovati quasi essenzialmente in terreni del Cretaceo superiore del Montana, del Wyoming, dell'Alberta, della Cina e della Mongolia. I resti finora rinvenuti sono largamente incompleti, e alcune regioni dello scheletro (ad esempio le mani) non sono conosciuti. I principali resti ossei riguardano i crani corazzati, particolarmente duri e quindi facilmente fossilizzabili. I pachicefalosauri dal cranio piatto (Homalocephalidae) sono quelli meglio conosciuti.\nProbabilmente, gli scarsi resti fossili sono dovuti al tipo di ambiente in cui vivevano questi animali: forse i pachicefalosauri erano caratteristici degli altipiani, luoghi poveri di corsi d'acqua che non permettevano una facile fossilizzazione. Nonostante la grossa testa, questi dinosauri non erano molto intelligenti e il loro cervello era piuttosto piccolo, anche se le parti relative al senso dell'olfatto erano sviluppate. I pachicefalosauri con molta probabilit\u00e0 si comportavano come i mufloni o i bighorn, combattendo tra di loro a testate nel periodo degli accoppiamenti.\nDimensioni.\nIn genere, i pachicefalosauri non erano molto grossi. La loro lunghezza media si aggirava sui 2-3 metri, e si conoscono forme primitive (\"Micropachycephalosaurus\", \"Wannanosaurus\") che raggiungevano a malapena il mezzo metro di lunghezza, risultando cos\u00ec tra i pi\u00f9 piccoli dinosauri mai esistiti. Anche in questo gruppo, per\u00f2, vi erano dei giganti: \u00e8 il caso dello stesso \"Pachycephalosaurus\", il quale, bench\u00e9 noto solo per dei crani, doveva essere lungo pi\u00f9 di cinque metri.\nNella cultura di massa.\nUlti, personaggio del manga e anime \"One Piece\", \u00e8 capace di trasformarsi in un \"Pachycephalosaurus\" grazie ai poteri del suo frutto del diavolo.\nNella serie Pok\u00e9mon, Cranidos e la sua evoluzione Rampardos sono ispirati ai pachicefalosauri, e apprendono molti attacchi basati sulle testate come Zuccata, Cozzata Zen, Metaltestata e Bottintesta."}
{"id": "271012", "revid": "1075510", "url": "https://it.wikipedia.org/wiki?curid=271012", "title": "Francesco Soave", "text": "Biografia.\nNacque a Lugano da Giuseppe Soave e Clara Herrik. La sua numerosa famiglia versava in ristrettezze economiche, ma egli riusc\u00ec ad iniziare gli studi presso l'istituto di S. Antonio e, a soli sedici anni, lasci\u00f2 Lugano per recarsi a Milano dove, nel 1760, prese i voti nella congregazione dei padri Somaschi. Trasferitosi a Pavia, presso il collegio di San Majolo, inizi\u00f2 gli studi filosofici e nel 1761 fu inviato a Roma al collegio Clementino, che era il pi\u00f9 importante della congregazione dei padri Somaschi, per completare gli studi teologici.\nIn questo periodo si dedic\u00f2 anche allo studio delle lingue greca, inglese, francese, tedesca e spagnola.\nNel 1765 pubblic\u00f2 le sue traduzioni delle \"Bucoliche\" e delle \"Georgiche\" di Virgilio, cui aggiunse un poemetto sul modo di tradurre e il volgarizzamento di un sermone di San Basilio Magno. Fu richiamato in seguito alla Scuola dei Paggi di Parma, dal direttore Francesco Venini, a leggere Belle lettere ed a insegnare Poesia latina. Qui rimase fino al 1768 quando Guillaume du Tillot promosse la riforma dell'Universit\u00e0, affidandogli la cattedra di Poesia.\nNel 1770 prepar\u00f2 l'Antologia Latina, per dare agli allievi i migliori esempi di oratoria e di poetica. Ed \u00e8 proprio in questo momento che prese corpo nel Soave l'idea della \"Gramatica ragionata\", in seguito stampata a Parma nel 1771. L'attivit\u00e0 del Soave a Parma fin\u00ec nel 1772. Torn\u00f2 cos\u00ec a Milano, dove il conte Carlo Firmian, governatore austriaco della Lombardia, gli affid\u00f2, nel 1774, la cattedra di Filosofia Morale presso il liceo di Brera. Sempre nel 1772 pubblic\u00f2 la versione italiana delle \"Ricerche intorno all'istituzione naturale di una societ\u00e0 e di una lingua e all'influenza dell'una e dell'altra su le umani cognizioni\", dissertazione presentata per rispondere al quesito, posto dall'Accademia Reale delle Scienze e delle Lettere di Berlino: \"Supponendo degli esseri umani lasciati alle loro facolt\u00e0 naturali, sarebbero essi in grado di inventare il linguaggio? E con quali mezzi potrebbero giungere a questa invenzione?\".\nNel 1774, seguendo una delle classiche questioni filosofiche dibattute nel Sei-Settecento, pubblic\u00f2 le \"Riflessioni intorno all'istituzione di una lingua universale\", nelle quali Soave teorizzava la formazione di un linguaggio che consentisse a tutti gli uomini di comunicare tra loro, anche se alla fine si dichiarava scettico circa la possibilit\u00e0 di introdurre ex novo una lingua universalmente valida, preferendo l'adozione del francese, che a suo dire svolgeva il ruolo di lingua colta universale, un tempo esclusiva del latino.\nNel 1775 tradusse in italiano il compendio dei saggi di John Locke \"Saggio filosofico sull'umano intelletto\" e la \"Guida dell'intelletto alla ricerca della verit\u00e0\". A quest'ultimo saggio Soave aggiunse, oltre alle consuete annotazioni, anche un'appendice didascalica, sul \"Metodo che dee tenersi per trovare la verit\u00e0 e per insegnarla ad altrui\". Questo commento \u00e8 ricco di implicazioni, per cogliere il carattere del suo approccio pedagogico. Infatti Soave era soprattutto interessato a dare un'immediata traduzione del pensiero di Locke, nei termini di un discorso didattico ed in particolare a trarre indicazioni per la soluzione del problema di come comporre \"buoni libri elementari\".\nInoltre, sempre nell'appendice, Soave riprende, da un punto di vista prevalentemente didattico, la questione, per lui fondamentale, di come introdurre i giovani ai primi principi della scienza, suggerendo che il rigore del metodo analitico, il solo valido sul piano conoscitivo, venga attenuato \"ne' libri elementari\". Avvertendo la necessit\u00e0 di superare tutti quegli ostacoli, che si frapponevano in Europa alla libera circolazione delle idee e al continuo e fecondo scambio su un terreno scientifico, letterario e filosofico, Soave fond\u00f2 nel 1775, con la collaborazione di Carlo Amoretti, il periodico \"Scelta di opuscoli interessanti tradotti da varie lingue\" che sarebbe durato fino al 1803, anche se con il nome di \"Opuscoli scelti\". In essi Soave, oltre all'opera di traduzione, pubblic\u00f2 anche alcuni saggi che testimoniavano il suo eclettismo, tipico dell'epoca. Dal 1775 al 1809 collabor\u00f2 con altri studiosi alla realizzazione di una serie di opuscoli (trentasei in tutto), di vario argomento (soprattutto traduzioni), nei quali inser\u00ec alcune sue opere.\nNel 1782 scrisse le \"Novelle morali\", alle quali se ne aggiunsero altre, tra il 1784 e il 1786. La loro edizione definitiva risulter\u00e0 una delle opere pi\u00f9 apprezzate ed utilizzata a lungo nelle scuole per l'educazione dei giovani. Nel 1778 ottenne la cattedra di Logica e Metafisica a Brera, alla quale venne incorporata in seguito quella di Etica.\nGli anni dal 1786 al 1792 segnarono il momento pi\u00f9 intenso della partecipazione di Soave al movimento illuministico e riformatore.\nNel 1786, in seguito all'editto di Giuseppe II sulla riforma delle scuola in Lombardia, Soave venne incaricato di rinnovare le scuole elementari e di preparare alcuni testi scolastici. Per svolgere questo gravoso compito venne nominato membro della Delegazione delle scuole normali, istituita alle dipendenze della giunta delle Pie Fondazioni, e si rec\u00f2 ad osservare il metodo normale, seguito dalle scuole di Rovereto, Trento e Bolzano. Soave avrebbe dovuto innanzitutto fornire una nuova traduzione del \"Libro del metodo\", confrontando quella poco corretta e quindi incapace di servire da codice che era giunta alla delegazione.\nIn seguito a queste sue ricognizioni, sia territoriali che letterarie, Soave scrisse il \"Compendio del metodo delle scuole normali ad uso delle scuole della Lombardia austriaca\", rivolto in particolare alla formazione dei maestri e contenente i principi educativi del metodo normale, riveduti da lui stesso. A questo libro sono legate indissolubilmente anche: \"Traduzione del Regolamento generale delle scuole normali, principali e comuni\", che era stato emanato da Maria Teresa d'Austria il 6 dicembre 1774 e redatto da Giovanni Ignazio Felbiger, cui Soave aggiunse in un'Appendice \"Quanto \u00e8 compreso nel libro del metodo relativamente allo stesso regolamento\" e inoltre la traduzione di Soave delle \"Leggi scolastiche da osservarsi nelle Reali scuole normali della Lombardia austriaca\".\nFu il fondatore e la mente della prima Scuola normale italiana, inaugurata a Brera il 18 febbraio 1788. Soave tent\u00f2 anche di recarsi in Francia, tuttavia le notizie sulla Rivoluzione che nel frattempo era scoppiata lo convinsero a restare in Italia dove si dedic\u00f2 a studi filosofici. Stamp\u00f2 le \"Istituzioni di logica, etica e metafisica\", opera pensata per lo studio nei licei e nelle universit\u00e0 e, dall'edizione del 1793-1794, vi aggiunse gli \"Opuscoli metafisici\".\nNel 1796 le truppe di Napoleone Buonaparte occuparono Milano e Soave si rifugi\u00f2 a Lugano, poich\u00e9 nel 1793 aveva scritto, sotto lo pseudonimo di Glice Ceresiano, un opuscolo contro gli ideali rivoluzionari, intitolato \"Vera idea della rivoluzione di Francia, lettera di Glice Ceresiano ad un amico\". Ebbe qualche incarico di supplenza nel collegio di Sant'Antonio e tra i suoi allievi ci fu un giovanissimo Alessandro Manzoni.\nIl principe di Angri lo invit\u00f2 a Napoli, per istruire il suo unico figlio, ma, nel 1799, con l'occupazione francese della citt\u00e0, Soave tent\u00f2 dapprima la fuga in Sicilia e in seguito visse seminascosto, fino a che non gli venne restituita, da parte del governo provvisorio austriaco, la cattedra di Filosofia a Brera. Tuttavia il ritorno dei Francesi nel 1800 gliela tolse definitivamente e Soave si dedic\u00f2 agli studi ed alle traduzioni. Nel 1802, con la proclamazione della Repubblica Italiana, fu nominato direttore del Collegio nazionale di Modena, al fine di ridare prestigio ad un istituto educativo di antica data, e gli fu affidata la cattedra di Analisi delle idee. Sempre nello stesso anno fu nominato tra i primi 30 membri dell'Istituto Nazionale. Fece parte della classe di Scienze morali e politiche e si occup\u00f2 in particolare della Metafisica e dell'Etica.\nNel 1803 Soave attir\u00f2 numerose critiche, per la pubblicazione dell'opera \"La filosofia di Kant esposta ed esaminata\", nella quale tentava di confutare il filosofo tedesco. Nello stesso anno, non riuscendo ad ottenere risultati a Modena, ottenne la cattedra di Analisi delle idee all'Universit\u00e0 degli Studi di Pavia. Fu membro della Societ\u00e0 Italiana delle Scienze e collabor\u00f2 alla realizzazione della collana dei \"Classici Italiani\", voluta dal governo.\nNegli ultimi anni scrisse \"La mitologia ossia esposizione delle favole e descrizioni dei riti religiosi dei gentili..., con l'aggiunta d'un transunto delle Metamorfosi d'Ovidio\" e la \"Storia del popolo ebreo compendiata, ad uso delle scuole\". Nel 1804 pubblic\u00f2 la \"Memoria sopra il progetto di Elementi di ideologia\" di Antoine-Louis-Claude Destutt de Tracy e l\"Esame dei principi metafisici della Zoonomia\" di Erasmus Darwin, cercando di contrastarne le teorie, in un estremo tentativo di difesa delle ideali acquisizioni dell'Illuminismo da ogni novit\u00e0 che le minacciasse, segno del carattere ormai \"moderato e timido\" del suo empirismo, governato dal desiderio di un compromesso tra quella parte d'Illuminismo volta ad aspirazioni razionalistiche, alla crescita dell'identit\u00e0 di un suddito-cittadino e allo sviluppo di forme economiche pi\u00f9 moderne, e lo sviluppo della religiosit\u00e0 all'interno di forme canoniche, come occasione di crescita culturale e di consapevolezza di comportamenti: un tentativo che si riveler\u00e0 alquanto fragile ed arduo. Ormai la sua consapevolezza critica ed il suo rigore scientifico stavano venendo meno.\nNel 1805 si accinse a riordinare ed a risistemare le sue opere, al fine di preparare alcuni libri sull'istruzione per l'Istituto Nazionale, ma la morte lo colse il 17 gennaio 1806 nella casa della sua congregazione, la Colombina, presso Pavia."}
{"id": "271013", "revid": "486946", "url": "https://it.wikipedia.org/wiki?curid=271013", "title": "Eurofestival (1957)", "text": ""}
{"id": "271030", "revid": "767487", "url": "https://it.wikipedia.org/wiki?curid=271030", "title": "Fuencarral", "text": "Fuencarral \u00e8 il pi\u00f9 esteso quartiere della capitale spagnola, Madrid. Si trova nella periferia settentrionale della citt\u00e0 e conta 209.361 abitanti (secondo il censimento 2003).\nAnticamente era un Comune autonomo, fu annesso a Madrid con Decreto del 10 novembre 1950.\nStoria.\nOrigini del nome.\nSull'origine del toponimo Fuencarral, Juan Benavente Barqu\u00edn, nel suo libro che dedic\u00f2 alla citt\u00e0 nel 1891, riporta le due versioni pi\u00f9 diffuse. Secondo la prima, deriverebbe da una sorgente che serviva da abbeveratoio, forse quella che oggi viene chiamata \"Fuente Concejo\". Secondo altri, invece, da un'altra sorgente chiamata \"del Real\" (oggi irrintracciabile) perch\u00e9 di essa di servivano i re di Spagna che con frequenza passavano da questo luogo e vi pernottavano.\nCultura.\nMedia.\nFuencarral \u00e8 la sede principale di Mediaset Espa\u00f1a."}
{"id": "271036", "revid": "125240926", "url": "https://it.wikipedia.org/wiki?curid=271036", "title": "Stormbl\u00e5st", "text": "Stormbl\u00e5st \u00e8 il secondo album in studio del gruppo musicale symphonic black metal norvegese Dimmu Borgir, pubblicato nel 1996.\nNel novembre del 2005 l'album usc\u00ec nuovamente sul mercato con il titolo \"Stormbl\u00e5st MMV\": una versione completamente ri-registrata e, in parte, modificata dalla band di allora, la quale si avvalse di una migliore qualit\u00e0 di registrazione e di strumentisti pi\u00f9 esperti. L'atto per\u00f2 non ha trovato d'accordo molti dei vecchi fan, che lo hanno bollato come una mera operazione commerciale.\nIl disco.\nL'album \u00e8 cantato completamente in lingua norvegese ed \u00e8 l'ultima opera in cui i Dimmu Borgir utilizzano la loro lingua madre, infatti a partire dai prossimi lavori le canzoni saranno cantate in inglese. \u00c8 anche l'unico \"full-length\", insieme al pi\u00f9 recente \"Abrahadabra\" (2010) e \" Eonian \" (2018) ad avere il titolo composto da una parola: i titoli degli altri album dei Dimmu Borgir sono infatti formati tutti quanti da tre parole.\nQuesto album \u00e8 considerato da pi\u00f9 parti un capolavoro, grazie all'intelligente uso delle tastiere le quali sono usate profusamente in tutta l'opera, diventandone di conseguenza uno degli strumenti principali.\nL'introduzione dell'ultimo brano \"Guds Fortapelse - Apenbaring Av Dommedag\" \u00e8 tratta dalla Sinfonia numero 9 del compositore boemo Anton\u00edn Dvo\u0159\u00e1k.\nLa canzone \"Sorgens Kammer\" ricopia il tema iniziale del videogioco per Amiga \"Agony\" del 1991, eseguito al pianoforte e campionato dal compositore Tim Wright. I Dimmu Borgir, per\u00f2, non hanno dato i crediti della canzone a Wright per cui, dopo una lunga trattativa con l'autore, la canzone \u00e8 stata tolta dalla riedizione del 2005 dell'album."}
{"id": "271047", "revid": "77358", "url": "https://it.wikipedia.org/wiki?curid=271047", "title": "Parco dei Sassi di Roccamalatina", "text": ""}
{"id": "271048", "revid": "37401", "url": "https://it.wikipedia.org/wiki?curid=271048", "title": "Ecbatana", "text": "Ecbatana ( ; , \"Hagmat\u0101na\"; ) \u00e8 stata una citt\u00e0 del Vicino Oriente antico, capitale del Regno dei Medi. Fu poi capitale della satrapia achemenide di Media e residenza estiva degli imperatori persiani. Il sito si trova all'interno della citt\u00e0 di Hamadan, in Iran.\nStoria.\nSecondo i Greci la citt\u00e0 fu fondata da Deioce o Daiukku anche se lo storico greco Erodoto asser\u00ec che la fondazione fu dovuta all'ultimo re dei Medi, Astiage, collocandola pertanto nel VI secolo a.C..\nNel 549 a.C. fu conquistata dai Persiani guidati da Ciro II, che ne fece la propria residenza estiva. All'interno dell'Impero achemenide la citt\u00e0 assunse una particolare importanza, diventando una delle cinque capitali imperiali (insieme a Babilonia, Susa, Persepoli e Pasargadae) oltre che la sede della neoistituita satrapia della Media.\nEcbatana fu conquistata da Alessandro Magno nel 330 a.C., diventando teatro pochi anni dopo della morte di Efestione, generale nonch\u00e9 grande amico e amante del re macedone. Successivamente, mantenne il suo status di residenza regale sotto gli Arsacidi di Partia."}
{"id": "271050", "revid": "287204", "url": "https://it.wikipedia.org/wiki?curid=271050", "title": "Oxalis acetosella", "text": "L'Oxalis acetosella (nome comune Acetosella dei boschi) \u00e8 una piccola pianta alta al massimo 12\u00a0cm, appartenente alla famiglia delle Oxalidaceae.\nSistematica.\nIl Sistema Cronquist assegna la famiglia delle Oxalidaceae all'ordine Geraniales mentre la moderna classificazione APG la colloca nell'ordine Oxalidales.\nEtimologia.\nIl nome del genere (\"Oxalis\") deriva dal greco \"oxys\" (acuto o pungente) per il sapore acido della pianta e da \"hals\" (sale) per l'elevata quantit\u00e0 di acido ossalico.Il nome comune della pianta (acetosella) deriva dal sapore \"acidulo\" (ma anche aspro) delle foglie usate anticamente come condimento per le insalate e che ricorda appunto l'aceto.\nMorfologia.\n\u00c8 una pianta geofita rizomatosa, leggermente pelosa, erbacea, perenne o biennale, acaule e le cui foglie e fiori sono inseriti direttamente su un rizoma strisciante. La pianta in s\u00e9 \u00e8 esile e per proteggersi durante la pioggia (o un forte vento) tende a ripiegarsi su s\u00e9 stessa. Come altre piante primaverili, fiorisce precocemente prima che gli alberi sovrastanti emettano le foglie limitandole la luce del sole.\nRadici.\nSecondarie da rizoma.\nFoglie.\nLe foglie sono tutte basali derivate dal ceppo radicale. Hanno un picciolo molto lungo arrossato e sono formate da tre foglioline obcordate cuoriformi. Sono inoltre presenti quattro nervi e il margine \u00e8 intero (non dentellato). Alla base del picciolo si trovano due piccole stipole. Queste foglie hanno anche la particolarit\u00e0, grazie a specifiche articolazioni, di contrarsi ed espandersi secondo le condizioni atmosferiche, oppure per rinchiudersi verso sera, oppure ancora per poter ricevere la giusta luce del sole durante le fasi della giornata. Infatti durante le ore pi\u00f9 calde d'estate, essendo una pianta sciafila, le foglioline tendono a ripiegarsi lontano dai raggi del sole. Le foglie normalmente sopravvivono alla prima fioritura primaverile e continuano a riformarsi continuamente.\nInfiorescenza.\nFiore solitario.\nFiori.\nI fiori ermafroditi, basali, pentameri, attinomorfi e dialipetali, sono lungamente peduncolati. Il calice ha 5 sepali liberi, lunghi 4\u20135\u00a0mm strettamente ovati (ellittici) e smussati. La corolla \u00e8 formata da 5 petali spatolati lunghi 10\u201316\u00a0mm di colore bianco (pu\u00f2 essere anche rosa) con delle striature longitudinali violette-porporine che verso la base divengono giallognole o rosate. I 5 petali possono essere lievemente saldati fra di loro alla base. Gli stami sono 10: met\u00e0 lunghi e met\u00e0 corti. L'ovario \u00e8 supero a 5 carpelli. L'impollinazione avviene tramite insetti (api, mosche e insetti notturni); \u00e8 quindi entomofila. Questo tipo di impollinazione avviene in Primavera nella fase iniziale di vita della pianta ed \u00e8 caratterizzata da una produzione molto esigua di semi; ma successivamente (in Estate) si attua una seconda fecondazione interna (le antere trasferiscono il polline direttamente sullo stigma) si ha quindi una fase di autoimpollinazione molto pi\u00f9 proficua quanto a produzione di semi per la nascita di piante successive. Fioritura: aprile - giugno.Come le foglie cos\u00ec anche i petali del fiore possono contrarsi in certe condizioni. Di notte, o con tempo piovoso, i petali, infatti, si rinchiudono uno sull'altro. Tutto il fiore cos\u00ec sembra una piccola campana pendula.\nFrutti.\nI frutti sono raccolti in una capsula avente cinque cavit\u00e0 (a forma pentagonale) lunga 4\u201310\u00a0mm e contenente ciascuna uno o due semi immersi in una sostanza mucillaginosa (questo tipo di capsula si definisce come ovoide loculicida). Alla maturazione i semi vengono spinti attraverso una fessura elastica molto stretta che scattando di colpo li lancia anche con forza a distanze ragguardevoli.\nDistribuzione e habitat.\nIl tipo corologico dell\"'Oxalis acetosella\" \u00e8 definito come \"circumboreale\", quindi \u00e8 una pianta tipica delle zone temperate fredde dell'Eurosiberia e Nord America. In Italia si trova in prevalenza nelle zone ombrose (boschi) ed umide, ma anche pedemontane con particolare concentrazione nell'Italia settentrionale. Vegeta dal piano sino a 2000\u00a0m s.l.m. Non si trova nelle isole e zone litoranee.Altrove \u00e8 presente in Europa, Asia (fino in Giappone) e America settentrionale.\nPredilige un terreno fertile e ricco di humus ma anche boschivo (carpini e faggi) e comunque esposto a Nord. Non ha bisogno di molta luce, per questo \u00e8 definita come pianta sciafila.\nUsi.\nL'acido ossalico e gli ossalati contenuti nella pianta possono arrecare gravi danni nel caso se ne ingerisca una quantit\u00e0 eccessiva. Da evitarsi per chi soffre di gotta, artriti, litiasi.\nFarmacia.\n\u00c8 usata in erboristeria come depurante, diuretico, rinfrescante, facendone un decotto di 20 g di foglie fresche in 1\u00a0l d'acqua e bevendone massimo due tazze al giorno. Le foglie se masticate disinfettano il cavo orale. Similmente all'acetosa \u00e8 considerata un buon rimedio per dermatosi e ascessi (applicando le foglie dello stesso decotto precedentemente descritto), decongestionante e febbrifugo. Il decotto della radice (20 g in 1\u00a0l d'acqua) bevendone due tazze al giorno rende pi\u00f9 elastica la pelle. La pianta viene utilizzata fresca poich\u00e9 essiccandola perde molte delle sue propriet\u00e0. I suoi principi attivi sono gli ossalati e gli antrachinoni. La pianta contiene tra l'altro acido ascorbico (vitamina C).\nIndustria.\nNell'industria \u00e8 usata per ricavarne un ottimo sbiancante delle macchie d'inchiostro e ruggine. Pu\u00f2 essere usato anche come disincrostante per i radiatori delle automobili e in genere per lucidare oggetti metallici come rame e bronzo. Quest'ultimo composto veniva preparato dai droghieri - artigiani di una volta e si chiamava sale di acetosa.\nCucina.\nAnticamente (nel Medioevo) si usava come condimento. Al pari dell'acetosa arricchisce di sapore verdure e minestre. Dalle foglie si pu\u00f2 ricavare una bevanda dissetante (quasi una limonata). Le radici possono essere usate come gli asparagi. Attualmente nell'America del Sud (Per\u00f9) si possono trovare nei mercati diversi tuberi di alcune specie di questo genere (\"Oxalis crenata\" - chiamata anche \"Oxalis tuberosa\"). I tuberi devono per\u00f2 rimanere esposti al sole per diversi giorni perch\u00e9 lo sgradevole sapore acido si trasformi in un sapore pi\u00f9 gradevole, quasi dolce.In tutti i casi si deve usare questa pianta con parsimonia in quanto contiene l'acido ossalico (come sale di potassio) che pu\u00f2 provocare danni ai reni, fino alla morte.\nAl sopraggiungere di temporali le foglie dell'acetosella si chiudono indicando l'arrivo della pioggia."}
{"id": "271051", "revid": "1573940", "url": "https://it.wikipedia.org/wiki?curid=271051", "title": "Cimicidae", "text": " \nCimicidae , \u00e8 una famiglia cosmopolita di piccoli insetti dell'ordine dei Rincoti Heteroptera, superfamiglia Cimicoidea. Sono spesso chiamate comunemente \"cimici o\" \"cimici dei letti\"; entrambi i nomi comuni sono tuttavia poco appropriati, in quanto il nome di \"cimice\" \u00e8 attribuito per estensione alla generalit\u00e0 degli Eterotteri, mentre quello di \"cimice dei letti\" fa riferimento, in senso stretto, alle specie \"Cimex lectularius\" e \"Cimex hemipterus\", delle specie ectoparassite dell'uomo. La prima \u00e8 diffusa nelle aree geografiche a clima temperato, mentre la seconda in quelle con clima tropicale. In Italia \u00e8 ampiamente diffusa la specie \"Cimex lectularius\". \"Cimex hemipterus\" \u00e8 stata segnalata per la prima volta in Italia nel 2019. La maggior parte dei Cimicidae, tuttavia, non ha relazioni trofiche con la specie umana. L'intera famiglia \u00e8 in ogni modo rappresentata da specie ematofaghe a spese di uccelli e mammiferi.\nBiologia.\nLe cimici sono ectoparassiti temporanei dei vertebrati omeotermi; hanno regime dietetico ematofago, ma non vivono sul corpo dell'ospite, insediandosi in microambienti in sua prossimit\u00e0. Si rinvengono infatti sui trespoli e nei nidi degli uccelli, nelle tane, nelle abitazioni. Le specie associate all'uomo sono \"Cimex lectularius\", \"Cimex hemipterus\" e \"Leptocimex boueti\".\nL'aspetto fisiologico-etologico di maggior interesse \u00e8 il tipo di inseminazione, extragenitale e traumatica. Negli Insetti, questo tipo di inseminazione ricorre fra gli Strepsitteri e alcuni Cimicomorfi: la generalit\u00e0 dei Cimicidi, una parte degli Antocoridi e alcuni Miridi. Nei Cimicidi, il maschio perfora l'addome della femmina con l'organo copulatore, in corrispondenza dell'organo di Ribaga, e introduce gli spermatozoi nella cavit\u00e0 emocelica, attraverso la quale si sposteranno fino a raggiungere gli ovidutti. L'organo di Ribaga rappresenta un adattamento della femmina finalizzato a ridurre il costo biologico dell'inseminazione traumatica.\nMorfologia.\nLe cimici sono insetti di piccole dimensioni, con corpo appiattito in senso dorso-ventrale e dal profilo ovale od oblungo.\nIl capo \u00e8 provvisto di occhi, ma privo di ocelli, ha antenne composte da 4 articoli, di cui i due terminali alquanto sottili e allungati. Il rostro anch'esso composto da 4 segmenti.\nIl torace si osserva una caratteristica conformazione del pronoto, che presenta due espansioni laterali che si protraggono in avanti quasi fino all'altezza degli occhi. L'intera famiglia \u00e8 interessata dal meiotterismo: le ali posteriori sono assenti e quelle anteriori sono ridotte a due piccole squame sclerificate. Il sistema efferente delle ghiandole odorifere \u00e8 rudimentale. Le zampe sono fornite di tarsi triarticolati.\nL'addome \u00e8 molto pi\u00f9 sviluppato, in larghezza e lunghezza, delle altre due regioni del corpo. L'elemento morfologico pi\u00f9 evidente \u00e8 l'adattamento al tipo di riproduzione di questi insetti. Le femmine presentano, nella parte latero-ventrale dell'urite V, una fenditura, detta \"organo di Ribaga\", attraverso la quale avviene la copulazione. L'organo copulatore del maschio \u00e8 asimmetrico, costituito dall'edeago e dal paramero sinistro, adattato all'inseminazione traumatica per via emocelica.\nStadi di sviluppo.\nLe cimici dei letti possono deporre fino a cinque uova al giorno per un totale di 500 in tutta la vita. Le uova sono visibili a occhio nudo, misurano approssimativamente 1 millimetro e sono di color bianco lattiginoso. L'uovo matura in circa una o due settimane e ne esce la neanide, che comincia ad alimentarsi immediatamente. Attraversa cinque stadi ninfali differenti prima di raggiungere lo stadio di adulto; durante ogni stadio la cimice deve alimentarsi almeno una volta per mutare allo stadio successivo.\nCon la temperatura media di una casa passano circa cinque settimane dalla schiusura dell'uovo al raggiungimento della maturit\u00e0 sessuale, ovvero lo stadio adulto.\nAlimentazione.\nLe cimici dei letti sono solitamente attive a partire dalla tarda sera, con un picco di attivit\u00e0 intorno ad un'ora prima dell'alba. Senza dubbio possono provare ad alimentarsi in altre ore della giornata se ne diamo loro l'opportunit\u00e0, infatti sono state osservate alimentarsi durante tutto l'arco del giorno. Raggiungono la vittima spostandosi sulle superfici o, perfino, arrampicandosi fino al soffitto e lasciandosi cadere sopra la loro fonte di cibo.\nAttratta dal calore corporeo e dal diossido di carbonio che esaliamo attraverso la respirazione, la cimice perfora la pelle attraverso il proprio apparato boccale formato da una coppia di stiletti mandibolari e da una coppia di stiletti mascellari, i quali giustapponendosi formano un canale alimentare ed uno salivare. Con il primo viene aspirato il sangue dalla vittima, mentre con il secondo viene iniettata la propria saliva, la quale contiene sostanze ad azione anticoagulante e vasodilatatoria. Dopo essersi alimentata per circa cinque minuti la cimice torna al suo nascondiglio. La puntura non pu\u00f2 essere avvertita se non dopo alcuni minuti, o perfino ore. Il primo indicatore \u00e8 costituito dal desiderio di grattarsi la zona interessata, dovuto alla reazione corporea agli agenti iniettati dall'insetto.\nAnche se le cimici possono restare circa un anno e mezzo senza alimentarsi, normalmente cercano di nutrirsi ogni cinque dieci giorni. Le cimici che entrano in una specie di letargo a causa della scarsit\u00e0 di cibo possono vivere per pi\u00f9 di un anno, mentre le cimici ben alimentate vivono da sei a nove mesi. Le infestazioni costituite da pochi individui possono essere molto difficili da individuare, ed \u00e8 possibile che la vittima non se ne accorga nella fase iniziale. Le punture delle cimici dei letti tendono a concentrarsi nelle parti pi\u00f9 esposte (viso, braccia, mani, gambe, piedi), quasi a formare delle linee, o dei raggruppamenti.\nDistribuzione.\nI Cimicidae sono una famiglia cosmopolita, con una maggiore rappresentanza nella regione afrotropicale e in quella orientale. In Europa \u00e8 rappresentata la sola sottofamiglia Cimicinae, con i generi \"Cimex\" e \"Oeciacus\".\nSistematica.\nLa famiglia comprende 108 specie ripartite fra 22 generi. La suddivisione interna, secondo (1966) contempla sei sottofamiglie:\nRapporti con l'uomo.\nL'interesse di questa famiglia \u00e8 prettamente medico-sanitario. La documentazione pi\u00f9 cospicua si riferisce infatti ai Cimicidi associati all'uomo e, in particolare, alla cimice dei letti propriamente detta (\"C. lectularius\").\nA differenza di altri Eterotteri ematofagi, i Cimicidi non sono ritenuti vettori di organismi patogeni, perci\u00f2 il danno prodotto \u00e8 esclusivamente diretto ed \u00e8 rappresentato da manifestazioni allergiche sotto forma di lesioni cutanee di tipo strofuloide, causate da una reazione allergica ad alcune sostanze contenute nella saliva di questi insetti.\nLa puntura.\nNella maggior parte dei casi osservati, l'effetto della puntura delle cimici dei letti consiste in un rigonfiamento della pelle rossastro (talvolta il rigonfiamento pu\u00f2 non presentarsi), normalmente accompagnato da un intenso prurito. Questo \u00e8 il risultato della reazione allergica ad alcune sostanze ad azione vasodilatatoria e anticoagulante introdotte nel sangue della vittima attraverso la saliva delle cimici. Le punture delle cimici dei letti non possono essere distinte da quella degli altri artropodi che pungono l'uomo.\nL'effetto della puntura pu\u00f2 non presentarsi immediatamente, possono passare persino dei giorni prima che vengano avvertiti i sintomi. Le punture delle cimici dei letti tendenzialmente appaiono allineate. Questo tipo di distribuzione pu\u00f2 essere causato dal fatto che la cimice sia stata disturbata mentre si alimentava e si sia spostata a poca distanza da dove stava per continuare ad alimentarsi. Oppure questo allineamento pu\u00f2 essere dovuto alla ripetizione di punture da parte dell'insetto che cerca un punto nel quale possa trovare pi\u00f9 sangue.\nLe persone possono avere reazioni differenti, dipende dal tipo di risposta iperimmune che si manifesta, la cui tipicit\u00e0 e intensit\u00e0 \u00e8 variabile da soggetto a soggetto. In casi eccezionali si possono produrre reazioni allergiche che causano nausea e malessere. Solitamente individui esposti per la prima volta ad una puntura possono sviluppare una sintomatologia cutanea evidente nel 50% dei casi. In caso di ripetute esposizioni la percentuale di soggetti che si sensibilizza e che quindi mostra sintomi sale, arrivando a circa l'80%.\nPsicologicamente le persone reagiscono alle punture con ansia, stress e insonnia. Talvolta questi stati d'animo portano alcune persone a grattarsi le punture talmente tanto fino ad infettarsi la zona interessata.\nLa maggior parte dei pazienti le cui punture sono trattate con corticosteroidi per tentare di ridurre il rigonfiamento ed il prurito, non riscontra miglioramenti significativi. Gli antistaminici riducono il prurito in alcuni casi, per\u00f2 non hanno effetto alcuno sul rigonfiamento e sulla durata delle lesioni. L'applicazione topica di corticosteroidi come l'idrocortisone sembra ridurre le lesioni e la sensazione di prurito.\nVari pazienti riscontrano una diminuzione del prurito e dell'infiammazione anche con l'applicazione di acqua calda sulla zona interessata. L'acqua deve essere intorno ai 50\u00a0\u00b0C, se non \u00e8 sufficientemente calda pu\u00f2 aggravare i sintomi; se invece \u00e8 troppo calda pu\u00f2 causare scottature. Pu\u00f2 essere applicata l'acqua calda anche attraverso un panno imbevuto, o scaldando il panno bagnato con un asciugacapelli. C'\u00e8 disaccordo sul motivo per il quale il calore attenuerebbe i sintomi. Alcune ipotesi affermano che il calore saturerebbe i nervi che trasmettono il prurito, impedendo cos\u00ec al segnale di arrivare al cervello; altre, che il calore degraderebbe le sostanze chimiche che causano l'infiammazione; e altre ancora, che il calore scatenerebbe una massiccia produzione di istamina."}
{"id": "271052", "revid": "777026", "url": "https://it.wikipedia.org/wiki?curid=271052", "title": "Cineturismo", "text": "Il cineturismo (\"movie tourism\", \"movie induced tourism\" o \"movie tours\" in ambito anglosassone) \u00e8 una forma di turismo di chi si reca in visita alle \"location\" cinematografiche e televisive, ossia i luoghi utilizzati per le riprese di un film o di una serie televisiva.\nIl cineturismo \u00e8 una tendenza che \u00e8 andata affermandosi nel corso del Novecento, ed \u00e8 solo un aspetto dei flussi turistici indotti dalla cultura di massa. Lo sviluppo del fenomeno ha portato alla nascita di agenzie turistiche specializzate nel proporre tour guidati alle mete in cui siano state girate famose scene cinematografiche.\nIl neologismo \u00e8 stato creato nel 2003 da Michelangelo Messina nel corso del primo convegno sul fenomeno, svoltosi in seno all'Ischia Film Festival.\nAll'estero.\nUn caso celebre di cineturismo che ha dato grande impulso ad un territorio \u00e8 rappresentato dalla recente crescita turistica della Nuova Zelanda, un vero boom trascinato dalle visite alle \"location\" della trilogia de \"Il Signore degli Anelli\" di Peter Jackson.\nIl \"movie tourism\", inoltre, ha ottenuto grande successo negli Stati Uniti (viaggi organizzati nella Monument Valley e nei set di \"Sex and the city\", \"Spider-Man\", etc.) e in Gran Bretagna (le oltre cento diverse \"location\" della serie di Harry Potter, i set di \"Full Monty\", etc.). Il cineturismo \u00e8 in continuo aumento, tanto che nel 2010 la stima \u00e8 che abbia mosso nel mondo circa 100 milioni di turisti, con un giro d'affari di oltre 80 miliardi di euro\nIn Italia.\nAnche in Italia si inizia a parlare di cineturismo con i fenomeni recenti dei tour a Procida e Salina sui set di \"Il postino\", e, sempre in Sicilia, il grande afflusso di visitatori a Modica e nel ragusano dove \u00e8 stato girato lo sceneggiato Tv Il commissario Montalbano con protagonista Luca Zingaretti.\nA Porto Empedocle il successo del personaggio letterario creato da Andrea Camilleri ha indotto nel 2003 l'amministrazione comunale a modificare la denominazione ufficiale del paese, che ora prende il nome di \"Porto Empedocle Vigata\".\nA Matera molti visitano i luoghi de \"La passione di Cristo\", al castello piemontese di Agli\u00e8 dove \u00e8 stata girata la serie televisiva di \"Elisa di Rivombrosa\" o al mulino di Chiusdino (Siena), set degli spot pubblicitari del Mulino Bianco.\nNella riviera ligure di ponente, in provincia di Savona, \u00e8 stato girato e ambientato il kolossal fantastico \"Inkheart - La leggenda di cuore d'inchiostro\", uscito in 73 nazioni nel 2009, con i nomi delle localit\u00e0 nei dialoghi del film.\nNel 2003 l'Ischia Film Festival ha realizzato un convegno dal titolo: \"Quando i film trainano il turismo\". Proprio in quell'anno ed in quel contesto \u00e8 nato il neologismo \"cineturismo\". Da allora ogni anno in occasione del Festival si svolge ad Ischia il Convegno Nazionale sul Cineturismo.\nNel 2005 \u00e8 nata la prima Borsa Internazionale delle Location e del Cineturismo, che punta a creare un momento di incontro tra la domanda e l'offerta legate a questo nuovo fenomeno economico-culturale. La prima edizione della Borsa Internazionale del CineTurismo si \u00e8 svolta ad Ischia dal 22 al 24 giugno 2005.\nOltre alle agenzie turistiche specializzate nei tour guidati sono nati anche molti siti internet specializzati nell'argomento come il Dizionario del Turismo Cinematografico, il Davinotti, il Portale del Cineturismo e molti altri."}
{"id": "271053", "revid": "697352", "url": "https://it.wikipedia.org/wiki?curid=271053", "title": "Gordon Fullerton", "text": "Formazione.\nFullerton frequent\u00f2 la \"U.S. Grant High School\" di Portland in Oregon. Nel 1957 ottenne il titolo di studio di bachelor in ingegneria meccanica e solo un anno dopo il \"Master\" nello stesso campo, conseguendoli entrambi presso l'istituto californiano di tecnologia, il \"California Institute of Technology\", di Pasadena in California.\nFullerton \u00e8 pluridecorato di onorificenze nel campo militare e civile e membro di influenti associazioni americane.\nCarriera militare.\nFullerton si arruol\u00f2 presso l'aeronautica militare americana - U.S. Air Force - a luglio del 1958 dopo aver lavorato per un breve periodo quale ingegnere disegnatore di congegni meccanici per la Hughes Aircraft Co. di Culver City in California.\nDopo un primario addestramento di volo venne assegnato all'allenamento per pilotare in un primo momento l'aereo F-86 e successivamente il bombardiere B-47. In questo periodo fu stazionato presso la Davis-Monthan Air Force Base in Arizona. Nel 1964 venne selezionato per poter frequentare la scuola per aspiranti piloti di voli aerospaziali dell'Air Force, la Air Force Aerospace Research Pilot School (ora brevemente chiamata Air Force Test Pilot School) presso la Edwards Air Force Base in California. Promosso di grado venne assegnato (nel ruolo di pilota test) alla divisione per operazioni militari con bombardieri, la Bomber Operations Division della Wright-Patterson Air Force Base in Ohio. Nel 1966 Fullerton fu selezionato a far parte del programma della Air Force per il Manned Orbiting Laboratory (MOL) come aspirante membro d'equipaggio per questa stazione spaziale, progettata comunque particolarmente per fini di spionaggio. Faceva parte del secondo gruppo scelto per questo progetto. A partire da tale selezione serv\u00ec esclusivamente per questo programma fino alla sua definitiva sospensione nel 1969 senza che lo stesso venisse effettivamente realizzato.\nPassaggio alla NASA.\nFullerton fu uno dei sette astronauti che in seguito alla cancellazione del progetto pass\u00f2 al Johnson Space Center della NASA. Se l'Air Force aveva selezionato tre gruppi per un totale di 17 astronauti, solo sette di loro poterono passare alla NASA in quanto la stessa richiedeva un'et\u00e0 inferiore ai 35 anni al momento del passaggio. Nota interessante fu che sia per il primo come per il terzo gruppo selezionato dall'Air Force solo un astronauta pot\u00e9 essere scelto mentre il secondo gruppo completo corrispondeva alle esigenze della NASA.\nCos\u00ec fece parte degli equipaggi di supporto (support crew) delle missioni dell'Apollo 14, Apollo 15, Apollo 16 ed Apollo 17, tutte allunate tra febbraio 1971 e dicembre 1972 quasi sempre assumendo pure il ruolo di Capcom.\nNel 1977, Fullerton fu assegnato ad uno dei due equipaggi composti sempre da due astronauti impegnati con il pilotaggio per il prototipo dello Space Shuttle \"Enterprise\". Tale incarico prevedeva particolarmente voli di collaudo per il rientro ed atterraggio dello Shuttle, cio\u00e8 il programma chiamato \"Approach and Landing Test Program\" sempre eseguito a Dryden durante quell'anno.\nFullerton fu il pilota della missione dello Shuttle STS-3 durata otto giorni - un volo di collaudo della navicella spaziale in orbita. La missione venne lanciata il 22 marzo 1982 dal Kennedy Space Center in Florida. Durante il volo, lo Shuttle \"Columbia\" venne esposto a situazioni di temperatura estrema nonch\u00e9 si eseguirono i primi collaudi del \"Remote Manipulator Systems\", un \"braccio\" lungo circa 15 metri per manovrare i carichi di bordo dello Shuttle come p.e. per posizionare dei satelliti artificiali. Il 30 marzo STS- atterr\u00f2 a Northrup Strip di White Sands in Nuovo Messico in quanto la pista d'atterraggio prevista sul lago salato di Rogers dell'Edwards Air Force Base era impraticabile a causa delle pesanti piogge che l'avevano bagnata in tale stagione.\nFullerton fu comandante della missione dello Spacelab 2, STS-51-F, lanciata dal Kennedy Space Center il 29 luglio 1985. Questa missione, eseguita con l'orbiter \"Challenger\" fu la prima di una serie che port\u00f2 con s\u00e9 come esclusivo carico di bordo lo Spacelab, nonch\u00e9 la prima ad adoperare lo Spacelab Instrument Pointing System (IPS). Vennero eseguiti 13 esperimenti maggiori riferentesi particolarmente all'astronomia, alla fisica del Sole, alla scienza ionosferica, scienza umana ed un esperimento con elio altamente liquefatto. La missione atterr\u00f2 il 6 agosto a Dryden.\nDopo la NASA.\nFullerton, volato nello spazio per pi\u00f9 di 380 ore, rimase alla NASA fino al novembre 1986 quando venne assegnato ai piloti di ricerca stazionati al Dryden Flight Research Center. Nel 1988 comp\u00ec il 30 anniversario della carriera presso l'Air Force e si conged\u00f2 dal servizio col grado di colonnello. Continu\u00f2 comunque la sua attivit\u00e0 da pilota di ricerca pure da civile.\nFra le varie assegnazioni della sua carriera di pilota di ricerca e di attivit\u00e0 di supporto spiccano senz'altro il pilotaggio del B-52 Stratofortress, un veicolo di lancio della NASA, nonch\u00e9 il pilotaggio della Boeing 747 - Shuttle Carrier Aircraft (SCA) cio\u00e8 l'aereo appositamente modificato per consentire il trasporto dell'orbiter.\nNel suo ruolo di pilota per il citato progetto del B-52 Stratofortress, Fullerton \u00e8 pure coinvolto nello sviluppo del F-111, un sistema nuovo per il recupero ed il salvataggio di un equipaggio nonch\u00e9 nel lancio del veicolo spaziale \"Pegasus\", un razzo sviluppato per soli fini commerciali.\nIn aggiunta ha assunto la conduzione di diversi progetti, tra cui spiccano la partecipazione alla \"NASA/Convair 990\", ai sistemi di ricerca per l'aereo \"F-18\", \"F-15\" e molti altri.\nCon un totale superiore alle ore di volo, Fullerton ha pilotato 114 tipi di aereo diversi, raggiungendo la piena qualificazione da pilota per gli aerei \"T-33\", \"T-34 Mentor\", \"T-37\", \"T-39\", \"F-86\", \"F-101\", \"F-106\", \"F-111\", \"F-14\", \"X-29\", \"KC-135\", \"C-140\" e \"B-47\".\nDa quando giunse a Dryden nel ruolo di pilota di ricerca, Fullerton ha pilotato e testato quasi tutti gli aerei usati dall'aeronautica. Era impegnato nella ricerca per il perfezionamento degli \"T-38\", \"F-18\", \"F-15\", \"B-52\", del \"NASA/Convair 990\" della \"747 Shuttle Carrier Aircraft\" e della \"DC-8\".\nMorte.\n\u00c8 scomparso nel 2013 all'et\u00e0 di 76 anni per le conseguenze di un ictus che aveva subito tre anni e mezzo prima; riposa nel Cimitero nazionale di Arlington, Virginia."}
{"id": "271055", "revid": "453768", "url": "https://it.wikipedia.org/wiki?curid=271055", "title": "Canederli", "text": "I can\u00e9derli (in tedesco Semmelkn\u00f6del) sono degli \"Kn\u00f6del\" (grossi gnocchi) composti di un impasto a composizione variabile di pane raffermo. Primo piatto tipico della cucina mitteleuropea, fa parte della cucina trentina, altoatesina e tedesca sudorientale, oltre che di quella austriaca, ceca, slovacca, ungherese e polacca.\nEtimologia.\nI termini \"canederlo\" e \"canederli\" sono germanismi, ovvero un adattamento dialettale del termine tedesco \"kn\u00f6del\".\nStoria.\nUna prima rappresentazione dei canederli si trova in un affresco nella cappella di castel d'Appiano risalente attorno al 1180.\nPreparazione.\nL'impasto \u00e8 composto generalmente da cubetti di pane raffermo, latte e uova (ma esistono varianti che, al posto del pane, prevedono polenta di grano saraceno), solitamente insaporito con l'aggiunta di speck (o pancetta) (\"Speckkn\u00f6del\") oppure formaggio (\"K\u00e4sekn\u00f6del\"), spinaci o fegato, con prezzemolo e farina.\nDall'impasto di tutti gli ingredienti vengono modellate delle \"palline\" di circa 4\u20136\u00a0cm di diametro (il formaggio, nella misura di un cubetto, pu\u00f2 essere posto nel cuore del canederlo), che sono poi cotte in acqua salata. \nPossono essere serviti con il brodo di cottura o anche \"asciutti\", con il burro fuso scuro. Tipiche pietanze per accompagnare i canederli in versione \"asciutta\" sono: spezzatino ungherese (\"gulasch\"), crauti, verza cruda e cicoria selvatica.\nSi tratta di un piatto la cui ricetta \u00e8 molto antica, e che nella cucina contadina permetteva il riciclo del cibo avanzato, in particolare del pane ritenuto ormai inadatto al normale consumo."}
{"id": "271056", "revid": "228587", "url": "https://it.wikipedia.org/wiki?curid=271056", "title": "Frattali", "text": ""}
{"id": "271057", "revid": "30149", "url": "https://it.wikipedia.org/wiki?curid=271057", "title": "Ezio Mauro", "text": "\u00c8 stato direttore del quotidiano \"La Stampa\" dal 1992 al 1996 e direttore del quotidiano \"la Repubblica\" dal 1996 al 14 gennaio 2016.\nCarriera.\nEntra nel mondo della carta stampata nel 1972 collaborando con la \"Gazzetta del Popolo\" di Torino, occupandosi soprattutto del terrorismo nero degli anni di piombo. Proprio a causa dei suoi articoli sul terrorismo viene pedinato a lungo dal brigatista rosso Patrizio Peci. Nel 1981 passa a \"La Stampa\" di cui \u00e8 inviato speciale e responsabile della politica interna. Dal 1988 lavora per \"la Repubblica\" come corrispondente da Mosca.\nPer tre anni racconta la grande trasformazione della \"perestrojka\", viaggiando nelle repubbliche dell'Unione Sovietica. Il 26 giugno del 1990 torna a \"La Stampa\" assumendo l'incarico prima di condirettore, poi di direttore (dal 5 settembre 1992).\nIl 6 maggio 1996 sostituisce il fondatore Eugenio Scalfari alla guida de \"la Repubblica\".\nL'esordio di Mauro alla direzione del quotidiano romano \u00e8 caratterizzato da un infortunio giornalistico: il 30 maggio 1996 viene infatti annunciata e commentata la vittoria di Shimon Peres alle elezioni israeliane, quando ancora lo spoglio non \u00e8 terminato. Alla fine risulter\u00e0 vincitore Benjamin Netanyahu.\n\u00c8 considerato uno fra le personalit\u00e0 pi\u00f9 critiche verso Silvio Berlusconi e i suoi governi. Dal al su \"la Repubblica\" pubblica quotidianamente dieci domande rivolte da Giuseppe D'Avanzo all'allora Presidente del Consiglio, Berlusconi, sulla sua politica di governo, i suoi affari privati e la sua morale.\nDal 15 gennaio 2016 \u00e8 stato sostituito da Mario Calabresi alla direzione de \"la Repubblica\"."}
{"id": "271058", "revid": "124037304", "url": "https://it.wikipedia.org/wiki?curid=271058", "title": "Marzapane", "text": "Il marzapane \u00e8 una preparazione dolciaria pi\u00f9 o meno consistente, \u00e8 costituita da pasta di mandorle suddivisa tra albume d'uovo e zucchero.\nL'origine potrebbe derivare dal latino \"Marzio panis\", che significa pane di marzo. Tuttavia, l'etimologia non \u00e8 chiara; per esempio, la parola italiana deriva dalle parole latine \"massa\" (a sua volta dal greco \u039c\u03ac\u03b6\u03b1 \"Maza\") che significa pasticceria e \"Pan\", che significa pane, questo pu\u00f2 essere particolarmente visibile nel provenzale massapan, il portoghese ma\u00e7ap\u00e3o (dove 'C' \u00e8 una forma alternativa per il fonema 'ss') e la vecchia spagnola marzapane - il passaggio da 'ss' a 'z' in parole latine era comune nel vecchio spagnolo e la 'r' \u00e8 apparso pi\u00f9 tardi. Il nome divenne in tedesco \"marzipan\" e poi ritorn\u00f2 in Italia, dove soppiant\u00f2 il nome originale, che era \"pasta reale\".\nTra le versioni di marzapane oggi pi\u00f9 famose in Europa vi sono quella siciliana e quella tedesca.\nLa versione siciliana, chiamata \"frutta di Martorana\", \u00e8 riconosciuta come prodotto agroalimentare tradizionale italiano dalla Regione Siciliana e tradizionalmente preparata per la commemorazione dei Defunti. In Toscana, nella citt\u00e0 di Pietrasanta per la festa del patrono (San Biagio) si prepara un dolce tipico chiamato marzapane a base di pasta di mandorle. La Puglia ha inserito nei propri elenchi dolci con tale denominazione. Anche in Liguria, soprattutto nella provincia di Genova, esiste la tradizione secolare di preparare dolcetti di marzapane, detti quaresimali, poich\u00e9 in origine realizzati in quel periodo dell'anno. Gli ingredienti dei quaresimali (mandorle macinate e zucchero) consentivano di ovviare al divieto religioso relativo al consumo di cacao, burro e uova nel periodo precedente la Pasqua.\nIl marzapane tedesco, originario di Lubecca e dintorni (\"L\u00fcbecker Marzipan\"), \u00e8 riconosciuto come prodotto agroalimentare tradizionale dall'Unione europea.\nIn Italia.\nUsato come tale, o ingrediente a sua volta di altri dolci, pu\u00f2 essere aromatizzato e colorato in particolari preparazioni, come ad esempio nella riproduzione di frutta - detta frutta Martorana per essere stata approntata a lungo in un convento di suore palermitano, attiguo alla chiesa di Santa Maria dell'Ammiraglio (detta anche Martorana) - lavorazione tipica della Sicilia, o plasmato a forma di agnello pasquale e quindi nota come \"Pecorella\", in Sicilia e in Puglia.\nViene spesso impiegato anche per la decorazione delle torte. In Toscana a Pietrasanta il dolce \u00e8 prodotto a forma di ciambella.\nSecondo una nota tradizione, la frutta di Martorana \u00e8 nata perch\u00e9 le suore del convento della Martorana, per sostituire i frutti raccolti dal loro giardino ne crearono di nuovi con mandorla e zucchero, per abbellire il convento per la visita del papa dell'epoca.\nIn Germania.\nIl marzapane \u00e8 assai amato anche nei paesi di lingua tedesca, dove spesso viene prodotto usando acqua di rose; fra l'altro, \u00e8 il dolce tipico della citt\u00e0 di Lubecca, ma viene utilizzato come ingrediente in numerosi dolci, soprattutto natalizi, in tutto il Paese, quali i brenten, i bethm\u00e4nnchen, le patate di marzapane, alcune versioni del christstollen.\nVarianti.\nUna variante del marzapane \u00e8 il \"persipan\", prodotto con pasta ottenuta dai semi di albicocche e pesche invece che dalle mandorle."}
{"id": "271061", "revid": "121656250", "url": "https://it.wikipedia.org/wiki?curid=271061", "title": "Giunto cardanico", "text": "In ingegneria meccanica il giunto cardanico, giunto di Cardano o semplicemente cardano (: ) (in inglese detto Universal Joint) \u00e8 un quadrilatero articolato spaziale. Esso permette di trasmettere il moto tra due assi in rotazione i cui prolungamenti sono incidenti in un punto ed \u00e8 dunque classificabile come un organo di trasmissione.\nL'invenzione.\nL'invenzione di questo tipo di giunto risale almeno al III secolo a.C., ad opera di scienziati greci come Filone di Bisanzio, che nella sua opera \"Belopoiika\" lo descrive chiaramente (\"karkesion\"). Inoltre, gi\u00e0 a partire dal IV secolo a.C., con l'invenzione della catapulta, era utilizzato per puntare l'arma. Fu riscoperto nel 1545, dall'opera del matematico italiano Gerolamo Cardano (1501-1576), che ne riportava inizialmente la paternit\u00e0 a Joanello Torriani. Il celebre scienziato italiano si sarebbe ispirato ad una bussola per la navigazione marittima, fissata su due cerchi articolati. Ha descritto l'articolazione che porta il suo nome in un trattato intitolato \"De subtilitate rerum\".\nCostruzione.\n\u00c8 costituito (oltre che dagli assi tra cui si trasmette il moto, i quali non fanno parte propriamente del giunto) da due coppie rotoidali disposte su uno stesso membro piegato a 90\u00b0, ognuna su un lato, collegate ad un asse. Questo elemento centrale, spesso a forma di croce, \u00e8 detto crociera.\nIl rapporto di trasmissione.\nIl rapporto di trasmissione istantaneo, cio\u00e8 il rapporto tra le velocit\u00e0 angolari dell'albero motore e dell'albero condotto \u00e8 dato dalla formula:\nDove \u03c92 e \u03c91 sono le rispettive velocit\u00e0 angolari dell'albero 2 e dell'albero 1, \u03b1 \u00e8 l'angolo di disallineamento dell'asse dell'albero condotto rispetto all'asse dell'albero motore (supplementare dell'angolo compreso tra gli assi dei due alberi) e \u03b8 \u00e8 l'angolo descritto dal lato del membro collegato all'albero 1 durante la rotazione dello stesso albero.\nIl giunto cardanico non \u00e8 omocinetico, ossia la velocit\u00e0 angolare istantanea dell'albero condotto non \u00e8 costante durante una rotazione completa ma come sopra descritto essa \u00e8 funzione dell'angolo \u03b8, mentre invece sono uguali le velocit\u00e0 di rotazione medie dei due alberi. Questo causa l'evidente inconveniente di una trasmissione non fluida che nel caso di alti regimi di giri pu\u00f2 comportare problemi legati ad esempio alle vibrazioni.\nUna trasmissione omocinetica pu\u00f2 essere ottenuta utilizzando due giunti cardanici in serie tra loro che abbiano lo stesso \u03b1, per collegare quindi due alberi paralleli non incidenti.\nUtilizzo.\nIl giunto cardanico \u00e8 molto utilizzato in meccanica per le sue propriet\u00e0, ma anche per la relativa semplicit\u00e0 ed economicit\u00e0 rispetto ad altre tipologie di connessione tra alberi della tipologia suddetta. \nIn meccanica viene utilizzato generalmente negli alberi dello sterzo e nella trasmissione\nNelle macchine agricole viene utilizzato un albero telescopico con due giunti cardanici per trasmettere il moto rotatorio dalla presa di potenza del trattore agli attrezzi collegati (per esempio fresatrice). \u00c8 importante sottolineare come l'utilizzo del giunto cardanico sia necessario l\u00e0 dove l'asse che trasmette il moto non sia perfettamente coincidente con l'asse trascinato, o quando quest'ultimo sia suscettibile di disallineamenti anche minimi. Per esempio, il semiasse delle autovetture e l'asse della ruota non sono quasi mai perfettamente coincidenti, per effetto dell'ammortizzamento, per cui si rende necessario l'utilizzo del cardano. E comunque, anche millimetrici spostamenti costanti o alternati tra 2 assi, rende necessario l'uso del giunto cardanico, pena la rottura degli organi."}
{"id": "271062", "revid": "767487", "url": "https://it.wikipedia.org/wiki?curid=271062", "title": "Marginocephalia", "text": "I marginocefali (Marginocephalia) sono un gruppo di dinosauri erbivori appartenenti all'ordine degli ornitischi.\nLe forme incluse in questo gruppo sono caratterizzate da particolari ossa sul retro del cranio, che in alcuni casi formavano un vero e proprio collare osseo. I gruppi principali sono quello dei pachicefalosauri, bipedi e dotati di un cranio ispessito, e i ceratopi, caratterizzati da andatura quadrupede e da corna.\nOrigini.\nI primi marginocefali sono derivati dagli ornitopodi primitivi nel Giurassico: una forma in particolare, \"Chaoyangsaurus\" della Cina, sembra racchiudere le principali caratteristiche delle forme primitive di pachicefalosauri e ceratopi. Un'altra forma, \"Stenopelix\", del Cretacico inferiore della Germania, \u00e8 di incerta collocazione sistematica. \nDi recente, la scoperta di forme primitive come \"Yinlong\" della Cina hanno avvicinato le origini dei marginocefali alla famiglia degli eterodontosauridi, un piccolo gruppo di dinosauri erbivori dotati di zanne caratteristici del Giurassico inferiore del Sudafrica, ma conosciuti (anche se soprattutto per resti frammentari trovati nel Nordamerica e nell'Estremo oriente) per tutto il Giurassico. A supporto di questa tesi, alcune peculiarit\u00e0 della dentatura di diversi pachicefalosauri (\"Goyocephale\", \"Homalocephale\") sembrerebbero avvicinare i marginocefali a questi primitivi erbivori."}
{"id": "271067", "revid": "1632387", "url": "https://it.wikipedia.org/wiki?curid=271067", "title": "Devil's Path", "text": "Devil's Path \u00e8 il secondo EP della band symphonic black metal norvegese Dimmu Borgir. \u00c8 il primo lavoro del gruppo in cui compaiono testi in inglese a discapito di quelli in norvegese usati fino a quel momento. Delle quattro tracce presenti solo la prima, \"Master of Disharmony\", verr\u00e0 ripresa e riarrangiata nel successivo \"Enthrone Darkness Triumphant\". Nel 1999 viene ristampato dall'etichetta HammerHeart assieme al demo \"In the Shades of Life\" dei norvegesi Old Man's Child in una versione intitolata \"Sons of Satan - Gather for Attack\"."}
{"id": "271071", "revid": "1013865", "url": "https://it.wikipedia.org/wiki?curid=271071", "title": "Hamadan", "text": "Hamadan (; , ma anche Hamadh\u0101n, ) - in persiano antico \"Ha\u014bgmetana\" e \u02be\u0391\u03b3\u03b2\u03ac\u03c4\u03b1\u03bd\u03b1 (Agb\u00e0tana), ossia Ecbatana, in Erodoto - \u00e8 una citt\u00e0 dell'Iran di circa 675.000 abitanti e capoluogo della provincia e dello shahrest\u0101n omonimo.\nLa citt\u00e0.\n\u00c8 situata sui versanti nord-orientali dei monti Zagros, ai piedi del monte Alvand (3.574\u00a0m), e si trova a un'altezza di 1.850 m s.l.m..&lt;br&gt;\n\u00c8 ritenuta la pi\u00f9 antica citt\u00e0 dell'Iran, degli scavi hanno portato alla luce le rovine dell'antica Ecbatana e vi si trova il mausoleo di Avicenna e la tomba della mitica regina biblica Ester e di Mordechai nonch\u00e9 il mausoleo selgiuchide Gonbad-e-Alaviyan."}
{"id": "271078", "revid": "1528507", "url": "https://it.wikipedia.org/wiki?curid=271078", "title": "Unit\u00e0 di conto europea", "text": "ECU \u00e8 l'acronimo di \"European Currency Unit\" (simbolo \u20a0), ovvero \"unit\u00e0 di conto europea\". \u00c8 stata una moneta scritturale introdotta dal Consiglio Europeo nel 1978.\nL'ECU fu la seconda valuta (virtuale) dell'Unione europea dopo l'UCE (abbandonata nel 1975). Insieme all'AEC (Accordi europei di cambio) diede vita nel 1979 al Sistema Monetario Europeo. L'ECU nasce come una unit\u00e0 di conto per la redazione del budget interno della Comunit\u00e0 europea. In seguito divenne pi\u00f9 simile ad una vera valuta - per esempio veniva usata per depositi bancari e per \"traveler's cheque\", anche se non fu mai coniato come vera moneta, se non a scopo collezionistico. Con lo svilupparsi della Unione Economica e Monetaria l'ECU gett\u00f2 le basi per lo sviluppo dell'euro, la valuta comune europea.\nIl suo valore \u00e8 la media ponderata delle valute che la compongono, ognuna relazionata all'importanza economica del Paese corrispondente.\nLa sottostante tabella tiene conto della quantit\u00e0 di moneta nazionale e della relativa quota percentuale di partecipazione al paniere ECU al 15 luglio 1988, in vigore dal 17 settembre 1984, per la Dracma greca 31 dicembre 1985.\nLa composizione finale dell'ECU fu stabilita l'8 novembre 1993 in seguito alla ratifica del trattato di Maastricht, e consisteva nei seguenti cambi fissati il 20 settembre 1989, basati sulla media ponderata stabilita dal Consiglio Ecofin del 19 giugno 1989:\nL'ECU era composto da una somma fissa di ammontari delle 12 valute nazionali circolanti negli Stati membri dell'Unione europea al momento della firma del Trattato di Maastricht nel febbraio del 1992.\nQuesta composizione fu \"congelata\", in accordo al trattato, fino al 1\u00ba gennaio 1999. In questa data l'ECU venne sostituito dall'euro, la moneta unica europea, secondo il rapporto 1:1, per cui un euro al 1\u00ba gennaio 1999 aveva lo stesso valore di un ECU al 31 dicembre 1998.\nA differenza dell'ECU, l'euro non ha pi\u00f9 la caratteristica di paniere e viene cambiato con le varie monete nazionali secondo rapporti di conversione fissi."}
{"id": "271081", "revid": "72396", "url": "https://it.wikipedia.org/wiki?curid=271081", "title": "For All Tid Re-Release", "text": ""}
{"id": "271084", "revid": "729019", "url": "https://it.wikipedia.org/wiki?curid=271084", "title": "Gloster Grebe", "text": "Il Gloster Grebe (\"Colimbo (Strolaga)\" in inglese) era un biplano da caccia sviluppato dall'azienda britannica Gloster Aircraft Company nei primi anni venti.\nIl Grebe deve la sua notoriet\u00e0 per essere stato il primo caccia post-bellico della Royal Air Force e per essere stato utilizzato per test come caccia parassita sul dirigibile R33. Rimase in servizio di prima linea fino all'estate del 1928, quando venne affiancato e successivamente sostituito dal Gloster Gamecock, sostanzialmente uno sviluppo del Grebe.\nStoria del progetto.\nIl Grebe venne sviluppato dalla partire dal Gloster Grouse un biplano sperimentale (da cui venne anche ricavata una versione d'addestramento con la designazione Grouse Mk II).\nIl nuovo caccia andava a sostituire i Sopwith Snipe, e sebbene il Grebe fosse il primo velivolo da caccia ad essere sviluppato dopo la prima guerra mondiale ad entrare in servizio nella RAF, non si discostava molto dal suo predecessore, mantenendo la stessa architettura biplana e il medesimo armamento (due mitragliatrici Vickers da 7,7 mm) del suo predecessore.\nIl velivolo si dimostr\u00f2 subito molto agile, sebbene caratterizzato dalla presenza di vibrazioni sulle ali. Questo problema costrinse la RAF a modificare tutti i Grebe in dotazione con montanti interalari addizionali.\nQueste modifiche consentirono al Grebe di diventare il primo caccia della RAF a toccare in picchiata la velocit\u00e0 di 386 km/h (\"velocit\u00e0 terminale in picchiata\").\nNell'ottobre del 1926, due Gloster Grebe, con opportune modifiche all'ala superiore vennero utilizzati per prove di lancio dal dirigibile R33, dopo che l'anno prima analoghe prove erano state effettuate con successo dal monoplano ultraleggero, de Havilland DH.53 Humming Bird. La prova avvenne il 21 ottobre e lo sgancio venne effettuato da una quota di circa 610 m: dopo il lancio dal dirigibile, i due Grebe fecero ritorno alla base. Nonostante l'esperimento fosse stato compiuto con successo, non ci furono ulteriori seguiti.\nUn Gloster Grebe venne donato alla Nuova Zelanda da Sir Henry Wingram, successivamente altri due Grebe vennero acquisiti dalla New Zealand Permanent Air Force (poi Royal New Zealand Air Force), dove operarono fino a met\u00e0 degli anni trenta."}
{"id": "271087", "revid": "33689", "url": "https://it.wikipedia.org/wiki?curid=271087", "title": "Vectrex", "text": "Il Vectrex \u00e8 una console a 8 bit ideata da Smith Engineering e distribuita dalla General Consumer Electric (una filiale della General Electric), e in seguito dalla Milton Bradley Company.\nIl Vectrex fu la sola console casalinga a far uso a livello hardware della grafica vettoriale (la stessa di classici da bar come \"Space Wars\", \"Asteroids\", \"Battlezone\" e \"Tempest\") per riprodurre i giochi sullo schermo integrato.\nIl Vectrex \u00e8 stato venduto anche nel mercato giapponese con il nome Bandai Vectrex Kousokusen.\nStoria.\nLa macchina fu messa in vendita dalla GCE negli ultimi mesi del 1982 al prezzo di 199 dollari, ma appena due anni dopo, a fine 1984, Milton Bradley - che ne aveva rilevato i diritti - fu costretta a interromperne per sempre la produzione a causa delle vendite insufficienti.\nSmith Engineering, che aveva riacquisito i diritti, pens\u00f2 di riproporre la macchina nel 1988 con una versione portatile, ma abbandon\u00f2 il progetto, che non avrebbe potuto competere con l'imminente concorrenza del Game Boy.\nNella seconda met\u00e0 degli anni novanta la Smith Engineering acconsent\u00ec alla duplicazione non per fini di lucro dei giochi per il Vectrex, contenta del fatto che la console avesse ancora una comunit\u00e0 di utenti interessati alla macchina.\nLa console riscuote ancor oggi grande successo tra gli appassionati di retrogaming, ad esempio nel 2003 \u00e8 stato progettato e venduto con successo un clone per Vectrex di \"Defender\", \"Protector\". Per le sue peculiarit\u00e0 tecniche la console \u00e8 assai ricercata da collezionisti e amatori. \nCaratteristiche.\nA differenza delle altre console che si collegano alla televisione o a uno schermo, il Vectrex include un monitor a tecnologia vettoriale monocromatica, orientato in verticale. Lo schermo usa inoltre mascherine di acetato trasparente colorate, diverse per ogni gioco, che vengono applicate a incastro davanti al monitor per ottenere l'illusione di grafica a colori, ma anche per ridurre lo sfarfallio.\nIl sistema contiene un gioco in memoria, \"Mine Storm\", molto simile ad \"Asteroids\". Gli altri titoli vennero commercializzati su cartuccia da 64k.\nNota distintiva della console era il \"Vectrex buzz\", un ronzio di frequenza che accompagna le sessioni di gioco, dovuto a un errore di progettazione della schermatura dello speaker interno.\nVectrex fu anche la prima console dotata di una periferica per permettere l'effettiva visione in 3D, il 3D Vectrex Imager. Solo pochi giochi vennero pubblicati per questa periferica, rivoluzionaria per l'epoca (1982): \"3D Minestorm\" (distribuito insieme alla periferica), \"3D Narrow Escape\" e \"3D Crazy Coaster\". \"3D Pole Position\" venne annunciato ma mai prodotto.\nVenne commercializzata anche la penna ottica Light Pen, comprensiva di un'applicazione di grafica; per la periferica uscirono anche un altro programma di grafica e uno musicale.\nEsiste anche una molto rara versione coin-op della console, chiamata \"Mini-cade\", che installata nei locali pubblici permetteva di giocare a \"Mine Storm\" a tempo.\nSpecifiche tecniche.\nVectrex \u00e8 un sistema di gioco a cartucce da 64k, basato su microprocessore e display vettoriale monocromatico.\nVideogiochi.\nI giochi ufficialmente pubblicati per Vectrex furono solo 28, ma anche a distanza di anni c'\u00e8 stata una produzione di titoli homebrew notevoli.\nSecondo una selezione fatta dalla rivista \"Retro Gamer\", inclusiva anche degli homebrew (al 2007), i dieci pi\u00f9 grandi giochi per Vectrex sono \"Space Wars\", \"Protector\" (clone homebrew di \"Defender\"), \"Armor Attack\", \"Space Frenzy\" (clone homebrew di \"Space Fury\"), \"Dark Tower\" (prototipo non pubblicato, ma poi recuperato, basato sul gioco da tavolo \"Dark Tower\"), \"Cyborg\" (homebrew), \"Cosmic Chasm\", \"Star Sling\" (homebrew), \"Spike\", \"Thrust\" (homebrew).\nSegue un elenco esaustivo dei videogiochi prodotti ufficialmente nel 1982-1983 per la console. Molti di essi sono conversioni di arcade della Cinematronics; c'era un accordo reciproco con Smith Engineering per l'accesso alla conversione di tutti i rispettivi titoli da/a arcade. Tutti i giochi vennero pubblicati dalla GCE negli USA, e in buona parte anche in Europa dalla Milton Bradley e in Giappone dalla Bandai."}
{"id": "271089", "revid": "1632387", "url": "https://it.wikipedia.org/wiki?curid=271089", "title": "Enthrone Darkness Triumphant", "text": "Enthrone Darkness Triumphant \u00e8 il terzo album in studio del gruppo musicale norvegese Dimmu Borgir, pubblicato il 30 maggio 1997 dalla Nuclear Blast.\nPrimo album a contenere testi in inglese, \u00e8 stato registrato presso gli Abyss Studio in Svezia nel gennaio del 1997 ed \u00e8 stato prodotto dai Dimmu Borgir stessi. Il disco rappresenta un punto di svolta per la band, sia per i contenuti stilistici (al black metal violento e quadrato del gruppo si affiancano trame melodiche affidate agli interventi delle tastiere di Stian Aarstad) sia perch\u00e9 l'elevata qualit\u00e0 tecnica compositiva erge i Dimmu Borgir a rappresentanti di punta di un nuovo modo di concepire il black metal sinfonico.\nPer \"\"Mourning Palace\" e \"Spellbound (by the Devil)\"\" sono stati girati anche dei videoclip curati dalla band stessa."}
{"id": "271091", "revid": "119805601", "url": "https://it.wikipedia.org/wiki?curid=271091", "title": "Mamelucchi", "text": "I Mamelucchi (, plurale \u0645\u0645\u0627\u0644\u064a\u0643, \"mam\u0101l\u012bk\") furono soldati di origine servile al servizio dei califfi abbasidi e impiegati nell'amministrazione e nell'esercito. Chiamati \"ghilm\u0101n\" in et\u00e0 abbaside, con il califfo al-Mu'tasim essi furono addestrati all'uso delle armi e, dopo di allora, furono usati da tutte le dinastie nate dopo la disintegrazione di fatto del potere califfale: dai Tulunidi e dagli Ikhshididi in Egitto e in Siria, fino agli Ayyubidi e agli Ottomani.\nI pi\u00f9 famosi fra tutti furono quelli che s'imposero alla guida dell'Egitto e della Siria fra il XIII e il XVI secolo, succedendo in modo sostanzialmente incontrastato ai loro signori ayyubidi quando la loro dinastia si estinse senza eredi, e che restarono al servizio dei loro vincitori ottomani dopo il 1517, fino all'affermazione in Egitto del \"Wali\" Mehmet Ali.\nStoria.\nI primi mamelucchi operarono al servizio dei califfi abbasidi a Baghdad nel IX secolo. La corte di S\u0101marr\u0101\u02be e di Baghdad, spesso grazie ai buoni uffici dei loro sottoposti Samanidi, li faceva acquistare sui mercati di schiavi delle aree della Transoxiana (oggi corrispondenti alle nazioni asiatiche dell'Uzbekistan, del Turkmenistan e del Kazakhstan), come pure dell'Europa orientale e delle steppe euroasiatiche, attorno a Volgograd o del Caucaso.\nIl ricorso a soldati di origine servile non-musulmani serviva in primo luogo ad aggirare il divieto che impediva ai musulmani di combattere altri loro correligionari, senza trascurare il fatto che i califfi desideravano disporre di uomini che non avessero alcun legame con le strutture di potere, pronti ai comandi dei loro superiori e che, all'occorrenza, potessero essere soppressi senza troppe conseguenze legali.\nDi tutti i mamelucchi, i pi\u00f9 famosi furono quelli che riuscirono a prendere il potere in Egitto al termine del periodo ayyubide. Si trattava di circa 1\u00a0250 tra turchi e, in misura minore, georgiani, circassi, alcuni slavi, alcuni greci e addirittura mongoli oirati. Essi costituirono a lungo la pi\u00f9 efficiente forza di cavalieri del mondo islamico, in grado di infliggere l'unica sconfitta alle armate mongole (notevolmente ridotte) di H\u00fcleg\u00fc nel corso della battaglia di \u02bfAyn J\u0101l\u016bt il 3 settembre 1260, ma furono assai restii ad accettare l'uso delle armi da fuoco. Questo loro pregiudizio port\u00f2 il sultano Q\u0101n\u1e63\u016bh al-Gh\u016br\u012b alla sconfitta nel 1516 di Marj D\u0101biq e nel 1517 alla clamorosa sconfitta dell'ultimo sultano al-Ashraf \u1e6c\u016bm\u0101n Bey da parte degli Ottomani del sultano Selim I, nel corso della battaglia di Rayd\u0101niyya che provoc\u00f2 la morte di 50\u00a0000-60\u00a0000 circassi.\nI mamelucchi ebbero la possibilit\u00e0 di continuare a gestire l'Egitto e la Siria per conto dei nuovi signori ottomani grazie al fatto che non pochi di loro scelsero di servire il sultano vincitore Selim I. Nel 1517 Solimano il Magnifico riprese pieno possesso dell'Egitto, ma gi\u00e0 verso la met\u00e0 del XVIII secolo i mamelucchi erano tornati al pieno e pressoch\u00e9 incontrollato potere nel Paese.\nIl potere mamelucco (l'et\u00e0 dei Bey) era sostanziale, anche se non formale, visto che si riconosceva la sovranit\u00e0 ottomana sulle aree da essi malamente amministrate, ma fin\u00ec del tutto al momento dell'arrivo in Egitto dei francesi di Napoleone Bonaparte, contro cui i fratelli Murad e Ibrahim Bey nulla poterono. Vari mamelucchi si spostarono in Francia, arruolati nell'esercito napoleonico e il 7 gennaio 1802 furono organizzati in un battaglione di 150 elementi, agli ordini di sottufficiali e ufficiali francesi.\nL'abbigliamento, l'armamento e la bardatura dei cavalli rimasero immutati: larghi pantaloni amaranto, camicie multicolori, corpetti scarlatti, cintura di castoro e turbante bianco. Nel 1803 la forza del battaglione scese a 114 uomini, ma il comando pass\u00f2 a sei ufficiali mamelucchi.\nLo sterminio perpetrato da Mehmet Ali, dopo averli invitati a un banchetto nella Cittadella del Cairo nel 1811, gli guadagn\u00f2 il potere sull'Egitto: i suoi discendenti diventeranno chediv\u00e8 e infine re d'Egitto.\nFormazione e disciplina.\nFin da piccoli entravano in scuole (\"tib\u00e0q\"), dove venivano impartiti loro un puntuale addestramento alle arti belliche e una ferrea disciplina da parte di istruttori, spesso eunuchi, ai quali i mamelucchi restavano poi sempre legati da sentimenti di rispetto cameratesco. Al termine di lunghi anni di addestramento teorico e pratico, i mamelucchi acquistavano la libert\u00e0 ed entravano al servizio dei pi\u00f9 potenti signori egiziani e siriani che, a loro tempo, erano stati anch'essi mamelucchi.\nCostoro, grazie ai posti occupati nell'amministrazione civile e militare dell'Egitto e della Siria, si formavano un loro privato esercito di nuovi mamelucchi con il quale cementavano un rapporto rigidamente gerarchico ma anche di intenso cameratismo, sottolineato da ottime paghe, prebende e privilegi di ogni genere. Grazie a ci\u00f2 si creava una forza militare che sarebbe servita a scalare il potere all'interno del sultanato quando il sultano, per qualsiasi motivo (anche per complotti), veniva a morire.\nAlla sua morte infatti, malgrado egli stesso fosse stato a suo tempo mamelucco e a capo di un personale esercito, il potere era occupato da quei suoi collaboratori mamelucchi che, di fatto, riuscivano a imporsi grazie ai loro uomini. In tal modo le qualit\u00e0 e le doti militari erano sempre coltivate e considerate virt\u00f9 somme e strutturalmente legittimanti."}
{"id": "271092", "revid": "125384292", "url": "https://it.wikipedia.org/wiki?curid=271092", "title": "Lingua norvegese", "text": "Il norvegese (in norvegese: \"norsk\") \u00e8 una lingua appartenente al sottogruppo delle lingue germaniche settentrionali, del gruppo delle lingue germaniche e della famiglia delle lingue indoeuropee.\nIl norvegese si caratterizza per il fatto di possedere due diverse forme scritte, entrambe usate ufficialmente in Norvegia: il bokm\u00e5l e il nynorsk.\nLa definizione di \u00ablingua\u00bb nel contesto norvegese \u00e8 abbastanza diversa da quella che si assume nel mondo romanzo; ad esempio per \u00ablingua italiana\u00bb si intende una certa forma scritta, da pronunciarsi in un certo modo; eventuali deviazioni sono considerate errori, imperfezioni o dialetti locali. In norvegese, sia Bokm\u00e5l che Nynorsk sono considerate \u00abnorvegese\u00bb. Inoltre l'uso di un dialetto, inteso come variet\u00e0 locale della lingua, \u00e8 comunemente accettato, pure nello spazio pubblico (discorsi politici, lezioni universitarie, eccetera), e anch'esso viene considerato pienamente \u00abnorvegese\u00bb.\nI comuni norvegesi possono decidere indipendentemente se usare principalmente l'una o l'altra forma come forma scritta ufficiale. Molti comuni (tra cui molti di grandi dimensioni, come Oslo) decidono di rimanere per\u00f2 neutrali e usare sia il bokm\u00e5l che il nynorsk.\nAlfabeto.\nL'alfabeto norvegese \u00e8 composto da 29 lettere:\nIn principio sono elencate tutte le vocali e dittonghi in pronuncia standard, in seguito si trovano tutte le consonanti e i digrafi o cluster con la lettura irregolare o con una variet\u00e0 di pronuncia.\nPronuncia.\nL'accento cade sulla prima sillaba, tranne se la parola inizia col prefisso \"be-\" oppure \"for-\": in tal caso, si sposta sulla seconda. Nei prestiti, di solito cade sull'ultima.\nIn alcune parole, per disambiguare le omografie con diversi significati, ci possono essere pi\u00f9 versioni con i diacritici. Si hanno fino a quattro casi: parole senza diacritico, accento grave, accento acuto e accento circonflesso. Quattro esempi sono: for (preposizione), f\u00f2r (sostantivo #1) f\u00f3r (verbo), f\u00f4r (sostantivo #2).\nPronuncia della \"O\".\nParole composte.\nNelle parole composte, la pronuncia non presenta particolarit\u00e0: quando si conosce la pronuncia delle due singole parole in isolamento, si affiancano senza che ci siano variazioni e alterazioni di alcun tipo. Accade lo stesso fenomeno anche con i prefissi, che hanno la pronuncia fissa come gi\u00e0 indicato.\nEx. Dagbok, bokm\u00e5l, ordbok, ordspr\u00e5k, bokstav, vannmelon, gudmor, perlemor, tallord, domstol, fotspor, nord\u00f8st, nordisk, passord, bestemor."}
{"id": "271095", "revid": "125975118", "url": "https://it.wikipedia.org/wiki?curid=271095", "title": "Ischia Film Festival", "text": "L\u2019Ischia Film Festival \u00e8 un festival cinematografico internazionale specificamente dedicato alle location del cinema. Il festival \u00e8 realizzato dall'Associazione Culturale Art Movie e Music e il suo ideatore e direttore artistico \u00e8 Michelangelo Messina.\nLa prima edizione del festival si \u00e8 tenuta nel 2003 presso l'isola d'Ischia con il nome di \"Foreign Film Festival\". La manifestazione \u00e8 nata con l'intento di conferire un riconoscimento artistico alle opere, ai registi, ai direttori della fotografia e agli scenografi che hanno valorizzato luoghi italiani o stranieri per invogliare lo spettatore a visitarne le bellezze.\nIl festival, che si svolge in luglio, organizza annualmente il convegno nazionale sul cineturismo. La rassegna cinematografica si compone di tre sezioni competitive dedicate ai cortometraggi e ai documentari, una sezione speciale denominata \"Primo Piano\" dedicata ai lungometraggi e una sezione fuori concorso denominata \"Scenari\".\nIl festival fa parte dell'AFIC, l'Associazione Italiana Festival di Cinema, cui appartengono altre analoghe manifestazioni nazionali di promozione del cinema italiano. La diciassettesima edizione ha ottenuto l'alto patrocinio del Parlamento Europeo e l'adesione del Presidente della Repubblica con una targa onorifica.\nComitato d'onore permanente.\nL'Ischia Film Festival \u00e8 onorato di annoverare nel suo Comitato d'Onore permanente importanti artisti che hanno creduto nella rilevanza di questo progetto. Ogni anno il festival attribuisce a personaggi del cinema internazionale l'Ischia Film Award o il premio alla carriera. Con l'investitura del premio i premiati fanno parte del comitato d'onore permanente del festival. Dopo la dipartita dello scenografo Premio Oscar Sir Ken Adam (presidente di edizione per i primi 10 anni della manifestazione) il comitato del festival seleziona uno dei suoi membri del comitato a presenziare l'edizione in qualit\u00e0 di Presidente di edizione del festival. \nI membri del comitato d'onore permanente del Festival sono: \nSono stati membri del Comitato d'Onore del Festival i compianti Ken Adam, Mario Monicelli, Carlo Rambaldi, Abbas Kiarostami e Pasquale Squitieri, a loro vanno il ricordo affettuoso e l'incondizionata e perenne stima di tutto lo staff del Festival.\nMercato.\nDal 2005 ogni anno all'interno dell'Ischia Film Festival si svolge la Borsa Internazionale delle Location e del Cineturismo un evento dedicato all'incontro tra operatori del Cinema e del Turismo. Negli anni il nome dell'evento si \u00e8 evoluto o trasformato ma i contenuti sono rimasti immutati. La quattordicesima edizione della B.I.L.C. si \u00e8 tenuta nel luglio 2018\nEdizioni.\nXVII edizione - 2019.\nRetrospettive - Omaggi.\n\"Ultimo tango a Parigi\" (Italia/Francia, 1972) di Bernardo Bertolucci\nI edizione - 2003.\nProiezioni speciali.\n\"Ciccio Colonna\" di Syusy Blady"}
{"id": "271097", "revid": "104265", "url": "https://it.wikipedia.org/wiki?curid=271097", "title": "Azione di riduzione", "text": "L'azione di riduzione (art. 553 e ss. c.c.) \u00e8 un'azione che la legge concede ai legittimari per ottenere la reintegrazione della legittima (detta anche quota di riserva) mediante la riduzione delle disposizioni testamentarie e delle donazioni eccedenti la quota di cui il testatore poteva disporre (cosiddetta \"disponibile\").\n\u00c8 da ricordare che la successione necessaria, cui appunto si riferisce la quota di riserva e le conseguenti azioni dirette alla reintegrazione di tale quota (azioni di riduzione e azioni di restituzione), individua un limite prestabilito dalla legge entro il quale il \"de cuius\" pu\u00f2 disporre e, tra l'altro, ha potenzialmente la forza di andare anche contro la volont\u00e0 del testatore. La \"ratio\" di tale limite e di simile potenzialit\u00e0 \u00e8 rinvenibile nella Costituzione e in particolare in quelle disposizioni che tutelano la famiglia.\nI presupposti dell'azione sono la dimostrazione della qualit\u00e0 di legittimario (ovvero di stretto congiunto del \"de cuius\") e in secondo luogo della lesivit\u00e0 della disposizione testamentaria o della donazione nei confronti della quota che la legge riserva espressamente e anche contro la volont\u00e0 del \"de cuius\" al legittimario.\nLa dichiarazione di riduzione della disposizione testamentaria o della donazione rende inopponibile al legittimario qualsiasi atto di disposizione che ha intaccato la propria quota di riserva.\nIl calcolo della legittima avviene attraverso la riunione fittizia. Questa \u00e8 un'operazione matematico-contabile che imputa al patrimonio del \"de cuius\" (soggetto della cui successione si discute) il valore dei beni a lui intestati decurtato dai debiti (cosiddetto \"relictum\") e tutte le donazioni compiute da lui in vita (cosiddetto \"donatum\").\nLa somma di \"relictum\" e di \"donatum\" rappresenta l'asse patrimoniale su cui possono fare affidamento i legittimari. Questi possono esercitare l'azione che, se esperita vittoriosamente, comporta l'automatica riduzione delle disposizioni testamentarie e/o delle porzioni degli eredi legittimi con effetti che retroagiscono al momento dell'apertura della successione. L'azione pu\u00f2 essere esperita anche dagli eredi e dagli aventi causa dei legittimari ed \u00e8 soggetta all'ordinario termine di prescrizione: dieci anni.\nOrientamenti contrastanti si registrano sia in dottrina sia in giurisprudenza circa il momento in cui comincia a decorrere il termine della prescrizione decennale per l'esercizio dell'azione di riduzione. I primi orientamenti erano favorevoli a considerare come momento iniziale quello corrispondente all'apertura della successione (quindi dalla morte del \"de cuius\"), successivamente l'orientamento si \u00e8 spostato nel senso di considerare come momento iniziale del decorso del termine quello corrispondente alla pubblicazione del testamento (quindi successivo alla morte del \"de cuius\"). Su tale punto \u00e8 invero intervenuta la Corte di Cassazione a Sezioni Unite che ha risolto i contrasti in materia, ritenendo il momento iniziale del decorso del termine di prescrizione quello corrispondente al momento in cui sorge nel legittimario l'interesse ad agire e, quindi, nel caso di disposizione testamentaria, nel momento in cui l'erede designato dal \"de cuius\" accetta l'eredit\u00e0, mentre, nel caso di donazione, il termine di prescrizione comincia a decorrere dal momento dell'apertura della successione (morte del \"de cuius\") in quanto in quel momento si perfeziona la lesivit\u00e0 della donazione nei confronti del legittimario.\nL'azione di riduzione, come mezzo con cui il legittimario fa valere il suo titolo si dirige in primo luogo verso le disposizioni testamentarie. Qualora queste siano insufficienti, il legittimario agisce contro le donazioni. La prima donazione in ordine di tempo sar\u00e0 l'ultima a subire la riduzione. \nPer chiedere la riduzione delle donazioni devono sussistere ulteriori presupposti:\nL'azione \u00e8 personale. L'effetto reale \u00e8 collegato all'azione di restituzione, che il legittimario pu\u00f2 esercitare per ottenere la soddisfazione concreta dei suoi diritti."}
{"id": "271099", "revid": "77628", "url": "https://it.wikipedia.org/wiki?curid=271099", "title": "Arcadia 2001", "text": "L'Arcadia 2001 (in Italia commercializzata come \"Leonardo\" da GiG) \u00e8 una console di seconda generazione a 8 bit, distribuita dalla Emerson Radio Corp.\nQuesto sistema viene considerato il maggior flop tra le console a 8 bit. Nonostante l'insuccesso e gli scarsi esemplari venduti, non \u00e8 cos\u00ec raro da trovare per gli appassionati di retrogaming.\nStoria.\nEmerson, che gi\u00e0 produceva elettronica di consumo, decise di entrare nel mercato delle console. Per farlo, utilizz\u00f2 un chipset appena prodotto da Signetics composto dalla CPU Signetics 2650 e dal chip audio/video Signetics 2637 che Philips, al cui gruppo apparteneva Signetics, distribuiva come kit di sviluppo appositamente pensato per realizzare videogiochi.\nNel 1982 la societ\u00e0 \"Arcadia Corporation\" produsse l'Arcadia Supercharger, un accessorio per l'Atari 2600. In seguito a questo Arcadia Corporation venne citata in giudizio dalla Emerson per infrazione di marchi commerciali, perse la causa e fu costretta a cambiare il suo nome in Starpath.\nIn passato si pensava che Emerson avesse dato in licenza l'Arcadia 2001 in tutto il mondo, e che tutte le 30 e pi\u00f9 console software compatibili fossero cloni della Arcadia 2001. In realt\u00e0 Philips decise di distribuire il chipset 2650/2637 sviluppato da Signetics in licenza a molte aziende sparse in tutto il mondo che lo utilizzarono per produrre diverse console identiche a livello di hardware ma vendute con nomi differenti, differenti nelle dimensioni delle cartucce ma tutte tra loro software compatibili. Non si pu\u00f2 quindi dire che l'Arcadia 2001 \u00e8 la console da cui si sia originata un'intera famiglia: \u00e8 solamente la pi\u00f9 famosa tra tutte le sorelle.\nLa console venne sviluppata come concorrente diretta dell'Atari 2600. Di per s\u00e9 il sistema era superiore a quello di Atari e con una grafica simile a quella dell'Intellivision e dell'Odyssey\u00b2, potendo generare immagini ad 8 colori con una risoluzione di 208\u00d7128 pixel, ma l'assenza di supporto da parte degli sviluppatori di giochi e la mancanza di conversioni di rilievo non le permisero di poter intaccare il predominio della rivale. Emerson in verit\u00e0 aveva sviluppato le conversioni di molti famosi titoli arcade dell'epoca, inclusi \"Pacman\", \"Galaxian\" e \"Defender\"; Atari, per\u00f2, inizi\u00f2 a perseguire legalmente i suoi concorrenti che mettevano in commercio titoli dei quali deteneva i diritti, ed Emerson rimase bloccata con migliaia di giochi gi\u00e0 prodotti che non potevano pi\u00f9 essere venduti (negli USA).\nInoltre l'Arcadia 2001 non fu tecnicamente in grado di competere con i pi\u00f9 avanzati sistemi che si affacciarono quasi contemporaneamente sul mercato, come l'Atari 5200 ed il ColecoVision, e dopo neanche un anno e mezzo la console era gi\u00e0 in vendita a 99 dollari, quando al momento del debutto era stata prezzata a 199 dollari. Per la console furono alla fine realizzati solo una cinquantina di giochi, compresi diversi cloni di arcade.\nCaratteristiche.\nL'Arcadia 2001 in origine era stata concepita come console portatile, come si nota dalle sue dimensioni, pi\u00f9 piccole rispetto a quelle delle altre console a lei contemporanee. Il sistema \u00e8 alimentato da una presa standard a 12 volt, potendo cos\u00ec permetterne l'utilizzo su una barca o un camper; la sua effettiva portabilit\u00e0 tuttavia dipendeva dalla presenza di un televisore portatile, che era estremamente raro nei primi anni ottanta. L'Arcadia ha anche due prese output (o input) per cuffie sul retro dell'unit\u00e0, sulle estremit\u00e0 laterali.\nIl sistema veniva fornito con due gamepad simili a quelli dell'Intellivision, ma con 2 pulsanti in pi\u00f9 sui lati. I control pad avevano buchi a vite nel loro centro, in modo da poterli trasformare in un joystick, come nel Gravis PC GamePad. Nella maggior parte dei giochi veniva messa a disposizione una pellicola plastificata (PET) applicabile sui tasti del controller, per indicare la funzione di ogni tasto. La console stessa ha 5 bottoni: \"power\", \"start\", \"reset\", \"option\" e \"select\".\nEsistono almeno 3 differenti tipi di cartucce (e relative etichette), ognuna con qualche variazione. Le cartucce di tipo Emerson erano prodotte in 2 differenti lunghezze (quelle del tipo pi\u00f9 corto in particolare rassomigliano alle cartucce dell'Atari 2600), entrambe utilizzanti lo stesso stile di disegno per l'etichetta. Le cartucce di tipo MPT-03 (vedi sotto) ricordavano quelle del Super Nintendo per dimensione e forma, ma erano realizzate in plastica marrone; le loro etichette usavano uno stile pi\u00f9 moderno, con solo un disegno minimale su di esse. Esiste infine anche una famiglia di quelle che sembrerebbero essere cartucce pirata, che differiscono dalle altre per forma, dimensione o etichetta. Le differenti versioni di etichettatura usano comunque tutte la stessa cartuccia.\nVarianti.\nL'hardware alla base dell'Arcadia 2001 \u00e8 stato dato in licenza da Philips a parecchie aziende, che hanno realizzato console simili vendute con differenti nomi: tutte le console hanno quindi il medesimo hardware. Non tutte le console sono compatibili fra loro per via del fatto che a volte \u00e8 stato utilizzato uno slot per le cartucce di forma diversa: a parte questo, tutte le cartucce sono compatibili a livello di software. Esistono principalmente 2 grandi famiglie: la famiglia detta \"Emerson\", che raggruppa le console prodotte usando le cartucce in formato Emerson, e che sono compatibili con le cartucce dell'Arcadia 2001, e la famiglia \"MPT-03\", che raggruppa le console che usano le cartucce in formato \"Prestige MPT-03\". Parallelamente a queste esistono diverse altre famiglie pi\u00f9 piccole basate sul formato di cartucce di uno dei tanti modelli prodotti.\nOgni console ha avuto un differente numero di giochi pubblicati; ad esempio la Schmidt ha ripubblicato a suo tempo tutti i giochi realizzati per l'Arcadia 2001, altre aziende produttrici di cloni invece ne misero in commercio solo una parte, come ad esempio la Tele-fever che pubblic\u00f2 in tutto solo 4 giochi.\nLa console Palladium ha un differente connettore/pinout della cartuccia e 4 tasti extra per controller.\nVideogiochi.\nParecchi dei giochi per la Arcadia 2001 sono conversioni di arcade meno conosciuti, come per esempio \"Route 16\" e \"Jungler\". Giochi differenti erano disponibili per i vari cloni dell'Arcadia 2001. Altri erano cloni di arcade o giochi per altre piattaforme: ad esempio, \"Space Raiders\" era un clone di Defender, \"Breakaway\" era un clone di Breakout. Queste ROM di gioco sono state pubblicate con licenza di Pubblico dominio come abandonware."}
{"id": "271103", "revid": "24258", "url": "https://it.wikipedia.org/wiki?curid=271103", "title": "Curtius", "text": ""}
{"id": "271104", "revid": "143542", "url": "https://it.wikipedia.org/wiki?curid=271104", "title": "Ferdinando Russo", "text": "Biografia.\nFiglio di Gennaro, ufficiale del dazio, e di Cecilia De Blasio, non complet\u00f2 gli studi ed entr\u00f2 come correttore di bozze alla Gazzetta di Napoli, fondando nel 1886 Il Prometeo, un periodico letterario e poi, abbandonato il giornale, entrando a lavorare al Museo Archeologico Nazionale di Napoli.\nSi impose come giornalista per la vita quotidiana della citt\u00e0, che descrisse nei suoi articoli oltre che nelle sue poesie, ma ebbe successo anche nel mondo della canzone prima come autore di svariate macchiette come \" 'O cantastorie\" e \"L'elegante\", (quest'ultima interpretata dal cantante molto in voga in quel periodo, Nicola Maldacea) e poi raggiungendo la celebrit\u00e0 con la canzone \"Scetate\" (1887).\nAvvi\u00f2 una proficua collaborazione con alcuni musicisti come Mario Pasquale Costa, Salvatore Gambardella, Rodolfo Falvo, Vincenzo Valente ed Emanuele Nutile, con i quali produsse canzoni napoletane di successo come \"Mamma mia che vu\u00f2 sap\u00e8\", \"Serenata a Pusilleco\", \"Tammurriata Palazzola\". Scrisse la prefazione all'opera del poeta armeno Hrand Nazariantz \"I trovieri dell'Armenia nella loro vita e nei loro canti\"..\nNon and\u00f2 mai d'accordo con Salvatore Di Giacomo del quale fu anzi rivale, fu criticato sovente da Benedetto Croce, ma ammirato da Giosu\u00e8 Carducci che volle incontrarlo nel 1891 a Napoli.\nNel 1902 spos\u00f2 a Bologna Elisa Rosa Pennazzi, ma il matrimonio, anche a causa della ossessiva gelosia della donna, naufrag\u00f2.\nTra le sue raccolte poetiche vanno ricordate, in ordine di pubblicazione: \"Poesie napoletane\" (1910), \"Villanelle napoletane\" (1933) e la postuma \"Suspiro 'e Pulcinella\".\nFamoso anche per una dura critica all'unit\u00e0 d'Italia e allo Stato unitario che lo costrinsero a difendersi varie volte in tribunale per ripetute accuse di vilipendio delle istituzioni. Scrisse pure molte poesie ritenute indecenti e scabrose per via del linguaggio e dei temi trattati.\nMor\u00ec nel 1927 nella sua casa di Via Cagnazzi, mentre scriveva i versi di una nuova canzone napoletana.\nNonostante i contrasti avuti in vita, alla sua morte apparirono a firma di Salvatore Di Giacomo su \"il mezzogiorno\", quotidiano napoletano, queste commoventi battute \"O mio caro, amatissimo Ferdinando, addio dunque: addio, fratello mio generoso e buono; addio, sincero amico, eterno fanciullo a cui sorrise l'eterna poesia\". Le sue spoglie riposano presso il cimitero di Poggioreale."}
{"id": "271106", "revid": "767487", "url": "https://it.wikipedia.org/wiki?curid=271106", "title": "Die shrink", "text": "Il termine \"Die shrink\" (conosciuto anche come Optical shrink) \u00e8 utilizzato in elettronica e pi\u00f9 precisamente nei processi di produzione dei circuiti integrati per indicare un semplice \"ridimensionamento\" del componente. Il Die shrink definisce in sintesi la dimensione del singolo transistor, l'elemento base del circuito integrato.\nSebbene si tratti di un termine generico applicabile a tutti i componenti elettronici, viene utilizzato soprattutto per indicare la ri-scalatura del core elaborativo di un processore. In altri termini, quando una CPU viene progettata e poi costruita, essa viene dimensionata in relazione al processo produttivo di cui potr\u00e0 avvantaggiarsi, ad esempio quello a 90 nm; un \"Die shrink\" di tale CPU non \u00e8 altro che la realizzazione dello stesso identico progetto mediante un processo produttivo pi\u00f9 avanzato, ad esempio quello a 65 nm.\nVantaggi.\nTale operazione consente di aumentare la resa produttiva per ogni singolo wafer di silicio (dato che producendo CPU di area inferiore \u00e8 possibile produrne molte di pi\u00f9 per ogni singolo wafer) senza investire grandi somme di denaro in ricerca e sviluppo in quanto il processore rimane fondamentalmente lo stesso. Allo stesso tempo, il die shrink permette di ridurre i consumi, dato che un processo produttivo pi\u00f9 evoluto sviluppa meno calore a parit\u00e0 di clock.\nDie shrink e Stepping.\nGeneralmente il Die shrink dovrebbe essere solo la ri-scalatura del componente, ovvero la produzione di processori formalmente identici nell'architettura e nel design interno, semplicemente sfruttando diversi processi produttivi, ma a volte i produttori approfittano di un Die Shrink per integrare nuove funzionalit\u00e0 o maggiori quantitativi di cache eseguendo quindi di conseguenza anche un cambio di Stepping, che \u00e8 un termine utilizzato per indicare una specifica \"revisione\" nell'hardware di un microprocessore, che non coinvolge cambiamenti significativi nella sua architettura.\nTutti i produttori di CPU realizzano periodicamente dei Die shrink di progetti gi\u00e0 esistenti, e tra le pi\u00f9 attive in questo campo si possono citare IBM e Intel. Tra gli esempi di Die shrink \"puro\" si ricorda il processore Cell di IBM che \u00e8 arrivato prima in versioni da 90\u00a0nm, poi a 65\u00a0nm, e presto passer\u00e0 al nuovo processo produttivo a 45 nm. Anche Intel ha eseguito alcuni di questi Die shrink \"puri\" e tra questi si pu\u00f2 citare il passaggio dal core Prescott (costruito a 90\u00a0nm) al core Cedar Mill (costruito a 65\u00a0nm) per i Pentium 4; le caratteristiche erano rimaste pressoch\u00e9 le stesse, compreso il quantitativo di cache. In tempi pi\u00f9 recenti, a fine 2007, il passaggio dai 65\u00a0nm ai 45 nm operato sempre da Intel con i processori basati sull'architettura \"Core\" ha portato anche all'aumento del 50% della cache L2 oltre all'aggiunta delle istruzioni SSE4 e altre migliorie generali all'intera architettura.\nAnche i produttori di GPU come nVidia e ATI Technologies aggiornano periodicamente i propri prodotti attraverso nuovi processi produttivi. Generalmente viene presentata una nuova generazione di GPU che sfrutta un particolare processo produttivo, poi se ne realizzano le versioni destinate alla fascia media, che saranno quelle prodotte nella maggiore quantit\u00e0, e questo consente di sperimentare Die shrink della nuova architettura mediante processi produttivi pi\u00f9 sofisticati applicati a progetti di media difficolt\u00e0 (i prodotti di fascia media generalmente integrano meno funzionalit\u00e0 e quindi meno transistor degli equivalenti prodotti di fascia alta e questa minore complessit\u00e0 semplifica il lavoro degli sviluppatori che tentano di applicare nuovi processi produttivi pi\u00f9 sofisticati). Quando il nuovo processo produttivo \u00e8 a punto, generalmente esso viene poi utilizzato dalla successiva generazione di GPU di fascia alta che saranno a loro volta seguite dalla corrispondente fascia media e l'approccio all'innovazione tecnologica continuer\u00e0 in maniera analoga."}
{"id": "271107", "revid": "212348", "url": "https://it.wikipedia.org/wiki?curid=271107", "title": "Alec Baldwin", "text": " Nel corso della sua carriera ha ricevuto diversi premi e nomination tra cui tre Emmy Awards, otto Screen Actors Guild Awards, tre Golden Globe, una nomination al Tony Award al miglior attore protagonista in un'opera teatrale per il suo lavoro a Broadway e una candidatura all'Oscar al miglior attore non protagonista per \"The Cooler\".\nBiografia.\nNato nel 1958 a Amityville, primo dei quattro figli maschi dei coniugi Carolyn e Alexander Baldwin, la sua famiglia ha origini irlandesi, francesi e britanniche. Gi\u00e0 a 9 anni fu protagonista di un filmino amatoriale dal titolo \"Frankenstein\". Prima di calcare il palcoscenico lavor\u00f2 come cameriere, autista e venditore di magliette. Ha tre fratelli, tutti attori: Daniel, William e Stephen, conosciuti come i fratelli Baldwin. Suo padre mor\u00ec di cancro nel 1983.\nCarriera cinematografica.\nNel 1979 entra nella prestigiosa Academy Studios e all'et\u00e0 di 28 anni debutta nel film televisivo \"La divisa strappata\" (1986) di Glenn Jordan. Il successo dell'opera lo porta a esordire nel cinema con \"Forever Lulu\" (1987) e da qui inizia la scalata con \"Beetlejuice - Spiritello porcello\" (1988) di Tim Burton e \"Talk Radio\" (1988) di Oliver Stone. Nello stesso anno dar\u00e0 vita a due memorabili personaggi di \"sciupafemmine\", in \"Una donna in carriera\" e \"Una vedova allegra... ma non troppo\", che determineranno la sua ascesa a Hollywood. Nel 1989 parteciper\u00e0 al film biografico \"Great Balls of Fire! - Vampate di fuoco\". Dopo l'interpretazione di uno psicopatico in \"Miami Blues\" (1989), infatti, Baldwin ottiene ruoli importanti in pellicole di primo piano come \"Caccia a Ottobre Rosso\" (1990) con Sean Connery. Anche Woody Allen lo nota e lo impiega in \"Alice\" (1990) con Mia Farrow.\nNella pellicola \"Bella, bionda... e dice sempre s\u00ec\", del 1991, incontra la futura moglie Kim Basinger; Baldwin continua la sua carriera con \"Americani\" (1992), \"Malice - Il sospetto\" (1993) accanto a Nicole Kidman e \"Getaway\" (1994), remake del film di Sam Peckinpah. Dopo qualche flop (\"L'Uomo Ombra\" del 1994) la carriera di Baldwin subisce una battuta d'arresto, parzialmente compensata da ruoli da cattivo come quello del killer de \"Il giurato\" (1996), del fotografo invidioso de \"L'urlo dell'odio\" (1997) e del misterioso colonnello in \"Codice Mercury\" (1998). Nel 2002 \u00e8 protagonista del film \"Hollywood, Vermont\" e nello stesso anno divorzia dalla Basinger.Dall'inizio del nuovo secolo Baldwin sembra essersi specializzato nel ruolo di arrogante capitano d'industria, ed \u00e8 molto richiesto in film di spicco, quali \"Il gatto... e il cappello matto\" (2003) di Bo Welch, \"The Aviator\" (2004) di Martin Scorsese, \"Elizabethtown\" (2005) con Orlando Bloom e Kirsten Dunst, \"Dick &amp; Jane - Operazione furto\" (2005) con Jim Carrey, \"The Departed - Il bene e il male\" (2006) di Scorsese e \" The Good Shepherd - L'ombra del potere\" diretto e interpretato da Robert De Niro.\nBaldwin ha diretto e recitato in \"Il diavolo e Daniel Webster\" con Anthony Hopkins, Jennifer Love Hewitt e Dan Aykroyd nel 2001. Il film inedito divenne una risorsa in un processo di frode della banca federale quando l'investitore Jed Barron fu condannato per frode bancaria mentre il film era in produzione. Il film \u00e8 stato infine acquisito da The Yari Group senza il coinvolgimento di Baldwin.\nDal 2006 al 2013, ha interpretato il ruolo di Jack Donaghy nella serie TV \"30 Rock\" in onda sull'emittente NBC. Ha presentato, insieme a Steve Martin la cerimonia dei Premi Oscar 2010. Nel 2009 annuncia il suo ritiro da attore, proposito ritirato in quanto l'attore ha recitato in alcuni film tra cui \"Hick\", \"Rock of Ages\", \"To Rome with Love\", \"AmeriQua\" e \"Le 5 leggende\" dove presta la propria voce a Babbo Natale. Il 4 febbraio 2012 ha presentato lo spettacolo di premi NFL Honors 2011. Ha poi presentato anche l'edizione successiva il 2 febbraio 2013.\nNel 2014 partecipa a fianco di Julianne Moore al film \"Still Alice\" (2015), che gli ha consigliato il ruolo per avere la possibilit\u00e0 di lavorare di nuovo insieme. Nel 2016 durante la campagna per le elezioni presidenziali degli Stati Uniti propone una riuscita imitazione di Donald Trump per il programma \"Saturday Night Live\", collaborando con Kate McKinnon che interpreta il ruolo di Hillary Clinton. Nel 2017 \u00e8 tra i doppiatori, nella versione originale, del cartone animato \"Baby Boss\".\nNel 2016 Baldwin ha iniziato a presentare una nuova versione del gioco \"Match Game\" sul canale ABC. Nel 2017, \u00e8 subentrato come conduttore unico di \"The Essentials\" di TCM dopo la morte del suo co-conduttore, Robert Osborne. Il 3 marzo 2018, dopo la trasmissione dei 90th Academy Awards, la ABC ha trasmesso un episodio di anteprima del talk show \"The Alec Baldwin Show\", all'epoca chiamato \"Sundays With Alec Baldwin\", che avrebbe debuttato formalmente con un ordine di nove episodi in autunno.\nBaldwin ha recitato in ', la quinta puntata della serie ', rilasciata il 31 luglio 2015 e riprende il ruolo in \"\", rilasciato il 27 luglio 2018. Il 27 agosto 2018, fu annunciato che Baldwin si sarebbe unito al cast di \"Joker\", interpretando Thomas Wayne, padre di Bruce Wayne. Successivamente, il 29 agosto 2018, Baldwin si ritir\u00f2 dal ruolo a causa di altri impegni.\nVita privata.\nMatrimoni.\nKim Basinger.\nNel maggio del 1990, Baldwin ha conosciuto l'attrice Kim Basinger durante le riprese del film \"Bella, bionda... e dice sempre s\u00ec\". I due si sono sposati il 19 agosto 1993 e hanno avuto una figlia, Ireland, nata il 23 ottobre 1995. Baldwin e Basinger si sono separati il 5 dicembre 2000 e hanno divorziato il 3 settembre 2002. In seguito a un turbolento divorzio, Baldwin ha affrontato una lunga e dura battaglia legale per poter continuare a vedere e frequentare la figlia.\nHilaria Baldwin.\nNell'agosto 2011, Baldwin ha iniziato a uscire con Hillary Thomas, ora nota come Hilaria, una istruttrice di yoga e cofondatrice della catena Yoga Vida a Manhattan, New York. Baldwin e la Thomas si sono trasferiti dall'Upper West Side a Greenwich Village in agosto. La coppia si \u00e8 fidanzata ufficialmente nell'aprile 2012 e si \u00e8 sposata il 30 giugno 2012 nella cattedrale di St. Patrick a New York. Il 23 agosto 2013 diventano genitori di una bambina chiamata Carmen Gabriela e il 17 giugno 2015 hanno un altro figlio, Rafael; il 12 settembre 2016 \u00e8 nato il terzo figlio, Leonardo \u00c0ngel Charles, mentre il 17 maggio 2018 \u00e8 la volta del quarto, Romeo Alejandro David. L'8 settembre 2020 \u00e8 nato Eduardo Pau Lucas. Nel 2021, infine, \u00e8 nata da una madre surrogata la figlia Lucia.\nQuestioni legali.\nNel 2014, \u00e8 stato fermato mentre guidava la sua bicicletta contromano su una strada a senso unico. L'attore, sprovvisto di documenti, ha inveito contro le due agenti che lo hanno successivamente arrestato.\nIl 26 novembre 2018, \u00e8 comparso in un tribunale di New York per affrontare un'accusa di aggressione e molestie dopo una disputa di parcheggio nel West Village di Manhattan il 2 novembre. Il 23 gennaio 2019, Baldwin si \u00e8 dichiarato colpevole di molestie e ha accettato di frequentare un corso di un giorno per la gestione della rabbia.\nL'incidente sul set di \"Rust\".\nIl 21 ottobre 2021, durante le riprese sul set del film \"Rust\", Baldwin ha involontariamente causato la morte della direttrice della fotografia Halyna Hutchins e il ferimento del regista Joel Souza, sparando con un'arma caricata con proiettili veri.\nFilantropia.\nDurante il suo periodo 2010-2013 come portavoce di Capital One, il contratto di Baldwin \u00e8 stato scritto per finanziare la fondazione di beneficenza di Baldwin. Fu pagato 15 milioni di dollari in quasi cinque anni. Dopo le tasse e le spese contabili, il resto, 14.125.000 $, \u00e8 stato dato in beneficenza.\nNel marzo 2011, Baldwin ha donato un milione di dollari alla New York Philharmonic e 500.000 $ alla Roundabout Theatre Company, dove ha recitato a New York. Negli ultimi anni, la sua fondazione ha donato buoni regalo in libreria alle biblioteche di Long Island per sostenere i programmi di alfabetizzazione.\nDoppiatori italiani.\nNelle versioni in italiano dei suoi film, Alec Baldwin \u00e8 stato doppiato da:\nDa doppiatore \u00e8 sostituito da:"}
{"id": "271108", "revid": "486946", "url": "https://it.wikipedia.org/wiki?curid=271108", "title": "Eurofestival (1958)", "text": ""}
{"id": "271112", "revid": "486946", "url": "https://it.wikipedia.org/wiki?curid=271112", "title": "Eurofestival (1959)", "text": ""}
{"id": "271113", "revid": "799505", "url": "https://it.wikipedia.org/wiki?curid=271113", "title": "Giovanni Leonardo Di Bona", "text": "Detto anche \"Primo Cavaliere Errante\", \u00e8 uno dei primi scacchisti Italiani come Gioacchino Greco, insieme ai quali ha contribuito a dare il primato all'Italia.\nBiografia.\nGiovanni Leonardo studiava legge a Roma quando fu sconfitto dal sacerdote spagnolo Ruy L\u00f3pez.\nSi trasfer\u00ec a Napoli, citt\u00e0 nella quale risiedette per un paio d'anni, ospite di uno zio con cui giocava molto. A Napoli ebbe modo di misurarsi con Paolo Boi.\nTornato a Cutro liber\u00f2 suo fratello dai saraceni, sconfiggendo il capo dei pirati e vincendogli anche 200 ducati.\nInsieme al suo servitore Giulio Polerio, intraprese quindi il viaggio per Madrid per sfidare il sacerdote spagnolo Ruy L\u00f3pez. Fece tappa a Genova, dove fu ospite in una casa privata e si fidanz\u00f2 con la figlia del proprietario. Lasci\u00f2 a Genova Polerio mentre lui continu\u00f2 il viaggio.\nSost\u00f2 a Marsiglia e a Barcellona, ove conobbe Tommaso Caputo, detto \"Rosces\", col quale prosegu\u00ec il viaggio cui si un\u00ec un altro scacchista: Giovanni Rodriguez.\nStrada facendo, i tre amici fecero una burla a un locandiere chiamato \"el Muchacho\": Leonardo, fingendosi un dilettante, gli vinse 700 scudi (somma che gli restituirono al ritorno).\nNell'estate del 1575, arrivati a destinazione al termine di un estenuante viaggio in carro, Leonardo frequent\u00f2 il locale ove era solito giocare Ruy L\u00f3pez, e vi gioc\u00f2 a 50 scudi a partita.\nVenuto a sapere degli incontri e che un giovane cutrese teneva testa a Ruy L\u00f3pez, il re di Spagna, Filippo II, volle che i due si sfidassero a corte in sua presenza su una distanza di risultato pari a tre vittorie. Leonardo sconfisse il confessore del re \u2013 monsignor L\u00f3pez \u2013 per 3 a 2, e Filippo II lo riemp\u00ec di doni.\nAppresa la notizia della morte della fidanzata, part\u00ec per il Portogallo dove sconfisse 'il Moro', campione di corte di re Sebastiano, il quale lo soprannomin\u00f2 \"Il cavaliere errante\".\nMor\u00ec alla corte del principe di Bisignano, avvelenato per invidia.\nLeonardo e Cutro, citt\u00e0 degli scacchi.\nAl posto di un grosso premio in denaro, Leonardo chiese che il suo paese natale, Cutro, fosse proclamato citt\u00e0, e che i suoi abitanti fossero esentati dal pagamento delle tasse per un periodo di vent'anni.\nL'impresa scacchistica \u00e8 immortalata da un dipinto del pittore toscano Luigi Mussini, dal titolo \"Sfida scacchistica alla Corte di Spagna\", custodito dal Monte dei Paschi di Siena.\nAnnualmente, la sera del 12 agosto si commemora la vittoria del Puttino, perpetrata ai danni di monsignor Ruy L\u00f3pez, vescovo di Segura: nella piazza centrale di Cutro, su di una scacchiera pavimentale gigante (costruita in onore dell'illustre concittadino), si riproduce la storica partita a scacchi con l'aiuto di una centinaia di figuranti (in piccoli gruppi, gli attori si impersoneranno in un pedone o pezzo, assumendone le tipiche movenze).\nPer queste ragioni, Cutro ha ricevuto il titolo di Citt\u00e0 degli Scacchi. Nel mese di aprile di ogni anno, inoltre, la citt\u00e0 ospita un rinomato torneo internazionale, al quale partecipano talenti scacchistici di tutto il mondo."}
{"id": "271126", "revid": "768068", "url": "https://it.wikipedia.org/wiki?curid=271126", "title": "Nynorsk", "text": "Il nynorsk (\"neonorvegese\") \u00e8 una delle due forme di scrittura ufficiali della lingua norvegese. \u00c8 usato come sistema di scrittura primario da circa il 10-15% della popolazione norvegese. Circa l'85% usa il bokm\u00e5l.\nFu formulato da uno studioso autodidatta di origine contadina, Ivar Aasen, che intendeva creare una norma scritta basata sulla parlata delle zone rurali, soprattutto di quelle occidentali. Defin\u00ec tale lingua \"landsm\u00e5l\", cio\u00e8 \"lingua del territorio\", secondo le concezioni della coeva ideologia romantica ottocentesca."}
{"id": "271127", "revid": "838137", "url": "https://it.wikipedia.org/wiki?curid=271127", "title": "Gaio Curzio Filone", "text": "Consolato.\nMembro di un ramo (Philon) dell'antica gens Curtia, suo collega di consolato fu Marco Genucio Augurino. Su disposizione del Senato, provvide a consacrare e recintare un luogo del Foro Romano ritenuto sacro secondo la religione romana, in quanto vi si era abbattuto un fulmine. Nel punto esatto dell'impatto fece edificare un pozzo in blocchi di tufo, tuttora esistente nella piazza. Dal console il luogo sacro prese il nome di Lacus Curtius, anche in memoria della palude che anticamente occupava quella zona del Foro Romano (ma sulle origini del toponimo esistono anche altre tradizioni).\nDurante il suo consolato riprese vigore la decennale lotta politica tra patrizi e plebei, con i primi tesi a difendere i propri privilegi, impedendo o dilazionando le proposte di modifica dell'ordinamento giuridico, ed i secondi, sospinti dalle proposte dei tribuni della plebe, tra i quali il pi\u00f9 battagliero era Gaio Canuleio, tesi ad ottenere ulteriori concessioni, resistendo alla chiamata alle leva dei consoli, per rispondere alle frequenti razzie delle popolazioni confinanti.\nAlla fine i tribuni della plebe riuscirono ad far passare la Lex Canuleia, che eliminava il divieto di matrimonio tra patrizi e plebei, e ad ottenere per l'anno successivo, il 444 a.C., l'elezione di tre Tribuni consolari, che avrebbero potuto essere scelti tanto tra i patrizi, quanto tra i plebei."}
{"id": "271131", "revid": "124904988", "url": "https://it.wikipedia.org/wiki?curid=271131", "title": "Miti e leggende di Siracusa", "text": "Il territorio siracusano \u00e8 interessato da miti e leggende di seguito riportate.\nAretusa.\nIl mito pi\u00f9 famoso di Siracusa \u00e8 quello della ninfa Aretusa. La ninfa al seguito di Artemide, correndo libera tra i boschi del Peloponneso, fu vista dal giovane Alfeo che si innamor\u00f2 perdutamente di lei. Ma Aretusa non ricambiava il suo sentimento, anzi rifuggiva da lui, finch\u00e9 stanca delle sue insistenze chiese aiuto ad Artemide. La Dea la avvolse in una spessa nube sciogliendo la giovane in una fonte sul lido di Ortigia.\nAlfeo allora chiese aiuto agli Dei, che lo trasformarono in un fiume che nascendo dalla Grecia e percorrendo tutto il Mar Ionio si un\u00ec all'amata fonte.\nAncora oggi il mito rivive nell'isola di Ortigia grazie alla cosiddetta Fonte Aretusa, uno specchio di acqua che sfocia nel Porto Grande di Siracusa. La leggenda di Alfeo trae origine dal fiume omonimo del Peloponneso, in Grecia, e da una fonte di acqua dolce (detta localmente \"Occhio della Zillica\") che sgorga nel Porto Grande di Siracusa a poca distanza dalla Fonte Aretusa. Oggi il viale che costeggia la Fonte Aretusa si chiama proprio Lungomare Alfeo.\nNello specchio d'acqua della Fonte Aretusa e lungo le rive del fiume Ciane (vedi sotto) sono presenti gli unici papireti selvatici di tutta l'Europa. Il papiro cresce spontaneo solo in Egitto.\nCiane e Anapo.\nI fiumi Ciane e Anapo sono legati da una leggenda, che si ricollega al mito di Persefone e del suo rapimento ad opera di Ade.\nPersefone, figlia di Zeus e di Demetra, dea della vegetazione e dell'agricoltura, era intenta a cogliere fiori insieme ad alcune ninfe presso le rive del lago Pergusa (vicino ad Enna). Improvvisamente, dal suo regno sotterraneo sbuc\u00f2 fuori Ade, innamorato della fanciulla, che per non perdere tempo in corteggiamenti e soprattutto per evitare di chiedere la mano di Persefone al fratello Zeus, decise di rapirla.Fu la ninfa Ciane a reagire al rapimento aggrappandosi al cocchio di Ade nel tentativo disperato di trattenerlo. Il Dio incollerito, la percosse col suo scettro trasformandola in una doppia sorgente dalle acque color turchino (\"cyanos\" in Greco vuol dire appunto turchino).Il giovane Anapo, innamorato della ninfa Ciane vistosi liquefare la fidanzata, si fece mutare anch'egli nel fiume che ancor oggi, al termine del suo percorso si unisce nelle acque al Ciane, per versasi nel Porto Grande.\nUna seconda versione del mito riporta che Cianippo aveva fatto dei sacrifici a tutti gli dei eccetto che a Bacco, e questo dio per punirlo lo fece ubriacare in maniera tale che violent\u00f2 la figlia Ciane. Ma la figlia durante il rapporto riusc\u00ec a prendergli un anello e lo consegn\u00f2 alla nutrice per fargli comprendere, il giorno dopo, su chi aveva abusato. Il destino volle che dopo poco scoppi\u00f2 un'epidemia di peste e consultato l'oracolo questi afferm\u00f2 che l'unico modo per placarlo era il sacrificio dell'uomo pi\u00f9 cattivo della citt\u00e0. Ciane quindi afferr\u00f2 per i capelli il padre e lo uccise con un pugnale, per poi suicidarsi essa stessa. Questo sacrificio si comp\u00ec nel luogo della fonte Ciane. Cos\u00ec Proserpina commossa raccolse le lacrime della giovane Ciane e cre\u00f2 la fonte.\nEracle.\nDiodoro Siculo parlando del viaggio in Sicilia di Eracle racconta del suo arrivo a Siracusa, in cui per onorare Persefone e Ciane sacrific\u00f2 un toro proprio alla fonte del fiume Ciane, ordinando ai cittadini di compiere ogni anno lo stesso gesto.\nProbabilmente dietro questo mito si nasconde l'antico ricordo di sacrifici umani compiuti presso la fonte dato che in questo passo l'allusione sembra evidente: \nAnche altre fonti sembrano confermare questo sospetto.\nLeggenda delle sorelle callipigie.\nAteneo di Naucrati riporta la leggenda delle sorelle callipigie, due sorelle siracusane che si misero in gara per stabilire quale delle due fosse la pi\u00f9 bella. A giudicarle era un giovane che dichiar\u00f2 vincitrice la sorella maggiore, di cui s'innamor\u00f2. La fanciulla pi\u00f9 giovane invece si fidanz\u00f2 con il fratello del giudice. Le due sorelle, poi, per ringraziare la dea dell'Amore fondarono un tempio dedicato ad Afrodite Callipige.\nDamone e Finzia.\nLa leggenda di Damone e Finzia narra di due cari amici che si recano a Siracusa; qui, Finzia contesta il dominio tirannico di Dionisio e per questa ragione viene condannato a morte. Finzia chiede che gli sia permesso di fare ritorno per un'ultima volta a casa, per salutare la sua famiglia ma Dionisio rifiuta, convinto che Finzia ne approfitterebbe per fuggire. Damone quindi si offre di prendere il posto di Finzia mentre questi \u00e8 via: Dionisio accetta, a condizione che, se Finzia non dovesse fare ritorno, Damone verr\u00e0 giustiziato al suo posto. Finzia parte, ma non fa ritorno, cos\u00ec giunto il giorno dell'esecuzione, Dionisio d\u00e0 il via ai preparativi per uccidere Damone, deridendolo per la sua eccessiva fiducia nell'amico. Ma prima che il boia esegua il suo compito, Finzia arriva sulla scena scusandosi con Damone per il ritardo, spiegando che la nave su cui si trovava per tornare a Siracusa era stata colta da una tempesta, e poi era stato aggredito da dei banditi. Stupito e per questa prova di lealt\u00e0, Dionisio decide di perdonarli entrambi e chiede anche di poter diventare a sua volta loro amico.\nLa spada di Damocle.\nSecondo il racconto di Cicerone, Damocle \u00e8 un membro della corte di Dionigi I, tiranno di Siracusa. Egli sostiene, in presenza del tiranno, che quest'ultimo sia una persona estremamente fortunata, potendo disporre di un grande potere e di una grande autorit\u00e0: Dionigi gli propone allora di prendere il suo posto per un giorno, cos\u00ec da poter assaporare a sua volta tale fortuna, e Damocle accetta.\nLa sera si tiene un banchetto durante il quale Damocle incomincia a tastare con mano i piaceri dell'essere un uomo potente; solamente al termine della cena egli nota, sopra la sua testa, la presenza di una spada sostenuta da un esile crine di cavallo. Dionigi l'aveva fatta sospendere sul suo capo perch\u00e9 capisse che la sua posizione di tiranno lo esponeva continuamente a grandi minacce per la sua incolumit\u00e0. Immediatamente Damocle perde tutto il gusto per i cibi raffinati che sta assumendo, nonch\u00e9 per i bellissimi ragazzi che gli stanno intorno e chiede al tiranno di poter terminare lo scambio, non volendo pi\u00f9 essere \"cos\u00ec fortunato\".\nL'espressione \"spada di Damocle\" \u00e8 diventata un modo di dire che indica un grave pericolo incombente, o un possibile pericolo di cui non si sa il momento in cui possa concretizzarsi. La spada di Damocle \u00e8 citata inoltre in diversi prodotti della cultura di massa (libri, film, fumetti, videogiochi, canzoni e via dicendo). L'asteroide 5335 Damocles prende il nome dal protagonista di questa storia.\nLa leggenda della Pillirina.\nLa leggenda della Pellegrina (\"Pillirina\" in siciliano) narra di una giovane donna che si innamor\u00f2 di un marinaio. Ma il loro amore era contrastato dai genitori di lei che avrebbero preferito un uomo ben pi\u00f9 facoltoso. Nascostamente, nelle notti di plenilunio si incontravano nella grotta della Pillirina e su di un tappeto di alghe, trasportati dal mare sin all'interno, i giovani si amavano. Ma nelle successive notti il mare fu parecchio agitato e il marinaio non pot\u00e9 venire all'appuntamento. La giovane donna attese sino alla bonaccia dei giorni successivi, ma il giovane non venne pi\u00f9. Cos\u00ec ferita nell'amore la donna decise di gettarsi in mare e togliersi la vita. Da allora, i marinai raccontano che nelle notti di luna piena, quando i raggi di luce entrano nella grotta della Pillirina a causa di un foro superficiale, appare una donna che attende il suo amato."}
{"id": "271134", "revid": "78744643", "url": "https://it.wikipedia.org/wiki?curid=271134", "title": "Fratelli Taviani", "text": ""}
{"id": "271138", "revid": "1543377", "url": "https://it.wikipedia.org/wiki?curid=271138", "title": "I'm with You (Avril Lavigne)", "text": "I'm with You \u00e8 un singolo di Avril Lavigne pubblicato il 19 novembre 2002 da Arista Records in CD e MC, terzo estratto dall'album di esordio \"Let Go\".\nDescrizione.\n\u00c8 stata la prima ballad di Avril Lavigne ad essere estratta come singolo. \u00c8 stato il secondo brano di Avril Lavigne ad essere nominato a un Grammy nelle categorie Brano dell'anno e Miglior performance pop vocale femminile ai Grammy Awards 2004.\nIl brano ha raggiunto la numero uno in Messico, la numero quattro nella \"Billboard\" Hot 100 (terzo singolo di Avril Lavigne a raggiungere la top ten), la numero sette in Regno Unito e la numero tredici in Canada. \"I'm with You\" ha ricevuto airplay radiofonico e televisivo in Australia, ma non \u00e8 mai stato lanciato ufficialmente.\n\"I'm with You\" \u00e8 una ballad molto intensa che si discosta dal ritmo coinvolgente ed incalzante dei due precedenti singoli \"Complicated\" e \"Sk8er Boi\".\nGrazie a questo cambiamento e ad un videoclip con atmosfere pi\u00f9 cupe rispetto ai precedenti, in sintonia con il testo e la musica, questo singolo confermer\u00e0 anche nel 2003 il successo dell'artista canadese.\nL'arrangiamento dei singoli estratti da \"Let Go\", con la scelta di \"I'm with You\" come terzo, rientra nel dibattito delle scelte controverse, dato che \"I'm with You\" era \"considerato da alcuni la potenziale messa a segno pi\u00f9 grande nell'album\", e avrebbe potuto stabilire Avril Lavigne come un'artista pi\u00f9 matura se fosse stato pubblicato per primo. Secondo Reid, \"Alcune persone proprio non le capisco. E con il primo video, vi \u00e8 stata una certa preoccupazione perch\u00e9 era troppo giovane e scherzosa, avrebbe potuto alienare gli amanti della musica pi\u00f9 seria\". KidsWorld l'ha definita \"la canzone perfetta per soffocare il dolore quando quel ragazzo della tua classe per cui hai una cotta ti spezza il cuore\".\nIl singolo viene pubblicato in Italia il 23 aprile 2003, e nel dicembre 2002 in USA.\n\"I'm with You\" \u00e8 stato candidato a 4 premi durante il 2003 (vedere Premi ricevuti da Avril Lavigne), ed \u00e8 stato venduto in pi\u00f9 di 4 milioni di copie. \"I'm with You\" ha riscosso un buon successo negli Stati Uniti affiorando nell'inverno del 2002 e raggiungendo il quarto posto.\nLa popstar Rihanna ha proposto un sample di \"I'm with You\" in un suo brano tratto dall'album \"Loud\", intitolato \"Cheers (Drink to That)\" e scelto come singolo nel 2011.\n\u00c8 stato prodotto un remix del singolo dalle sonorit\u00e0 techno da Leama &amp; Moor nel 2003.\nVideo.\nIl videoclip del singolo \u00e8 stato girato a Los Angeles tra l'8 e il 9 novembre 2002 e diretto dal fotografo e regista David LaChapelle. Il video \u00e8 ambientato in un pub dalle luci soffuse in cui una moltitudine di ragazzi si scatena al ritmo di una musica impercettibile. Poco lontano, timidamente celata dietro un'altra figura, compare Avril, i cui tratti del volto lasciano presagire un profondo sentimento di tristezza e rassegnazione.\nSubito dopo la cantante ricompare sola in una cupa galleria, mentre intona le prime parole della canzone lasciando che una serena brezza le scompigli leggermente i capelli. Nel frattempo la prima Avril \u00e8 intravista mentre con fare rassegnato si fa timbrare la mano da un uomo, per poter entrare nel locale; addentratasi nei punti in cui la festa \u00e8 pi\u00f9 concitata, viene strattonata casualmente da un gruppo di ragazzi, totalmente assorti dal ritmo della loro danza.\nContemporaneamente la figura sola di Avril, che prima era sotto una galleria, \u00e8 vista camminare all'aperto in un quartiere deserto, le cui deboli luci illuminano l'asfalto segnato dalla pioggia. Alla grigia figura della cantante si contrappongono altri membri della sua band, anch'essi soli mentre accompagnano con i loro strumenti l'incalzante ritmo di \"I'm With You\".\nIl video procede con Avril che si avventura malinconica attraverso una porta, camminando serenamente attraverso la turbolenta folla degli invitati al pub. Avril stessa viene presa di mira da un tale, che, dopo aver smesso di amoreggiare con la sua ragazza, la abbandona per tentare di sedurre la cantante. Quest'ultima, con fare violento e nervoso, lo allontana da s\u00e9, scaraventandolo con disprezzo sulla folla.\nSeguono l'alternarsi di scene con le due Avril (la prima nel pub, la seconda sola all'aperto) protagoniste, sapientemente variate in contemporanea ai cambiamenti del ritmo musicale. Ad un certo punto, la cantante appare abbandonare la festa, sbattendo con un calcio la porta, ma subito dopo ricompare nel locale, in uno stato di abbandono e quiete che contrasta con i movimenti scatenati e quasi monotoni della gente.\nIl video ha due diverse conclusioni: in quello ufficiale, Avril abbandona il pub per ritrovarsi nuovamente sola nel freddo autunnale. Nella versione non ufficiale, all'uscita dal luogo, la cantante incontra i suoi amici ad aspettarla e li segue, scomparendo definitivamente dalla scena.\nIl video, in realt\u00e0, avrebbe dovuto rispettare la scelta di Avril, che voleva mostrarsi nel video mentre si esibiva nel pub con la sua band, in modo molto affine al videoclip di \"Losing Grip\". Il regista David LaChapelle ha invece impostato un video dai toni pi\u00f9 cupi, ribadendo il concetto della solitudine, ideato in parte dalla stessa Avril. Nell'attuale videoclip ci sono 75 comparse (di cui una buona parte ha partecipato al video \"Dirrty\" di Christina Aguilera), scelte appositamente in base a quanto energiche si sono rivelate. Per farle scatenare in un ballo scoordinato e agitato, nel locale sono stati inseriti a tutto volume cd contenenti canzoni dei Sex Pistols e dei The Clash. Durante le riprese il brano \u00e8 stato velocizzato e, nella fase del montaggio, le scene sono state rallentate per far coincidere le labiali di Avril con la musica del brano originale. Much Music ha eletto il video uno dei 100 video pi\u00f9 belli di tutti i tempi. Ha debuttato in \"Total Request Live\" di MTV il 2 dicembre 2002 alla numero cinque. Si \u00e8 mantenuto 50 giorni nel programma, ed \u00e8 stato 8 giorni in vetta al countdown.\nPremi.\n\"I'm with You\" \u00e8 stata candidata ai Grammy Awards 2004 nella categoria Song of the Year e Best Female Pop Vocal Performance, ma perse di fronte al singolo \"Beautiful\" di Christina Aguilera. Il video \u00e8 stato anche nominato agli MTV Video Music Awards del 2003 come Best Female Video.\n\"I'm with You\" imbocca il percorso del successo divenendo il terzo singolo consecutivo dell'artista ad affermarsi fra i primi dieci pi\u00f9 venduti negli Stati Uniti nei primi mesi dell'inverno 2003. Il brano ha speso dieci settimane consecutive nella top 10 e ventisette settimane nella Hot 100 divenendo la seconda canzone di Avril Lavigne a stare pi\u00f9 tempo nella classifica, superata solo dal suo singolo di debutto, \"Complicated\", che \u00e8 stato in classifica per 31 settimane. Il brano \u00e8 stato certificato disco di oro dalla Recording Industry Association of America nel 2006 per vendite che ammontano a oltre 500000 copie negli Stati Uniti. Sino ad ottobre 2011, \"I'm with You\" ha venduto 456000 copie digitali negli Stati Uniti.\nPresenze in altri media.\nLa canzone \u00e8 stata inserita nella terza stagione della serie \"Scrubs - Medici ai primi ferri\", nell'episodio \"Il mio mentore tormentato\", in un episodio di \"Smallville\", \"Clonata per amore\" e nell'episodio pilota della serie \"Tarzan\" del 2003 con protagonista Travis Fimmel. \u00c8 stata utilizzata anche nel film \"Una settimana da Dio\", all'interno del quale ha vinto gli ASCAP Film and Television Music Awards come Miglior canzone per un film. Il brano \u00e8 stato sfruttato nel 2003 anche nella soap opera brasiliana \"Mulheres Apaixonadas\"."}
{"id": "271139", "revid": "729019", "url": "https://it.wikipedia.org/wiki?curid=271139", "title": "Nona crociata", "text": "La nona crociata \u00e8 solitamente considerata l'ultima crociata medievale ad essere stata condotta contro i musulmani in Terra Santa. Per molti storici non si tratta di una crociata a s\u00e9 stante, ma della continuazione della precedente.\nEdoardo I d'Inghilterra giunse a Tunisi troppo tardi e non riusc\u00ec dunque a soccorrere Luigi IX di Francia morto mesi prima; tuttavia, insieme al fratello di quest'ultimo, Carlo d'Angi\u00f2 re di Sicilia, prosegu\u00ec verso Acri, capitale di quel che restava del Regno di Gerusalemme. I due giunsero a destinazione nel 1271, proprio mentre il sultano mamelucco Baybars stava ponendo sotto assedio Tripoli del Libano, l'ultimo territorio rimasto della contea di Tripoli. Tre anni prima, nel 1268, Baybars aveva conquistato Antiochia, ultimo possedimento del principato d'Antiochia e, dopo aver costruito la prima flotta mamelucca, proprio nel 1271 era sbarcato a Cipro, mettendo sotto assedio Ugo III di Cipro (formalmente re di Gerusalemme). La sua flotta venne tuttavia distrutta.\nEdoardo, in realt\u00e0, fece ben poco: si limit\u00f2 infatti a negoziare una tregua di undici anni tra Ugo (appoggiato dai cavalieri della famiglia Ibelin di Cipro) e Baybars, sebbene questi avesse inizialmente tentato di assassinarlo inviandogli alcuni suoi uomini con la scusa di voler ricevere il battesimo cristiano. Viene, inoltre, negoziato il libero accesso dei pellegrini a Gerusalemme. Edoardo torn\u00f2 in Inghilterra nell'anno seguente (1272) per essere incoronato re dopo la morte del padre Enrico III.\nDurante la crociata, Edoardo fu accompagnato da Teobaldo Visconti, destinato a diventare papa nel 1271 con il nome di Gregorio X. Lo stesso Gregorio proclam\u00f2 una nuova crociata (sarebbe stata la decima) durante il concilio di Lione nel 1274, ma il suo appello rimase inascoltato.\nConseguenze.\nCarlo d'Angi\u00f2, tuttavia, tent\u00f2 di approfittare della disputa tra Ugo III, i Cavalieri templari e i Veneziani nel tentativo di prendere il controllo di Acri. Dopo aver acquistato i diritti di Maria d'Antiochia al trono di Gerusalemme, attacc\u00f2 Ugo III, nominalmente ancora re di Gerusalemme. Fu cos\u00ec che nel 1277 Ugo da San Severino prese Acri per conto di Carlo.\nSuccessivamente, Venezia invoc\u00f2 una nuova crociata contro Costantinopoli (dopo quella del 1203-1204), dove Michele VIII Paleologo aveva da poco ristabilito l'autorit\u00e0 dell'impero bizantino. Nel 1281 il papa Martino IV diede la sua approvazione a tale impresa: i francesi di Carlo sbarcarono a Durazzo e da l\u00ec proseguirono per terra, mentre i Veneziani scelsero la strada del mare. Tuttavia, dopo i Vespri siciliani del 31 marzo 1282 istigati da Michele VIII, Carlo si vide costretto a rientrare. Questa, comunque, fu l'ultima spedizione intrapresa contro Bizantini o musulmani in Oriente.\nIl papa Martino IV che nel gennaio 1283 aveva reiterato la scomunica a Pietro III di Aragona e di Sicilia, il 2 giugno 1284, da Orvieto, indisse una vera e propria crociata contro il regno di Trinacria, avendo convinto Filippo III di Francia, dopo lunga trattativa, a prenderne il comando. Il 5 giugno 1284, per\u00f2, l'ammiraglio Ruggero di Lauria sconfisse la flotta angioina. La crociata contro gli aragonesi si concluder\u00e0 con un disastro, in cui lo stesso Filippo III trover\u00e0 la morte a Perpignan, il 5 ottobre 1285.\nNel 1291, quando alcuni cristiani attaccarono una carovana siriana provocando la morte di 19 mercanti musulmani, il sultano mamelucco Khal\u012bl (al-Malik al-Ashraf) richiese un risarcimento per questo incidente. Visto che le sue richieste rimasero inascoltate, il Sultano decise di porre sotto assedio Acri, ultimo avamposto crociato in Terra Santa, lo stesso anno. La citt\u00e0 cadde dopo 43 giorni di resistenza. Dopo il massacro di 60.000 prigionieri, Khal\u012bl continu\u00f2 nella sua conquista della Palestina, cancellando qualsiasi traccia del dominio crociato."}
{"id": "271141", "revid": "115536794", "url": "https://it.wikipedia.org/wiki?curid=271141", "title": "Mistero buffo", "text": "Mistero buffo \u00e8 un'opera teatrale di Dario Fo.\nPresentato per la prima volta come \"giullarata popolare\" nel 1969, \u00e8 di fatto un insieme di monologhi che descrivono alcuni episodi ad argomento biblico, ispirati ad alcuni brani dei vangeli apocrifi o a racconti popolari sulla vita di Ges\u00f9. \nEbbe molto successo e fu replicato migliaia di volte, perfino negli stadi. \u00c8 recitato in una lingua reinventata, una miscela di molti linguaggi fortemente onomatopeica detta grammelot, che assume di volta in volta la cadenza e le parole, in questo caso, delle lingue locali padane.\n\"Mistero buffo\" fu un'opera originale che influenz\u00f2 molti autori e attori, e viene considerato un modello per il genere del teatro di narrazione, sviluppato in seguito da attori-narratori come Baliani e Paolini. Una differenza che tuttavia separa nettamente le rappresentazioni di Fo dagli spettacoli narrativi della generazione successiva \u00e8 il diverso uso del corpo e delle potenzialit\u00e0 sceniche dell'attore. Nel \"Mistero buffo\" ogni suono, verso, parola o canto, uniti alla complessa gestualit\u00e0 utilizzata formano un insieme semantico inscindibile, di cui il racconto degli eventi \u00e8 solo un canovaccio. Lo stile, irriverente e portato all'eccesso, si richiama infatti alle rappresentazioni medioevali eseguite dai giullari e dai cantastorie.\nIl punto centrale dell'opera \u00e8 costituito dalla presa di coscienza dell'esistenza di una cultura popolare, vero cardine della storia del teatro ma anche di altre arti, che \u00e8 stata sempre, secondo Fo, posta in piano subalterno rispetto alla cultura ufficiale. Tramite l'esposizione di drammi religiosi, moralit\u00e0 e parabole in chiave satirico-grottesca ed anticlericale, Fo rovescia il punto di vista dello spettatore ponendo l'accento sulla mistificazione degli avvenimenti storici e letterari nel corso dei secoli. Per questo motivo l'opera prende il nome di \"Mistero buffo\", in riferimento ai Misteri riletti in chiave buffonesca.\nLe edizioni di \"Mistero buffo\" sono numerose e constano di differenti integrazioni durante il corso degli anni: \"Rosa fresca aulentissima\", componimento di Cielo d'Alcamo che apre la rappresentazione, era assente nella prima edizione dell'opera.\nLo stesso Dario Fo ha confermato che nella stesura dell'opera ha avuto una certa influenza la raccolta di novelle \"Le Parit\u00e0 e le storie morali dei nostri villani\" dell'antropologo chiaramontano Serafino Amabile Guastella.\nEpisodi.\nResurrezione di Lazzaro.\nLa scena si svolge nel cimitero dove \u00e8 sepolto Lazzaro. Vengono descritte le scene precedenti all'arrivo di Ges\u00f9: il custode che raccoglie i soldi per l'ingresso allo \"spettacolo\", l'uomo che vende le sedie alle signore, il giro di scommesse se Ges\u00f9 riuscir\u00e0 o meno a resuscitare Lazzaro.\nBonifacio VIII.\nLa vicenda narra di Bonifacio VIII in processione mentre dall'altra parte c'\u00e8 la processione di Ges\u00f9 dove tutti i suoi servitori accorrono lasciando il papa da solo in mezzo alla strada. Segue il dialogo tra i due che si conclude con un calcio nel sedere da parte di Ges\u00f9.\nLa fame dello Zanni.\nZanni \u00e8 un povero che preso dalla fame si addormenta e sogna di mangiare qualsiasi cosa: sogna di avere tre pentoloni dove cucina polenta, cinghiale e verdure; poi non ancora sazio inizia a mangiare parti del suo stesso corpo, lasciando solo la bocca a masticare. Dopo essersi svegliato e aver capito che si trattava di un sogno, dapprima si dispera, poi (sempre in preda ai morsi della fame) si sazia con una mosca che lo stava infastidendo.\nStoria di San Benedetto da Norcia.\nSi racconta che San Benedetto durante la preghiera levitasse in aria. Poi lo fecero anche tutti i suoi confratelli e da ultimo anche il cuoco obeso del convento. San Benedetto ne esce con la trovata di usare come ancore degli strumenti di lavoro tipo zappa e vanga, cos\u00ec non solo con la preghiera ma anche con il lavoro, nasce la sua famosa regola.\nGrammelot di Scapino.\nScapino \u00e8 il vecchio servo di un giovane ricco, che deve la sua fortuna al padre, morto anzitempo. Sfortunatamente il figlio non si era mai interessato degli affari di famiglia, facendo la vita del giovane nobile, preso dai piaceri della bella vita. La morte prematura del padre lo costringe a cambiare radicalmente il suo modo di agire, ma il giovane lasciato a se stesso non saprebbe nemmeno da che parte cominciare. Il vecchio servo Scapino allora gli insegna i trucchi del mestiere, dal come vestirsi al come comportarsi in pubblico con amici e avversari. Come sempre l'episodio \u00e8 fatto in grammelot. Questo grammelot non usa i soliti accenti padani, rifacendosi invece a quelli francesi. Fo infatti sostiene che questo particolare pezzo sia stato usato dallo stesso Moli\u00e8re come canovaccio in alcune sue opere che dovevano necessariamente restare prive di testo scritto al fine di evitare rivalse da parte di chi avrebbe potuto sentirsi preso in causa dalla satira dell'autore francese (il grammelot infatti \u00e8 un linguaggio che risulta perfettamente comprensibile al pubblico fondendo gesti e suoni che rievocano solo in parte le parole, ed \u00e8 perci\u00f2 impossibile da trascrivere e quindi da usare in tribunale).\nTutto l'episodio perci\u00f2 gira intorno alla figura di Scapino che prima dice al giovane di mettere al bando i vestiti di seta e pieni di fronzoli sostituendoli con abiti scuri e semplici, poi gli insegna come apparire sempre buono, riempiendo di baci i bambini indigenti e dando loro dei soldi mentre la gente lo guarda e poi riprendendosi le monete una volta che non \u00e8 pi\u00f9 al centro dell'attenzione. Infine gli insegna come liberarsi dei nemici: non aspettandoli nel buio e uccidendoli di soppiatto (la violenza infatti \u00e8 da abolire) ma piuttosto citandoli in tribunale e poi facendo l'impossibile per farli condannare a morte, per esempio usando ogni possibile trucco giuridico contenuto in vecchissimi codici caduti in disuso ma mai abrogati, non dimenticandosi mai di mostrarsi profondamente scosso per la condanna e per l'esecuzione del proprio nemico. Al vecchio sistema aristocratico dell'onore fine a se stesso Scapino sostituisce il sistema pi\u00f9 borghese della dissimulazione e dell'ipocrisia.\nGrammelot dell'avvocato inglese.\nIn questo grammelot Dario Fo impersona la figura dell'avvocato inglese, prendendo di mira il mondo dei tribunali e dei processi. L'avvocato in questione si trova a difendere un giovane, non nuovo ad atti di violenza carnale sulle donne. Nel \"prologo\" all'episodio (in cui l'autore racconta il particolare clima sociale e storico che ha portato alla \"stesura\" del grammelot) Fo sostiene che nel medioevo e fino alla prima parte della et\u00e0 moderna (si fa esplicito riferimento alla \"defensa\" dell'et\u00e0 elisabettiana) esistesse una legge (detta appunto \"defensa\" o difesa) per cui il violentatore, scoperto in flagrante da familiari della vittima, potesse cavarsi d'impiccio spargendo velocemente delle monete ai piedi della vittima a mo' di risarcimento e al contempo recitando una formula rituale che lo rendeva intoccabile per i familiari adirati. In questo episodio il giovane per\u00f2 si trova in una situazione decisamente pi\u00f9 scomoda, avendo violentato una ragazza appartenente a una classe sociale pi\u00f9 elevata della sua, per la quale risarcimenti e formule valgono poco. L'avvocato allora dimostrer\u00e0 la totale innocenza dell'imputato, sostenendo l'esatto opposto della verit\u00e0, cio\u00e8 che \u00e8 stata la giovane a dimostrarsi provocante e che l'accusa di stupro \u00e8 inconsistente in quanto lei era assolutamente consenziente, al contempo il violentatore \u00e8 rappresentato come un giovane timido e studioso, indotto al \"peccato\" proprio dagli atteggiamenti della ragazza.\nFo sostiene che questo particolare episodio \u00e8 stato ispirato (o comunque \u00e8 molto vicino) a un pezzo teatrale di Jill Vicente, in cui per\u00f2 il violentatore \u00e8 un curato e la vittima una giovane contadina, anch'essa colpevole di aver provocato il religioso per via dei movimenti che faceva nel chinarsi al prendere il grano. Anche nel testo di Vicente il curato finisce per essere dichiarato innocente.\nMaria alla Croce.\nUna delle poche storie raccontate da Franca Rame, in cui narra la storia di Maria sotto la croce, sotto gli occhi di suo figlio sofferente; lei vorrebbe aiutarlo, ma la guardia glielo impedisce. La storia si conclude con un dialogo: Maria condanna l'arcangelo Gabriele per la mancata rivelazione di questo finale tragico, mentre le aveva preannunciato solo la dolce attesa.\nIl miracolo delle nozze di Cana.\nIl miracolo viene spiegato dall'arcangelo Gabriele ma continuamente interrotto da un ubriaco reduce dalle nozze in cui abbondava il vino. L'ubriaco riesce a cacciare l'arcangelo e narra la storia dal proprio punto di vista.\nIl primo miracolo di Ges\u00f9 bambino.\nIn questa giullarata Dario Fo racconta in lingua lombarda e in chiave comica una vicenda dell'infanzia di Ges\u00f9 Bambino narrata nei Vangeli apocrifi."}
{"id": "271142", "revid": "125355005", "url": "https://it.wikipedia.org/wiki?curid=271142", "title": "Simona Vinci", "text": "Biografia.\nIl suo esordio letterario risale al 1997, con il romanzo \"Dei bambini non si sa niente\", edito da Einaudi nella collana Stile libero; il libro ha vinto nel 2000 il Premio Elsa Morante opera prima. Nel 1999 il suo libro di racconti \"In tutti i sensi come l'amore\" arriva nella cinquina finale del Premio Campiello. Nel 2003, sempre al Premio Campiello, il suo romanzo \"Come prima delle madri\" si classifica al secondo posto.\nNel 2009 \u00e8 stata fra gli ospiti del festival letterario Mondello Giovani dedicato agli autori di nuova generazione.\nSu Rai 3 nel 2000 ha condotto \"Cenerentola\", un programma di Gregorio Paolini, e nel 2006 \"Milonga Station\" , come autrice e conduttrice insieme a Carlo Lucarelli e Giampiero Rigosi) e per la radio (Radio Rai Due).\nHa tradotto vari libri: fra gli altri, Shirley Jackson e Steve Erickson.\nI suoi libri sono tradotti e pubblicati in quindici paesi.\nNel 2016 ha scritto il suo primo testo teatrale \"Porta della Rocca Ostile\", diretto da Andrea Adriatico all'interno del progetto \"Bologna, 900 e duemila\", dedicato ai 900 anni del Comune di Bologna, e allestito alla Scalinata del Pincio di Bologna. Il 29 marzo dello stesso anno esce il romanzo \"La prima verit\u00e0\" pubblicato da Einaudi Stile libero, che vince il Premio Campiello 2016.\nIl 19 settembre 2017 pubblica il romanzo autobiografico \"Parla, mia paura\" nel quale narra la propria lotta contro la depressione e gli attacchi di panico.\nIl 14 marzo 2019 esce il libro \"Mai pi\u00f9 sola nel bosco. Dentro le fiabe dei Fratelli Grimm\" pubblicato da Marsilio, dove racconta la sua infanzia vista attraverso la lente delle fiabe. Il libro vince la 36\u00aa edizione del Premio Rapallo Carige per la donna scrittrice."}
{"id": "271144", "revid": "287204", "url": "https://it.wikipedia.org/wiki?curid=271144", "title": "Pronao", "text": "Il pr\u00f2nao, nei templi antichi (greci e romani), \u00e8 lo spazio davanti alla cella preceduto da colonne (formanti il \"pr\u00f2dromo\"). Per estensione, indica la parte anteriore di un qualsiasi edificio (anche moderno) che abbia forma simile a quella d'un tempio, con facciata colonnata e frontone.\nIl pronao nel tempio greco.\nNei templi \"in antis\" il pronao era costituito dal prolungamento dei muri laterali della cella, terminanti con pilastri, tra i quali sorgevano due colonne, mentre nelle altre tipologie templari formava un atrio di ingresso colonnato, con un numero pari di colonne in facciata, sormontate da un frontone e almeno due colonne sui lati.\nLo spazio interno poteva essere suddiviso con l'inserimento di altre colonne, collocate in asse con quelle esterne e/o con i muri laterali della cella.\nIl pronao nel tempio romano.\nNel tempio romano in origine il pronao \u00e8 particolarmente profondo, su derivazione dell'architettura etrusca. Essendo inoltre il tempio sopraelevato su un alto podio, vi si accede con una scalinata frontale, o con apposite scale laterali.\nIl pronao e in generale la facciata del tempio, tendono ad assumere una maggiore importanza nell'articolazione dell'edificio.\nNell'architettura romana esistono anche templi con cella oblunga (pi\u00f9 lunga che larga), in cui il pronao, di forme classiche, occupa solo una parte della larghezza dell'edificio (tempio della Concordia nel Foro Romano).\nIn seguito allo sviluppo dell'architettura romana, che utilizza le forme tradizionali con intenti soprattutto decorativi e formali, nel Pantheon di Roma, il tradizionale pronao con colonne e frontone fu addossato ad una cella rotonda di maggiore ampiezza.\nDefinizione generica del termine \"prodromo\".\nIl termine prodromo in senso lato indica un indizio che preannuncia qualcosa (dal latino \"prodromum\" e dal greco \"pr\u00f2dromos\" ovvero \"colui che corre avanti, precursore\"). In ambito medico il termine prodromo \u00e8 da intendersi quale precursore di una patologia, sintomo o insieme di fenomeni con cui si manifesta, in seguito, una malattia."}
{"id": "271147", "revid": "123536599", "url": "https://it.wikipedia.org/wiki?curid=271147", "title": "Classificazione dello spazio aereo", "text": "La classificazione dello spazio aereo sopra ogni nazione prevede la sua suddivisione in spazi aerei pi\u00f9 piccoli, individuati dei limiti sia territoriali sia altimetrici.\nSpazio aereo.\nLo spazio aereo verticale \u00e8 poi suddiviso in spazio inferiore, fino al livello di volo 195 (19.500\u00a0ft = 5940m), e spazio aereo superiore, dal livello 200 (20.000\u00a0ft = 6000m) in su. Inoltre sopra ogni aeroporto vi sono due o tre spazi concentrici per proteggere il traffico in zona: il pi\u00f9 piccolo \u00e8 detto ATZ, che \u00e8 contenuto nel CTR, e talvolta alla confluenza di pi\u00f9 grandi aeroporti c'\u00e8 la TMA. Alcune aerovie sono anche spazi aerei. A questi vanno aggiunti spazi causati da esigenze particolari, come zone pericolose.\nOgnuno di questi spazi \u00e8 caratterizzato da regole ben determinate. Per non dover descrivere ogni spazio singolarmente, a ognuno viene assegnata una lettera dalla A alla G, che determina le regole vigenti in quello spazio.\nClassificazione.\nSono previste sette classi di spazio aereo; ogni classe prevede la fornitura di specifici Servizi del traffico aereo.\nLe classi sono nominate:\nA - B - C - D - E - F - G\nLo spazio A \u00e8 quello in cui vigono regole e controlli pi\u00f9 severi, quello G \u00e8 il pi\u00f9 libero.\nDi seguito \u00e8 illustrato in modo molto schematico quali servizi del traffico aereo sono previsti per ciascuna classe di spazio aereo e quali sono i requisiti da rispettare per potervi accedere.\nNella terminologia aeronautica vengono definiti \"spazi aerei controllati\" quegli spazi aerei entro cui \u00e8 fornito il Servizio di controllo del traffico aereo, cio\u00e8 gli spazi A, B, C, D, E e \"spazi aerei non controllati\" quelli entro cui \u00e8 non fornito, cio\u00e8 F e G.\nA dispetto del termine quindi, spazio aereo \"non controllato\" non indica una fetta di cielo abbandonata e senza regole, bens\u00ec uno spazio aereo entro cui sono forniti sempre il Servizio Informazioni Volo e - con alcune eccezioni - il Servizio di allarme, pi\u00f9 eventualmente il Servizio consultivo del traffico aereo.\nA seguito della descrizione che segue si potr\u00e0 quindi dedurre che sono spazi aerei controllati quelli classificati come A, B, C, D o E, mentre sono spazi aerei non controllati quelli classificati come F o G.\nClassificazione dello spazio aereo italiano.\nIn Italia si distinguono tre grandi FIR (Flight Information Regions), cio\u00e8 Milano, Roma e Brindisi. Per ogni FIR \u00e8 presente almeno un FIC (Flight information center). In Italia ogni FIR ne possiede uno, con l'eccezione della FIR di Milano, suddivisa fra Milano informazioni(FIC DI MILANO) (parte ovest) e Padova Informazioni(FIC DI PADOVA) (parte est).\nAnche l'Italia ha adottato la classificazione dello spazio aereo secondo gli standard ICAO.\nL'Italia ha recepito tutte le classi previste dagli standard, ma nessuna porzione di spazio aereo italiano \u00e8 stata finora classificata come B, e una sola rotta, per di pi\u00f9 breve, \u00e8 stata in passato classificata F."}
{"id": "271149", "revid": "729019", "url": "https://it.wikipedia.org/wiki?curid=271149", "title": "APF Imagination Machine", "text": "L'APF Imagination Machine \u00e8 la combinazione di una console per videogiochi e di un computer prodotta dalla APF Electronics Inc. alla fine del 1979. La macchina \u00e8 composta da due componenti separati: l'APF-1000, cio\u00e8 la console vera e propria, alla quale si aggiunge un supporto contenente una tastiera completa e un lettore di cassette. La APF-1000 venne sviluppata specificatamente per competere con l'Atari 2600 e l'Intellivision.\nConsiderata il primo computer collegabile direttamente alla televisione e una delle console pi\u00f9 espandibili del tempo, La APF Imagination Machine completa veniva venduta al prezzo di 700 dollari statunitensi, mentre al giorno d'oggi viene valutata anche oltre 1.800 dollari."}
{"id": "271150", "revid": "453768", "url": "https://it.wikipedia.org/wiki?curid=271150", "title": "Valle d'Itria", "text": "La Valle d'Itria \u00e8 una porzione di territorio della Puglia centrale a cavallo tra la citt\u00e0 metropolitana di Bari e le province di Brindisi e di Taranto. Il suo territorio coincide con la parte meridionale dell'altopiano delle Murge: in senso stretto \u00e8 la depressione carsica che si estende tra gli abitati di Locorotondo, Cisternino e Martina Franca. La principale peculiarit\u00e0 della valle sono i trulli, tipiche ed esclusive abitazioni in pietra a forma di cono, le masserie e il paesaggio rurale in genere caratterizzato dall'elevato uso della pietra locale utilizzata per costruire muri a secco e dal terreno di colore rosso acceso, tipico della Puglia meridionale.\nGeografia.\nLa Valle d'Itria coincide con la parte meridionale dell'altopiano delle Murge. Nota anche come \"Valle dei Trulli\", si estende tra le province di Bari, Taranto e Brindisi e, oltre ai comuni di Locorotondo, Martina Franca e Cisternino, piccole porzioni della Valle d'Itria ricadono anche nei comuni di Alberobello, Ostuni, Carovigno, Fasano e Ceglie Messapica.\nMartina Franca \u00e8 il comune con la massima altitudine (431 metri slm) e maggiormente popolato (circa ab.) della Valle d'Itria,\nIl capoluogo di provincia pi\u00f9 vicino e meglio collegato \u00e8 Taranto, distante non pi\u00f9 di 45 chilometri da ogni comune.\nFlora e fauna.\nLa flora si compone di tratti di bosco e di macchia mediterranea, alternati a numerosi vigneti da cui si ricavano vini bianchi tra i quali il Locorotondo DOC e il Martina Franca DOC, e oliveti secolari dai quali si produce olio di oliva extravergine. Si possono osservare aree naturali protette come il Bosco delle Pianelle di Martina Franca e la Selva di Fasano.\nLa fauna \u00e8 caratterizzata dalla presenza di, volpi, ricci, pettirossi, occasionalmente falchi e diversi rapaci notturni (civetta, gufo, assiolo e barbagianni). \nStoria.\nLe origini.\nI numerosi siti archeologici tra i quali il sito archeologico di Pezza Petrosa, grotta di Facciasquata, grotta di Montescotano, Maselli, Ibernia piccola, Carperi, monte d'Alessio, monte le Fergole e Figazzano presso Cisternino, \"Kailia\" attuale Ceglie Messapica, Specchia Tarantina a Martina Franca attestano la frequentazione umana nel territorio sin dall'et\u00e0 del bronzo e la fondazione di colonie messapiche poi inglobate dalla magnogreca Taranto e infine confluite nel territorio della Regio II Apulia et Calabria dell'Impero Romano che vide un importante porto nell'antica citt\u00e0 romana di Egnazia.\nPer la sua indubbia importanza logistica ed economica, la Valle d'Itria fu probabilmente abitata gi\u00e0 in epoca Paleolitica (III millennio a.C.). Un altopiano collinare terrazzato, ricco di boschi, pascoli e selvaggina costituiva per i primitivi abitatori una sicura attrattiva. I ritrovamenti archeologici, nelle contrade Grofoleo, Badessa, Monte del Forno ed altre, fanno pensare che la Valle fosse sicuramente abitata gi\u00e0 nell'Et\u00e0 del Bronzo finale (fine del II millennio) da comunit\u00e0 iapigie e messapiche.\nNel IV-III secolo a.C. l'influenza di Roma dapprima su Taranto, poi su l'intero territorio, si avvert\u00ec forte, per consolidarsi in seguito con la suddivisione dell'agro in centuriazioni e la sua consegna ai soldati, veterani di tante battaglie. Sotto la giurisdizione romana si incrementarono la viticoltura, la cerealicoltura e l'allevamento. Nel periodo imperiale, diventate Brindisi ed Egnazia rilevanti porti commerciali a discapito di Taranto, e con la realizzazione dell'Appia e della Minucia-Traiana che la escludevano dalle pi\u00f9 notevoli vie di comunicazione, l'importanza sociale ed economica della Valle d'Itria si affievol\u00ec inesorabilmente.\nIl Medioevo.\nLungo le gravine sono presenti vari insediamenti rupestri di origine alto medievale (V-X secolo), quando la regione visse un periodo di guerra ed incertezza politica ed economica e fu ripetutamente attaccata da popolazioni straniere (prima i Goti, poi i Longobardi e i Saraceni).\nIl periodo \u00e8 politicamente complesso: il regno longobardo, con capitale a Benevento, fronteggia l'impero bizantino, mentre Bari \u00e8 un emirato arabo a partire dall'883 d.C.\nTradizionalmente, alle scorrerie dei Goti viene attribuito l'abbandono di Egnazia e la sua ultimissima fase di vita si protrae fino al X-XV secolo, epoca a cui risalgono gli ultimi rinvenimenti di ceramiche. Successivamente, alcune famiglie nei secoli successivi sporadicamente si insediano nelle tombe a camera, riadattate ed ampliate per lo scopo. Il fenomeno verr\u00e0 poi arginato dalla concentrazione degli abitanti verso Monopoli e Fasano. L'abbandono di Egnazia fu lento e progressivo, e la citt\u00e0 sar\u00e0 poi usata esclusivamente come cava di materiale edilizio di reimpiego per le costruzioni nelle suddette citt\u00e0. Nei pressi di Ceglie Messapica, Ostuni e Villa Castelli sono presenti resti del Limes Bizantino (detto Paretone dei greci) ed una serie di specchie, luoghi d'avvistamento e piazzeforti atte alla difesa del territorio.\nUn periodo di torpore, quindi, dur\u00f2 fino al V secolo d.C., quando, sospinti ed impauriti dalle orde barbariche (Goti) che invadevano l'anfiteatro tarantino ed il litorale adriatico, modesti gruppi di Bizantini, sfuggiti ai massacri, alle scorrerie ed alle epidemie, vennero a rifugiarsi sulla impervia, ma sicura Murgia. Forse fu allora che i profughi, costretti ad adattarsi ad una nuova vita, non cittadina, ma agreste, svilupparono lentamente una nuova realt\u00e0 economica, creando i primissimi nuclei di comunit\u00e0 agrarie che con pochi mezzi, tanta tenacia e tantissimo lavoro, crearono le premesse per la costituzione di una civilt\u00e0 contadina tipica della Murgia.\nCon la dominazione longobarda (VI-VII secolo) si consolidarono i primitivi nuclei agrari; in questo sistema organizzativo, invero abbastanza chiuso, intorno all'VIII-IX secolo s'innest\u00f2 la ventata culturale innovativa del Monachesimo Basiliano. Quest'ultimo apport\u00f2 allo statico consorzio della Valle d'Itria un certo rinnovamento culturale e religioso con nuove tecniche agrarie. La ventata innovativa orientale miglior\u00f2 il modus vivendi della popolazione murgiana incentivandone soprattutto l'agricoltura e la pastorizia con la creazione delle prime masserie (dal tardo latino, massa: insieme di fondi, terreni), e da ci\u00f2 trassero giovamento anche gli scambi economici e i rapporti di comunicazione. Seguirono alterne vicissitudini belliche sulle coste, con invasioni saracene e controffensive longobarde e bizantine: di questo periodo sono le distruzioni di Brindisi (838), Bari (847) ed infine di Taranto (928), che costrinsero nutriti gruppi di popolazioni rivierasche a rifugiarsi sulla boscosa Murgia. Con questi apporti demografici si rivitalizzarono i nuclei abitati pi\u00f9 antichi e se ne crearono di nuovi, da cui sarebbero sorti, nei secoli successivi, i primi Casali.\nIntorno al XIV secolo Martina Franca fu eletta comune su ordine del Principe di Taranto Filippo I d'Angi\u00f2. Sulle rovine del medioevale luogo di culto della Vergine odigitria, nel 1545 \u00e8 stato costruito a il Convento dei Cappuccini. Martina insieme a Villa Castelli furono propriet\u00e0 della famiglia Orsini dal Balzo.\nOgni casale nel corso dei secoli ha avuto una storia propria, diversa da quella dei casali vicini. Innegabili sono state, per\u00f2, le influenze del Principato di Taranto e del mondo ecclesiastico e feudale ben evidenti nei castelli, nelle grandi chiese, nel Palazzo Ducale di Martina Franca.\nEt\u00e0 Moderna.\nDa un punto di vista amministrativo, i comuni della Valle d'Itria vennero inglobati nella Terra di Bari (Locorotondo, Cisternino e Alberobello) e nella Terra d'Otranto (Martina Franca, Ostuni e Ceglie Messapica).\nL'economia si \u00e8 fondata a lungo sulla pastorizia e sull'agricoltura ruotando intorno a piccoli castelli, le masserie fortificate e a villaggi lungo le vie della transumanza, importante per l'allevamento e le attivit\u00e0 commerciali con lo spostamento di greggi dall'Abruzzo al Salento attraverso le Murge. Il fenomeno avveniva in autunno lungo antiche vie di comunicazione dette tratturi e carrari in occasione delle quali si organizzavano nei comuni di passaggio fiere di forte fermento economico.\nNel XIX secolo la valle d'Itria fu terra di brigantaggio pre e post unitario. Il 12 gennaio 1818 nel territorio di \"Li Castelli\" il prete brigante Ciro Annicchiarico fondatore della \"setta dei decisi\" e promotore della \"repubblica salentina\", primo anello rivoluzionario della \"repubblica europea\", disarm\u00f2 i fucilieri reali che si recavano ad Ostuni.\nNel Bosco delle Pianelle a Martina Franca trov\u00f2 rifugio il celebre brigante Carmine Crocco evaso da Brindisi. Mente tra Ostuni, Ceglie Messapica e Cisternino veniva costituita durante il Risorgimento una vendita carbonara, ad opera di \"Domenico Termetrio\" di Cisternino, e una sezione della Giovine Italia. Durante questi moti Ostuni fu la prima citt\u00e0 della Puglia a innalzare il tricolore.\nLa Valle d'Itria \u00e8 stata abitata da piccoli gruppi ebraici totalmente integrati nel tessuto sociale sino alla II guerra mondiale, le leggi razziali del periodo fascista hanno quasi del tutto cancellato le comunit\u00e0 ebraiche della valle.\nTurismo.\nAttualmente la Valle d'Itria \u00e8 una delle zone d'Italia a maggior frequentazione turistica. Le bellezze naturali, architettoniche e paesaggistiche di questa porzione della Murgia dei Trulli ne fanno una delle mete principali del turismo internazionale. Tutto questo giustifica l'alta presenza di strutture ricettive e gastronomiche, nonch\u00e9 di numerosi eventi durante l'anno. Le maggiori attrattive turistiche sono:\nDialetto.\nSebbene amministrativamente divisa tra le province di Bari, Taranto e Brindisi, la Valle d'Itria presenta una notevole omogeneit\u00e0 culturale e antropica (diffusione dell'abitato sparso nelle campagne quasi totalmente assente nel resto della Puglia) che si riflette anche nel dialetto. Nonostante piccole differenze tra paese e paese, il dialetto di Martina Franca, Locorotondo, Cisternino, Fasano e Alberobello \u00e8 riconducibile alla matrice dei dialetti pugliesi settentrionali del sud-est barese. Il cegliese, parlato a Ceglie Messapica, e l'ostunese parlato ad Ostuni fanno parte del gruppo di transizione apulo salentina."}
{"id": "271154", "revid": "392652", "url": "https://it.wikipedia.org/wiki?curid=271154", "title": "Niccol\u00f2 da Poggibonsi", "text": "Scrisse il \"Libro d'Oltramare\", redatto dopo il pellegrinaggio in Terrasanta del 1345-1350.\nBiografia.\nDa Poggibonsi, in Toscana, fr\u00e0 Niccol\u00f2, insieme a sette compagni (di cui soltanto sei tornarono in patria) part\u00ec alla volta di Venezia e da l\u00ec si imbarc\u00f2 per l'isola di Cipro, dove rimase parecchi mesi al servizio di re Ugo IV.\nPart\u00ec poi per Giaffa in Palestina. Visit\u00f2 i luoghi santi di Gerusalemme e della Palestina, viaggi\u00f2 fino a Damasco, tent\u00f2 di raggiungere Babilonia di Caldea (nei pressi di quella che era gi\u00e0 allora Baghdad).\nS'imbarc\u00f2 a Beirut per l'Egitto dove visit\u00f2 Alessandria, Babilonia d'Egitto (ossia Fustat, che \u00e8 la parte pi\u00f9 antica del Cairo), Il Cairo (ossia la parte nuova) e i luoghi biblici della penisola del Sinai con il celebre e antichissimo Monastero di Santa Caterina.\nPassando per Gaza, torn\u00f2 in seguito sul delta del Nilo, a Damietta, da dove si imbarc\u00f2 per Cipro. Da Cipro si imbarc\u00f2 nuovamente per l'Italia, ma la navigazione fu cos\u00ec piena d'inaspettate avventure, che dur\u00f2 oltre quattro mesi, durante i quali la nave dovette passare dalle coste turche, far scalo a Tripoli (nell'attuale Libia) e in Istria presso Parenzo, dove fu sequestrato da briganti e dovette fuggire.\nGiunto a Venezia alla fine del 1349, scese a Ferrara, dove si ferm\u00f2 un po' e solo in primavera del 1350, dopo cinque anni di viaggio, torn\u00f2 nell'amata patria di Poggibonsi."}
{"id": "271155", "revid": "339392", "url": "https://it.wikipedia.org/wiki?curid=271155", "title": "Gradi ninja", "text": ""}
{"id": "271157", "revid": "125711641", "url": "https://it.wikipedia.org/wiki?curid=271157", "title": "Stefano Bontate", "text": " Erroneamente, talune fonti riportano il cognome \"Bontade\".\nEra noto come \"Il Falco\" per via della sua freddezza e della sua arguzia, ma amava farsi chiamare anche \"Principe di Villagrazia\", malgrado non vantasse alcun titolo nobiliare. \nBiografia.\nPrimi anni.\nStefano Bontate era figlio di Francesco Paolo Bontate, l'autorevole capo della \"cosca\" mafiosa di Santa Maria di Ges\u00f9, meglio noto come \"don Paolino Bont\u00e0\". Il giovane Stefano frequent\u00f2 il liceo Gonzaga presso i padri Gesuiti (dove impar\u00f2 a parlare perfettamente inglese e francese) e insieme al fratello Giovanni venne affiliato alla \"cosca\" del padre, di cui divenne il vicecapo. Nel 1964, a soli venticinque anni, Bontate eredit\u00f2 le redini della \"cosca\" per via delle gravi condizioni di salute del padre, che aveva rinunciato alla funzione di capo lasciandogli in eredit\u00e0 tutte le sue ricchezze, insieme a quelle dello zio Mommino. Bontate inizi\u00f2 ad operare nel settore del commercio all'ingrosso di prodotti ortofrutticoli, che si rivel\u00f2 una copertura per i suoi affari illeciti, ma venne coinvolto anche in alcune attivit\u00e0 edilizie a Palermo.\nSpos\u00f2 Margherita Teresi, proveniente dall'alta borghesia siciliana, e instaur\u00f2 saldi rapporti con personalit\u00e0 influenti come il conte Cassina, il principe Vanni Calvello di San Vincenzo e Marianello Gutierrez Spatafora. A Palermo frequenta con la moglie i salotti borghesi pi\u00f9 ambiti, che lo accolgono come un uomo ricco e di piacevole conversazione. Alterna al lavoro viaggi di piacere in Svizzera, in Francia, ma anche a Roma e in Toscana. Importante per lui sar\u00e0 l'iniziazione in una massoneria segreta detta \"Loggia dei 300\", che aveva al suo interno personaggi di rilievo nella Palermo degli anni sessanta e settanta con i quali Bontate intraprese collaborazioni e rapporti d'amicizia.\nDon Stefano diventer\u00e0 presto il principale esponente e leader del gruppo. Crea, inoltre, un articolato sistema di potere che si avvale di un grande numero di prestanome e di societ\u00e0 di comodo che vincono con facilit\u00e0 tutti gli appalti pubblici nel campo dell'edilizia e della relativa speculazione, e delle attivit\u00e0 commerciali, col conseguente riciclaggio di denaro sporco incassato dai mafiosi e successivamente \"lavato\" per tornare ripulito nelle loro tasche. I suoi rapporti con il mondo finanziario non solo siciliano, ma nazionale, crescono notevolmente. Nello stesso tempo Bontate consolida i suoi legami con la corrente andreottiana della Democrazia cristiana siciliana (essendo imparentato con Margherita Bontade) e con i suoi referenti statunitensi.\nAnni settanta.\nNel 1969 Bontate fu tra gli organizzatori della cosiddetta \u00abstrage di viale Lazio\u00bb per punire il \"boss\" Michele Cavataio: infatti egli stesso scelse i suoi \"soldati\" Emanuele D'Agostino e Gaetano Grado per fare parte del commando di \"killer\" che uccise Cavataio. Nel 1970 Bontate partecip\u00f2 ad un incontro a Milano insieme ad altri \"boss\" per discutere sull'implicazione dei mafiosi siciliani nel Golpe Borghese e, durante l'incontro, costitu\u00ec un \"triumvirato\" insieme ai \"boss\" Gaetano Badalamenti e Luciano Leggio per ricostruire la \"Commissione\", sciolta in seguito alla prima guerra di mafia.\nNel 1971 Bontate venne denunciato dai Carabinieri e dalla questura di Palermo per associazione a delinquere e traffico di stupefacenti insieme ad altri 113 mafiosi, venendo arrestato e rinchiuso per un breve periodo nel carcere dell'Ucciardone insieme a Gaetano Badalamenti, incluso pure nella denuncia. In seguito alla scarcerazione, Bontate venne inviato al soggiorno obbligato a Cannara, consentendogli di avviare rapporti con i camorristi come Michele Zaza e Giuseppe Sciorio per il contrabbando di sigarette.\nA met\u00e0 degli anni settanta, Bontate lasci\u00f2 in secondo piano il contrabbando di sigarette estere per divenire il principale approvvigionatore di morfina base dalla Turchia e dall'Estremo Oriente, grazie ai suoi stretti legami con i contrabbandieri Nunzio La Mattina e Tommaso Spadaro; inoltre Bontate instaur\u00f2 ottimi rapporti personali e d'affari con il \"boss\" Salvatore Inzerillo, che inviava l'eroina raffinata in Francia e negli Stati Uniti, in collegamento con i suoi cugini Gambino di Brooklyn. Nel 1975 per\u00f2 Tot\u00f2 Riina, reggente della \"cosca\" di Corleone in sostituzione di Luciano Leggio, fece sequestrare ed uccidere Luigi Corleo, suocero di Nino Salvo, ricco e famoso esattore affiliato alla \"cosca\" di Salemi; il sequestro venne attuato per dare un duro colpo al prestigio di Bontate e Badalamenti, i quali erano legati a Salvo e non riusciranno ad ottenere n\u00e9 la liberazione dell'ostaggio, n\u00e9 la restituzione del corpo..\nDurante una conversazione con Gaetano Grado (determinato a far assassinare Riina), Bontate si espresse sull'avversario corleonese: \u00abLascialo correre a questo cavallo, che tanto deve passare sempre da qui: \u00e8 viddanu (\"contadino\" in italiano)\u00bb. L'errore di sottovalutare Riina gli sarebbe stato fatale. Nel 1978 i corleonesi eliminarono i \"boss\" Giuseppe Di Cristina e Giuseppe Calderone per demolire ancora di pi\u00f9 il prestigio di Bontate ed Inzerillo, inoltre riuscirono a mettere in minoranza Badalamenti nella \"Commissione\", che lo espulse dalla sua Famiglia.\nLa morte.\nNel 1981 Riina fece uccidere Giuseppe Panno, capo della \"cosca\" di Casteldaccia e strettamente legato a Bontate, il quale reag\u00ec organizzando un complotto contro Riina, che per\u00f2 venne rivelato da Michele Greco, il capo della \"Commissione\" che si era segretamente accordato con lo schieramento dei Corleonesi. Riina allora decret\u00f2 l'omicidio del \"boss\": verso le 23:30, mentre si stava recando alla sua casa di campagna dopo la festa di compleanno, a bordo della nuova Alfa Romeo Giulietta 2000 super, Bontate venne affiancato da una moto Honda guidata da Giuseppe Lucchese e con a bordo Pino Greco \"Scarpuzzedda\" e freddato a colpi di lupara e kalashnikov mentre era fermo ad un semaforo di via Aloi a Palermo. \nQuando la polizia esamin\u00f2 il cadavere, riconobbe (nonostante i violenti sfregi causati dai proiettili) un uomo giovane con addosso un pregiato abito di sartoria in principe di Galles. Al polso l'orologio Vacheron Constantin e tra la camicia e i pantaloni una raffinata 7.65 bifilare francese gi\u00e0 carica, con cui Bontate non aveva fatto in tempo a difendersi dagli aggressori. Nella tasca dei pantaloni ben 5 milioni di lire in banconote; la carta d'identit\u00e0 imbrattata di sangue avrebbe lasciato le autorit\u00e0 senza parole: era Stefano Bontate, all'anagrafe semplice proprietario terriero, ma in realt\u00e0 un capo di Cosa Nostra.\nL'omicidio, che diede inizio alla seconda guerra di mafia, richiese settimane di accurata preparazione e venne anche organizzato dal fratello minore di Bontate, Giovanni, il quale si accord\u00f2 con i Corleonesi perch\u00e9 intendeva sostituire il fratello alla guida della Famiglia; al delitto partecip\u00f2 inoltre il vicecapo di Bontate, Pietro Lo Iacono, che si era recato a casa sua con la scusa di fargli gli auguri e aveva appreso dallo stesso Bontate che stava per recarsi nella casa di campagna e cos\u00ec aveva avvertito i \"killer\" che si erano nascosti nei dintorni. Il giorno prima della morte si trovava insieme a Michele Greco, con cui aveva trascorso il venerd\u00ec santo. Il Greco conosceva sin da bambino Stefano Bontate, che si recava nella sua tenuta insieme alla famiglia, ma si sospetta che anche lui sia tra i mandanti dell'omicidio.\nLa bara di Stefano venne esposta nella villa di famiglia. I funerali si svolsero nella chiesa della borgata della Guadagna mentre la salma si trova presso il cimitero di Santa Maria di Ges\u00f9. Sulla morte di Bontate numerosi giornali restarono indifferenti. Il suo nome per\u00f2 sarebbe riemerso durante il maxiprocesso alla mafia, dove rivest\u00ec un ruolo cruciale per numerose indagini e dichiarazioni.\nLegami con la politica.\nSecondo la testimonianza del collaboratore di giustizia Tommaso Buscetta, Bontate fu implicato nell'uccisione di Enrico Mattei (presidente dell'ENI) e nella sparizione del giornalista Mauro De Mauro: \u00abil rapimento di Mauro De Mauro [\u2026] \u00e8 stato effettuato da Cosa Nostra. De Mauro stava indagando sulla morte di Mattei e aveva ottime fonti all'interno di Cosa Nostra. Stefano Bontate venne a sapere che De Mauro stava avvicinandosi troppo alla verit\u00e0 - e di conseguenza al ruolo che egli stesso aveva giocato nell'attentato - e organizz\u00f2 il \"prelevamento\" del giornalista in via delle Magnolie. De Mauro fu rapito per ordine di Stefano Bontate che incaric\u00f2 dell'operazione il suo vice Girolamo Teresi [\u2026]. Era stato \"spento\" un nostro nemico e si dette per scontato che Stefano Bontate, Gaetano Badalamenti e Luciano Liggio avessero autorizzato l'azione\u00bb.\nNel 1979 Bontate, insieme ai \"boss\" Salvatore Inzerillo, John Gambino e Rosario Spatola, si occup\u00f2 del falso rapimento del finanziere Michele Sindona, il quale si nascose in Sicilia in seguito alla bancarotta delle sue banche aiutato dal massone Giacomo Vitale, cognato di Bontate; il vero obiettivo del finto rapimento era quello di fare arrivare un avviso ricattatorio ai precedenti alleati politici di Sindona, tra cui Giulio Andreotti, per portare a buon fine il salvataggio delle sue banche e recuperare il denaro di Bontate e degli altri \"boss\", anche minacciando Enrico Cuccia, presidente di Mediobanca e l'avvocato Giorgio Ambrosoli, commissario liquidatore delle banche di Sindona, che erano i principali oppositori dei piani di salvataggio.\nInoltre Sindona propose a Bontate un piano separatista e l'affiliazione di alcuni mafiosi siciliani in una loggia massonica coperta, anche se la proposta non venne accolta positivamente da tutta la \"Commissione\"; Bontate e altri mafiosi per\u00f2 ritennero opportuno legarsi alla massoneria, dove entrarono in contatto diretto con imprenditori, giudici e uomini politici per facilitare i loro affari illeciti. Inoltre Bontate era in stretti rapporti d'amicizia con Salvo Lima, con il quale s'incontrava spesso, ed era anche legato ai deputati Francesco Cosentino e Rosario Nicoletti, il quale lo riceveva nel suo studio.\nAttraverso l'onorevole Lima, Bontate incontr\u00f2 due volte Giulio Andreotti nel 1979 e nel 1980 (come rievocato dai collaboratori di giustizia Francesco Marino Mannoia e Angelo Siino, che furono diretti testimoni degli incontri), in occasione dei quali si sarebbe discusso del comportamento tenuto dal presidente democristiano della Regione Siciliana, Piersanti Mattarella, ritenuto in stridente contrasto con gli interessi di Cosa Nostra.\nTali testimonianze degli incontri con Bontate sono state ritenute veritiere dalla Corte d'Appello di Palermo, che ha assolto Andreotti per il reato di associazione mafiosa per il periodo successivo all'omicidio di Piersanti Mattarella, ritenendo tuttavia valido il reato di Andreotti per il periodo di tempo precedente al delitto Mattarella, anche se coperto dalla prescrizione. La sentenza venne confermata dalla Corte di Cassazione nell'ottobre del 2004. Al processo contro il senatore Marcello Dell'Utri per concorso esterno in associazione mafiosa, la Cassazione ritenne pienamente provato l'incontro avvenuto tra Bontate e l'allora imprenditore Silvio Berlusconi e Dell'Utri (all'epoca collaboratore di Berlusconi), testimoniato dal collaboratore di giustizia Francesco Di Carlo e di cui hanno parlato anche altri collaboratori.\nL'incontro sarebbe avvenuto nel 1974 a Milano, dove venne presa la contestuale decisione di far seguire l'arrivo di Vittorio Mangano presso l'abitazione di Berlusconi per svolgere la funzione di \"garanzia e protezione\" a tutela della sicurezza del suo datore di lavoro e dei suoi pi\u00f9 stretti familiari, perch\u00e9 Berlusconi \u00abtemeva che i suoi parenti fossero oggetto di sequestri di persona\u00bb; fu Dell'Utri a mettere Berlusconi in contatto con Bontate e Vittorio Mangano, che sarebbero stati i garanti della sicurezza di Berlusconi, che per questa ragione pag\u00f2 \u201ccospicue somme\u201d a Dell'Utri. Inoltre si ritenne provato che Bontate si serv\u00ec di Dell'Utri come tramite per gli investimenti di denaro sporco sulla piazza di Milano e in aziende pulite dell'Italia settentrionale. Don Stefano era anche in ottimi rapporti con rilevanti membri delle istituzioni palermitane. Tra questi abbiamo il capitano Russo, che l'aiut\u00f2 a riottenere la patente e un falso porto d'armi.\nRicchezze.\nIl patrimonio accumulato da Bontate nella sua vita fu abbastanza rilevante: circa 10 miliardi di lire in contanti. Di questa somma si \u00e8 trovata solo qualche traccia, come ad esempio 500.000 dollari in una valigia spedita da New York per amici del boss e rinvenuta all'aeroporto di Punta Raisi dall'allora capo della Mobile Boris Giuliano, che poco tempo dopo sarebbe stato assassinato proprio dalle cosche mafiose.\n\"Il Mafioso\".\nLa figura di Bontate ha ispirato il personaggio de \"Il Mafioso\" nel libro Romanzo criminale, scritto nel 2002 da Giancarlo De Cataldo e riferito alle vicende realmente avvenute della Banda della Magliana."}
{"id": "271159", "revid": "1855146", "url": "https://it.wikipedia.org/wiki?curid=271159", "title": "Ministri della pubblica istruzione del Regno d'Italia", "text": "I ministri della pubblica istruzione del Regno d'Italia si sono avvicendati dal 1861 (proclamazione del Regno d'Italia) al 1946 (nascita della Repubblica Italiana)."}
{"id": "271161", "revid": "1456895", "url": "https://it.wikipedia.org/wiki?curid=271161", "title": "Barbara Alberti", "text": "Biografia.\nSi trasfer\u00ec coi genitori a Roma, dove vive tuttora, all'et\u00e0 di 15 anni, laureandosi poi in Filosofia alla Sapienza. Nella sua eclettica produzione, tesa a combattere un'immagine perdente del sesso femminile, si affiancano opere diverse, dal picaresco \"Memorie malvagie\" (1976) al meditativo \"Vangelo secondo Maria\" (1979), a prove maggiormente venate di umorismo nero e provocazione come \"Il signore \u00e8 servito\" (1983), \"Buonanotte Angelo\" (1986), \"Povera bambina\" (1988), \"Parliamo d'amore\" (1989), \"Delirio\" e \"Gianna Nannini da Siena\" (entrambe del 1991) e \"Il promesso sposo\" (1994), un profilo dedicato al critico d'arte e personaggio televisivo Vittorio Sgarbi e presentato sotto le spoglie di un'autobiografia \u201cmancata\u201d.\nDi genere umoristico \u00e8 \"\" (1998), nel quale la Alberti ha rappresentato un Don Giovanni immaginario con accanto alcune figure femminili note della sua generazione.\nNel 2003 ha pubblicato \"Gelosa di Majakovskij\", biografia del celebre poeta (per il quale, nello stesso anno, ha ricevuto il Premio Alghero Donna) sezione narrativa, e \"Il principe volante\", in cui ha raccontato con malizia e amorevolezza la vita di Antoine de Saint-Exup\u00e9ry, sempre nel 2003 \u00e8 stata Presidente di Commissione del Premio Lunezia, mentre \u00e8 del 2006 il libro di racconti \"Il ritorno dei mariti\".\n\u00c8 anche coautrice di sceneggiature cinematografiche, tra cui \"Il portiere di notte\" di Liliana Cavani (1974, collaboratrice), \"Maladolescenza\" di Pier Giuseppe Murgia (1977), \"Io sto con gli ippopotami\" (1979), \"Monella\" (1998) e \"Melissa P.\" (2005) e autrice di testi teatrali (\"Ecce homo\").\nDal 1983 al 1998 Barbara Alberti ha tenuto la rubrica \"Parliamo d'amore\" sul settimanale \"Amica\". Nel 1983 scrive una rubrica su Penthouse chiamata \"Luci rosse\". Il 21 gennaio 1988 \u00e8 diventata giornalista pubblicista. Dal 2009 gestisce una pungente rubrica settimanale (\"La posta di Barbara Alberti\") su \"Il Fatto Quotidiano\". \nAttualmente tiene, inoltre, una rubrica di corrispondenza coi lettori sul settimanale \"Gioia\". Scrive anche sui settimanali \"Confidenze\" e \"D-La Repubblica delle Donne\". \nPartecipa abitualmente come opinionista a diversi talk show televisivi, da \"Pomeriggio 5\" a \"L'Italia sul 2\". Fino a settembre 2013 ha condotto \"La guardiana del faro\", un programma settimanale in onda la domenica mattina dalle 9 alle 10 su Radio 24, ideato da Gianluca Nicoletti, a cura di Gloria Guerrera.\nNel 2018 ha partecipato come concorrente a \"Celebrity Masterchef\", venendo eliminata nella seconda puntata.\nDa gennaio 2020 partecipa come concorrente alla quarta edizione del \"Grande Fratello VIP\", da cui si ritira per motivi personali nella prima met\u00e0 di febbraio; sempre nello stesso anno, partecipa come ospite e giudice del sintony test al programma televisivo \"La pupa e il secchione\". \nVita privata.\n\u00c8 stata sposata con il produttore e sceneggiatore Amedeo Pagani, dal quale nel 1975 ebbe un figlio, il giornalista Malcom Pagani e una figlia, Gloria Samuela Pagani, arabista. \n\u00c8 stata iscritta al Partito Radicale. Non \u00e8 credente ma ritiene che ci sia bisogno di spiritualit\u00e0 nel mondo d'oggi."}
{"id": "271166", "revid": "1386897", "url": "https://it.wikipedia.org/wiki?curid=271166", "title": "Microvision", "text": "Il Microvision \u00e8 un'apparecchiatura da videogioco sviluppata per la Milton Bradley Company nel 1979, e per via delle sue peculiarit\u00e0 \u00e8 considerato la prima vera console portatile dotata di cartucce intercambiabili. Era infatti possibile usarlo per giocare ad un qualsiasi gioco programmato su apposite cartucce, e poteva essere tenuto in mano durante l'utilizzo.\nVenne sviluppato da Jay Smith e dalla sua Smith Engineering, che due anni dopo realizz\u00f2 il famoso Vectrex. Non era basato su un microprocessore, e i giochi del Microvision erano distribuiti tramite speciali cartucce dotate di schermo, da inserire sul supporto portatile.\nNel primo anno la Smith Engineering realizz\u00f2 un fatturato di 8 milioni di dollari diventando un'industria milionaria. Lo schermo piccolo, i pochi giochi sviluppati (tredici) e una pessima disposizione dei tasti portarono alla dismissione della console nel 1981.\nLe unit\u00e0 Microvision sono molto rare attualmente, e oggetto di collezione. La maggior parte di esse sono danneggiate: i difetti pi\u00f9 comuni sono la rottura dello schermo per via della tecnologia LCD poco avanzata del tempo (tendeva a scurirsi progressivamente nell'utilizzo), vari danneggiamenti elettrostatici alla circuiteria e distruzione del keypad (la plastica utilizzata non era delle pi\u00f9 resistenti).\nNonostante per\u00f2 tutti i suoi difetti, oggi la Microvision \u00e8 considerata da molti come la prima vera console portatile mai creata visto che, appunto, per giocare bisognava inserire le cartucce dei videogiochi, e fu probabilmente il primo concetto di \"console portatile\" che allora, societ\u00e0 come la Nintendo (oggi una delle pi\u00f9 grandi case di videogiochi) cercavano di concretizzare.\nGiochi.\nTra parentesi il nome usato sulle cartucce per l'Italia.\nIn Europa sono usciti 8 titoli numerati da 1 a 8. Il n.1 \"Block Buster\" \u00e8 stato commercializzato solo in bundle con la console, gli altri hanno la confezione numerata.\nDi seguito gli otto titoli con i differenti nomi nei vari paesi di uscita. Il numero 8 non \u00e8 uscito con la confezione in italiano, la versione italiana \u00e8 in realt\u00e0 quella inglese con l'aggiunta del manuale italiano.\nCollegamenti esterni.\nFAQ in inglese"}
{"id": "271170", "revid": "466539", "url": "https://it.wikipedia.org/wiki?curid=271170", "title": "Immersione in apnea", "text": "L'apnea \u00e8 stata la prima forma d'immersione praticata dall'uomo. La possibilit\u00e0 di immergersi in apnea si fonda sull'adattamento fisiologico chiamato \"riflesso d'immersione\" che accomuna tutti i mammiferi, dal delfino al bradipo, dalla foca al cane, anche se in gradi diversi.\nIl riflesso d'immersione \u00e8 sorprendentemente sviluppato nell'uomo, sebbene non sia un animale prevalentemente acquatico.\nStoria.\nLe origini delle esplorazione dei fondali marini, effettuate con questa tecnica per vari scopi, si perdono nella notte dei tempi e I primi apneisti si spingevano sott'acqua per effettuare la pesca in apnea e raccogliere conchiglie, oggetti preziosi o utili quali il corallo, le perle o le spugne. i Romani furono fra i primi a utilizzare gli \"urinatores\" per operazioni di sabotaggio delle navi nemiche.\nIl primo record di immersione in apnea registrato non aveva una valenza sportiva, ma militare: nel 1913 la corazzata Regina Margherita si trovava davanti all'isola di Scarpanto, nei mari della Grecia. A causa di un'errata rilevazione della profondit\u00e0 venne gettata l'\u00e0ncora in un tratto con fondale tra i 70 e gli 80 metri. Questa, giunta di slancio alla fine della catena, la spezz\u00f2 (causando, tra l'altro, la morte del primo ufficiale) perdendosi sul fondo. Per recuperarla si cerc\u00f2 anche tra la popolazione locale qualcuno in grado di esplorare il fondale. Molti indicarono in \"Georgios Haggi Statti\" (probabilmente \"Hagystatis\"), un pescatore di spugne locale, l'unico in grado di riuscire nell'impresa. I medici di bordo, dubbiosi, lo visitarono trovando evidenti segni di enfisema polmonare, una grave lesione a un timpano e la totale mancanza dell'altro, nonch\u00e9 l'incapacit\u00e0 di trattenere il respiro a secco per pi\u00f9 di un minuto. Ci\u00f2 nonostante, con l'ausilio di un aiutante e di una pietra da 15\u00a0kg legata ad una cima, \"Haggi Statti\" riusc\u00ec sorprendentemente a ritrovare l'ancora dispersa compiendo nei giorni successivi una serie di tuffi fra i 50 e gli 80 metri. L'impresa venne certificata dalla presenza di numerosi testimoni ufficiali.\nL'impresa di \"Haggi Statti\" fu per lungo tempo ritenuta una prestazione del tutto eccezionale, quasi miracolosa, e per molti anni l'apnea rimase inconsapevole di se stessa e delle proprie potenzialit\u00e0, fino a che, a met\u00e0 Novecento, esplose una vera e propria \"corsa alla profondit\u00e0\" che vide protagonisti autentici pionieri come Raimondo Bucher (primo primatista di apnea ufficiale nel 1952), Ennio Falco, Enzo Maiorca, Angela Bandini, Stefano Makula, Jacques Mayol e, pi\u00f9 recentemente, Pipin Ferreras, Umberto Pelizzari e Gianluca Genoni.\nFisiologia dell'apnea.\nL'aria contenuta negli alveoli polmonari, a causa degli scambi gassosi con il sangue, ha una composizione diversa da quella atmosferica. Laddove l'aria atmosferica \u00e8 costituita al 78% da azoto, al 21% da ossigeno, da piccole percentuali di altri gas e da una minima concentrazione di anidride carbonica, l'aria presente negli alveoli ha una concentrazione di ossigeno pari al 15% circa e di anidride carbonica pari al 5,6%. Le concentrazioni nel sangue sono ancora diverse, ma, grazie alla respirazione ed al continuo scambio gassoso, le concentrazioni dei vari gas restano costanti.\nCome si pu\u00f2 vedere descritto sopra, l'ipossia non ha alcun segnale premonitore mentre l'ipercapnia \u00e8 corredata da una serie di \"segnali d'allarme\".\nI pericoli dell'iperventilazione.\nL'iperventilazione \u00e8 un espediente un tempo molto usato con l'illusione di poter migliorare le proprie prestazioni apneistiche.\nQuesta manovra consiste nell'aumentare la frequenza degli atti respiratori mediante inspirazioni ed espirazioni molto rapide. Conseguenza di questa manovra \u00e8 il drastico abbassamento della concentrazione di anidride carbonica nel sangue, mentre rimane pressoch\u00e9 invariata la concentrazione di ossigeno.\nDal momento che i recettori nervosi responsabili della sensazione di \"fame d'aria\" sono sensibili all'aumento di anidride carbonica e non alla diminuzione di ossigeno, l'iperventilazione ritarda il sopraggiungere degli allarmi dell'ipercapnia che in situazione normale, ovvero senza iperventilazione, ha luogo molto prima che il livello di ossigeno cali sotto valori pericolosi.\nSe l'iperventilazione \u00e8 stata eccessiva, lo stato di ipossia sopraggiunge prima degli allarmi dell'ipercapnia determinando la perdita di conoscenza dell'apneista (sincope) che pu\u00f2 ulteriormente aggravarsi con l'eventuale allagamento dei polmoni (cosiddetta sincope umida), tanto pi\u00f9 grave se si verifica in acqua dolce o inquinata.\nIn sostanza la manovra di iperventilazione inibisce gli allarmi e d\u00e0 l'illusione di una apnea pi\u00f9 prolungata e meno \"faticosa\", in realt\u00e0 ci\u00f2 che accade \u00e8 che l'apneista si avvicina al limite senza averne la percezione e rischia seriamente di andare in black out senza nemmeno avvertire la fame d'aria.\nPraticare l'iperventilazione prima di un'apnea sposta il pH del sangue verso valori alcalini, cos\u00ec che il legame tra emoglobina e ossigeno diventa troppo forte e ostacola il passaggio di quest'ultimo ai tessuti (il cosiddetto \u201ceffetto Bohr\u201d), provocando cos\u00ec vasocostrizione cerebrale e alterando il flusso di sangue e l'apporto di O2 al cervello.\n\u00c8 inoltre dimostrato che la manovra di iperventilazione, inducendo una frequenza cardiaca accelerata, aumenta il consumo di ossigeno generando un peggioramento delle prestazioni dell'apneista.\nPer riconoscere uno stato di iperventilazione, ossia per stabilire se si sta preparando correttamente un'apnea, si possono tenere sotto controllo i due sintomi pi\u00f9 evidenti che sono la frequenza cardiaca ed il formicolio alle estremit\u00e0 degli arti superiori.\nSe la frequenza cardiaca \u00e8 al di sopra della soglia nominale dei 100 bpm oppure se si avvertono formicolii a mani e dita allora si \u00e8 in iperventilazione e non si deve iniziare la prestazione.\nLa sicurezza nell'apnea.\nLa presenza di un sistema di assistenza e soccorso ben organizzato \u00e8 condizione assolutamente necessaria alla pratica di qualunque forma di immersione in apnea. Le norme di sicurezza sono poche e molto semplici e consentono di risolvere senza conseguenze la maggior parte degli incidenti possibili, ma la mancata osservazione di una sola di esse pu\u00f2 avere conseguenze drammatiche.\nL'emocompensazione.\nUno dei fenomeni pi\u00f9 particolari che coinvolgono l'organismo nelle discese molto profonde \u00e8 l\"'emocompensazione\", consistente nello spostamento del sangue dalle zone periferiche del corpo (mani, braccia, piedi, gambe) al tronco.\nIl risultato di questo particolare meccanismo di adattamento \u00e8 quello di instaurare all'interno del torace una massa liquida incomprimibile che ne impedisce l'implosione. Il fenomeno, che in francese \u00e8 detto, con un'espressione pittoresca, \"erezione polmonare\" (\"\u00e9rection pulmonaire\"), in inglese \u00e8 chiamato pi\u00f9 semplicemente \"spostamento del sangue\" (\"blood shift\").\nAttivit\u00e0 agonistica.\nL'apnea agonistica \u00e8 attualmente regolamentata da due organizzazioni internazionali: AIDA International (International Association for Development of Apnea) e la CMAS (Conf\u00e9d\u00e9ration Mondiale des Activit\u00e9s Subaquatiques \u2013 World Underwater Federation). Attualmente la CMAS \u00e8 la federazione ufficialmente riconosciuta dal Comitato Olimpico Internazionale. Ciascuna organizzazione ha le sue regole per le gare e i tentativi di record. Queste regole possono essere consultate nei siti ufficiali: AIDA International e CMAS.\nLa maggior parte delle competizioni si basano sul miglior risultato individuale. Un'eccezione a questa regola \u00e8 il Campionato Mondiale biennale delle Squadre, regolamentato da AIDA, dove il punteggio combinato dei membri del team rappresenta i punti totali della squadra. Un'altra eccezione \u00e8 la Skandalopetra, gara storica a squadre organizzata da CMAS.\nL'attivit\u00e0 agonistica \u00e8 relativamente recente, l'organizzazione del primo campionato mondiale (vinto dalla squadra italiana) risale al 1996 (AIDA) e si deve ad una rivista del settore, le competizioni successive non hanno avuto cadenza regolare.\nDa notare che, per quanto riguarda l'Italia, l'unico organo riconosciuto dal Comitato Olimpico Internazionale per organizzare l'attivit\u00e0 agonistica \u00e8 la FIPSAS Federazione riconosciuta dalla CMAS.\nDiscipline.\nAttualmente ci sono undici discipline regolamentate dalla AIDA e dal CMAS. Tutte le discipline possono essere praticate sia da uomini sia da donne e per quanto riguarda le acque libere non sono previste differenze di ambienti. Le discipline AIDA possono essere svolte sia in gara sia per tentativo di record, ad eccezione dell'Assetto Variabile (VWT) e del No Limits (NL) che vengono eseguiti entrambi solo per tentativi di record. Per tutte le discipline AIDA la profondit\u00e0 dell'atleta deve essere annunciata prima del tuffo; questa pratica deve essere seguita sia per le gare sia per i tentativi di record.\nRecord mondiali.\nRecord omologati dalla AIDA.\nIn data 1\u00ba luglio 2017, i record omologati da AIDA sono:\nRecord omologati dalla CMAS.\nI record omologati da CMAS sono:\nAltre discipline.\nAltre discipline oltre quelle \"canoniche\" elencate sopra sono:\nAlcune di queste hanno visto sviluppata una discreta attivit\u00e0 agonistica"}
{"id": "271174", "revid": "834", "url": "https://it.wikipedia.org/wiki?curid=271174", "title": "Princeps Senatus", "text": ""}
{"id": "271176", "revid": "120037764", "url": "https://it.wikipedia.org/wiki?curid=271176", "title": "Littore", "text": "I littori (dal latino \"lictores\" che deriverebbe dal verbo \"ligare\", ovvero \"legare\"), istituiti secondo la tradizione al tempo di Romolo, camminavano davanti al \"rex\" e lo proteggevano con dei bastoni. Avevano, inoltre, attorcigliate alla vita delle cinghie di cuoio, con le quali legavano tutti quelli che il sovrano avesse ordinato di catturare.\nStoria.\nErano membri di una speciale classe di impiegati dello Stato dell'antica Roma che, sia in Et\u00e0 repubblicana sia in quella imperiale avevano il compito di proteggere i magistrati dotati di \"imperium\". L'origine dei littori risale all'Et\u00e0 regia e veniva forse dagli etruschi secondo Tito Livio il quale riferisce: \nAll'inizio i littori erano scelti dalla plebe, anche se, per gran parte della storia di Roma, sembrano essere stati soprattutto liberti. Tuttavia, erano senza dubbio cittadini romani, dato che indossavano la toga dentro Roma. Dovevano essere forti e capaci di lavori fisici, erano esentati dal servizio militare, ricevevano un salario fisso di 600 sesterzi (agli inizi dell'Et\u00e0 imperiale) ed erano organizzati in una corporazione. Erano solitamente scelti dal magistrato che loro dovevano servire, ma \u00e8 anche possibile che venissero estratti. I littori erano associati ai Comizi curiati e in origine erano probabilmente scelti uno per curia, dato che all'inizio erano in numero di 30 (come le curie): 24 per i due consoli e sei per il pretore.\nFunzioni.\nLa funzione principale dei littori era quella di proteggere il magistrato dotato di \"imperium\", che ordinava loro l'esecuzione delle condanne a morte. Il littore portava con s\u00e9 i \"fasces\", che erano composti da 30 verghe e una scure (quest'ultima era tenuta nei fasci solo fuori dal \"pomerium\", in quanto al suo interno nessuno poteva condannare a morte un cittadino romano, perch\u00e9 questi avrebbe potuto appellarsi al popolo; a ci\u00f2 faceva eccezione la magistratura straordinaria del dittatore, che aveva pieno potere anche all'interno del \"pomerium\"). Le verghe invece potevano essere usate per percuotere i cittadini: questo era l'unico modo in cui la schiena di un romano poteva essere violata, dato che la persona del \"civis romanus\" era considerata sacra e non era ammessa la fustigazione. Sesto Pompeo Festo, lessicografo e grammatico romano del II secolo d.C., sintetizzando le funzioni dei littori del suo tempo le restringe alquanto e non menziona la scure:\n\"Sono detti 'littori' perch\u00e9 portano fasci di verghe legate. Su ordine dei magistrati infliggono percosse ai delinquenti\" (\"Lictores dicuntur, quod fasces virgarum ligatos ferunt. Hi parentes magistratibus delinquentibus plagas ingerunt.\") \nI littori precedevano il magistrato ovunque andasse (nel foro, in casa, nel tempio o alle terme); erano schierati in una formazione ordinata davanti al magistrato, in cui il \"primus lictor\" occupava il primo posto, attendendo ordini. Se c'era una folla, i littori aprivano la strada e mantenevano al sicuro il protetto, tirando da parte tutti tranne le matrone romane, a cui erano attribuiti degli onori speciali. Essi avevano anche il compito di stare accanto al magistrato ogni volta che questi si rivolgeva alla folla. I magistrati potevano fare a meno dei propri littori se visitavano una citt\u00e0 libera o si rivolgevano ad un magistrato di grado superiore. I littori avevano anche doveri giuridici e penali: se il loro magistrato lo avesse ordinato, avrebbero potuto arrestare e punire i cittadini romani. Ad una vestale veniva accordato un littore quando doveva recarsi ad una cerimonia pubblica.\nNumero.\nIl grado dell\"'imperium\" del magistrato era simboleggiato dal numero dei littori che lo scortavano:\nA volte, in occasione di funerali o riunioni politiche, i littori potevano essere assegnati a privati cittadini come segno di rispetto da parte della citt\u00e0.\nLittore curiato.\nUno speciale tipo di littore era il \"littore curiato\", che non portava i \"fasces\" e aveva compiti religiosi. Erano circa 30 ed erano al comando del \"Pontefice Massimo\" con il compito di scortare gli animali agli altari in occasione dei sacrifici. Anche le Vergini Vestali e i \"flamines\" erano scortati e protetti da un \"littore curiale\". E due littori curiati scortavano anche le donne della famiglia imperiale. Avevano anche il compito di convocare i \"Comitia Curiata\" e di mantenere l'ordine durante le loro procedure di votazione."}
{"id": "271180", "revid": "1305772", "url": "https://it.wikipedia.org/wiki?curid=271180", "title": "Worms 3D", "text": "Worms 3D \u00e8 un videogioco sviluppato da Team17 del 2003. Il gioco \u00e8 basato su battaglie strategiche a turni con protagonisti dei vermi che possiedono delle armi. Per ogni turno si ha a disposizione un tempo limitato per muovere il verme di turno, fargli prendere \"Energia e Rifornimenti\", scegliere l'arma e colpire l'avversario.\nIl videogioco fa parte della serie di videogiochi di Worms. Worms 3D fu il primo gioco della serie a passare dalla tradizionale grafica in 2D a quella in 3D. Nel novembre del 2004 all'interno stessa serie in 3D, usc\u00ec (per PlayStation 2, Xbox e Microsoft Windows) \". il cui scopo non \u00e8 solo distruggere il nemico ma anche distruggere il forte avversario con la possibilit\u00e0 di crearne uno.\nL'ultima versione della serie 3D usc\u00ec nel 2005, \" che si discosta da \"Worms Forts\" e riprende il lavoro della prima pubblicazione in 3D, con l'aggiunta di armi, un miglioramento nella semplicit\u00e0 della schermata HUD e maggiori possibilit\u00e0 di personalizzazione delle mappe e delle armi.\nIl 27 luglio 2011, il Team 17 ha annunciato un nuovo titolo della serie 3D chiamato: \"\", che includer\u00e0 i contenuti di worms 3d e worms 4 mayhem in un'unica raccolta con l'aggiunta di 12 temi grafici, 38 nuovi armi e 60 nuove missioni in single player. Il gioco vanter\u00e0 anche una modalit\u00e0 multiplayer fino a 4 giocatori. Il gioco \u00e8 uscito nel 2011."}
{"id": "271181", "revid": "87499", "url": "https://it.wikipedia.org/wiki?curid=271181", "title": "Magnavox Odyssey\u00b2", "text": ""}
{"id": "271182", "revid": "229617", "url": "https://it.wikipedia.org/wiki?curid=271182", "title": "Alexandr Borodin", "text": ""}
{"id": "271183", "revid": "33689", "url": "https://it.wikipedia.org/wiki?curid=271183", "title": "Philips Videopac", "text": "Il Videopac \u00e8 una console per videogiochi commercializzata dalla Philips a partire dal 1978. Era la versione europea della console Magnavox Odyssey\u00b2 prodotta dall'americana Magnavox e, come questa, doveva contrastare le appena uscite console a cartucce Fairchild Channel F e Atari 2600. In Europa fu commercializzata anche come Radiola JET 25, Schneider G7000, Siera G7000 (tutte ditte appartenenti a Philips) e Philips C52 (una versione per il solo mercato francese). In Brasile fu venduta come Philips Odissey.\nCaratteristiche tecniche.\nIl Videopac era basato su un microcontrollore Intel 8048 (appartenente alla famiglia Intel MCS-48) che offriva una CPU, 1 KB di ROM, 64 byte di RAM, un timer e un oscillatore usato come generatore di clock. Il chip operava a 1,79\u00a0MHz ed aveva 27 linee di I/O. Nella ROM del microcontrollore era memorizzato il firmware, una sorta di BIOS o di codice base che serviva alla macchina per funzionare. Al microcontrollore era affiancato un chip di RAM esterna da 128 byte. Sia l'audio che la grafica erano gestiti da un coprocessore sviluppato appositamente da Intel per la console, realizzato sia in versione NTSC (Intel 8244) che PAL (Intel 8245), contenente anche RAM e ROM dedicata. Il Video Display Controller (VDC) integrato nel coprocessore era capace di visualizzare 4 sprite personalizzati (dimensioni 8\u00d78 pixel), memorizzabili nella RAM del chip, e 12 sprite predefiniti selezionabili da una libreria di 64 oggetti precaricata nella ROM: in entrambi i casi gli sprite erano monocromatici, con i colori visualizzabili che erano massimo 8, scelti fra possibili 16 tonalit\u00e0 della tavolozza della console. La risoluzione grafica era di 160\u00d7200 pixel. Il sonoro era alquanto primitivo e consisteva in un registro a scorrimento a 24 bit che poteva lavorare a 2 sole frequenze (983 e 3.933\u00a0Hz) e grazie al quale era capace di riprodurre semplici toni e da un generatore di rumore bianco.\nQueste le caratteristiche complete:\nModelli.\nIl modello di base, nonch\u00e9 il pi\u00f9 economico, fu il G7000, caratterizzato dalla presenza di 2 joystick classici - dotati di un solo tasto e predisposti per la calibrazione automatica in 8 direzioni - e una tastiera alfanumerica a membrana che consentiva operazioni quali l'inserimento di nomi nella tabella dei record. Come sostanzioso extra, il G7200 incorpor\u00f2 un monitor da 9\" e un design piuttosto accattivante, qualit\u00e0 che ne innalzarono il prezzo considerevolmente.\nIl Videopac+ G7400, o G7400+, \u00e8 la versione pi\u00f9 potente. Era basata sul prototipo Odyssey3 Command Center che Magnavox aveva presentato nel 1983 al Consumer Electronics Show come evoluzione della Odissey2, ma che non fu mai messo in commercio per la crisi dei videogiochi del 1983 che colp\u00ec gli USA. Philips decise per\u00f2 di presentare il modello sul mercato europeo come G7400+. Il G7400+ increment\u00f2 non poco le potenzialit\u00e0 del sistema grazie a caratteristiche tecniche superiori. L'Intel 8048 era stato portato a 5,91\u00a0MHz ed ora era coadiuvato da un nuovo coprocessore grafico in grado di riprodurre grafica con una risoluzione di 320\u00d7238 pixel a 16 colori e capace, rispetto al modello precedente, di gestire anche sfondi grafici ad alta risoluzione. Anche la memoria ricevette un sostanzioso aumento, grazie a una RAM di ben 16 kilobyte e all'implemento di ben 16 kilobyte nelle cartucce di ultima generazione.\nPer la G7400+ venne prodotto anche un accessorio oggi molto raro, il C7420, in grado di conferire alla console le capacit\u00e0 di un home computer. Fornisce un interprete di Microsoft BASIC, qui ribattezzato BASIC-80, e una sovratastiera che indica i tasti scorciatoia per i comandi BASIC pi\u00f9 comuni. Un normale registratore di cassette pu\u00f2 essere collegato al C7420 per il salvataggio dei dati. L'accessorio \u00e8 costituito da una speciale cartuccia collegata via cavo a un case sistemabile dietro la console, e include un microprocessore Zilog Z80, 16kB di RAM e 18kB di ROM aggiuntivi.\nPeriferiche.\nPer cercare di promuovere al meglio il proprio sistema, Philips tent\u00f2 la carta dell'espandibilit\u00e0. L'inclusione di una tastiera permise l'interazione con software applicativi ed educativi. Ad esempio, tramite un'apposita cartuccia si poteva utilizzare il Videopac come fosse un computer, e digitare diversi comandi in linguaggio Assembly. Altro asso nella manica (peculiarit\u00e0 solo della versione americana) era una periferica denominata \"The Voice\", che permetteva l'uso di campioni sonori piuttosto grezzi durante le sessioni di gioco. Il \"Chess Module\", invece, permetteva di giocare a scacchi: una cartuccia di espansione (uno Z80 dotato di 8 kB sia come ROM che RAM) era preposta alla creazione degli algoritmi necessari alla simulazione di un gioco complesso come quello degli scacchi. Altra proposta piuttosto originale furono i giochi \"Master Strategy\": \"The Quest for the Rings\", \"Conquest of the World\" \"The Great Wall Street Fortune Hunt\". Essi erano un particolare ibrido videoludico che abbinava il videogioco al tradizionale gioco da tavolo e che distinguevano questa console dai modelli concorrenti.\nPosizione sul mercato.\nPhilips fall\u00ec nel tentativo di imporre Videopac come standard, ma riscosse delle buone quote di mercato, in particolare nel continente europeo. Negli Stati Uniti, nonostante una calorosa accoglienza, non riusc\u00ec a surclassare n\u00e9 l'Atari 2600 n\u00e9 l'Intellivision: il potere commerciale di Atari e di Mattel Electronics rappresentarono ostacoli insormontabili, grazie al massiccio e costante supporto riservato loro dalle terze parti. Appoggio quantificabile nella produzione di conversioni di giochi arcade, particolarmente in auge nei primi anni ottanta. Dal canto suo, la casa olandese pot\u00e9 contrapporre una sola licenza arcade, \"Turtles\" - gioco labirintico con tartarughe - di discreta fattura, ma ben lontano dall'eguagliare il successo di titoli come Asteroids e Defender. Si comport\u00f2 invece bene sul mercato europeo, dove la console fu venduta da Philips e da diverse sue sussidiarie. Ma fu in Brasile che allung\u00f2 notevolmente il proprio ciclo vitale, addirittura fino al 1987, grazie al fatto che le allora leggi che proibivano l'importazione di elettronica dall'estero per favorire la produzione nazionale permisero a Philips, che aveva un proprio stabilimento nel paese sudamericano, di spadroneggiare con la Philips Odissey, dovendo competere solo con i cloni dell'Atari 2600 e del ColecoVision.\nComplessivamente si stima che siano state vendute circa 1.000.000 di console nel Nord America ed 1.000.000 di unit\u00e0 tra Sud America, Europa e resto del mondo.\nGiochi.\nNonostante le buone caratteristiche hardware della console, molti giochi di prima generazione furono rimarcati da una risoluzione grafica molto primitiva e da una giocabilit\u00e0 limitata. Si tratt\u00f2 perlopi\u00f9 di giochi sportivi che avevano ben poco da spartire con le rispettive controparti. Comunque, qualche esempio valido emerse, specialmente con l'avvento della seconda generazione del software su cartuccia (4 kB invece dei canonici 2). Artefice di questa nuova fase fu Ed Averret, che programm\u00f2 un discreto numero di giochi, primo fra tutti \"KC Munchkin\", clone di Pac-Man che cost\u00f2 a Philips una causa da parte di Atari con conseguente ritiro dal mercato del suddetto titolo. Altra produzione meritevole di menzione \u00e8 da ricercarsi in \"Pete e il piccone magico\", platform in cui districarsi tra massi rotolanti e chiavi dorate; \"UFO\", sparatutto che fa il verso al celebre Asteroids. Il trend positivo continu\u00f2 con la nuova ondata software, agevolata dalle superiori capacit\u00e0 grafiche del G7400+ e da cartucce sempre pi\u00f9 capienti. \"Terrahawks\" sperimentava il genere inaugurato da Space Invaders ma con notevole resa grafica; \"Killer Bees\" era un altro sparatutto originale; \"Nightmare\" si ispirava a un altro classico, ovvero Frogger, sostituendo il fiume, i coccodrilli, i tronchi e le macchine con una casa abitata da spiriti. Solo 2 societ\u00e0 esterne a Philips si cimentarono nello sviluppo del software. La prima fu Parker Brothers, molto attiva in quegli anni, e dedita alla conversione di arcade quali \"Popeye\", \"Frogger\", \"Super Cobra\" e \"Q*bert\". L'altra fu Imagic che convert\u00ec su Videopac il suo successo multiformato, \"Demon Attack\", uno sparatutto molto simile al celebre \"Phoenix\" (a sua volta, un clone di Galaxian piuttosto riuscito). Il lavoro svolto fu eccellente, e fu confermato anche con il successivo \"Atlantis\".\nIl punteggio era standard in tutti i giochi e aveva come caratteristica principale il fatto che non poteva superare la cifra 9999. Inoltre, era concesso un solo tentativo prima che apparisse la schermata del game over.\nDifferenze di compatibilit\u00e0.\nIl G7400+ poteva eseguire tutto il software progettato appositamente per i Videopac G7000 e 7200. Per sfruttare le potenzialit\u00e0 grafiche superiori del G7400+ furono riproposte delle versioni dei giochi gi\u00e0 pubblicati con nuovi sfondi appositamente disegnati per il VDC del nuovo modello: quando era eseguito sul G7400+ il gioco presentava il nuovo sfondo grafico ad alta risoluzione mentre quando la stessa cartuccia veniva usata sui modelli G7000 e G7200 venivano visualizzati gli sfondi a bassa risoluzione. Per fare un esempio \"Terrahawks+\" sui vecchi modelli proponeva gli stessi elementi (astronave principale e nemici) senza che venissero compromesse fluidit\u00e0 e velocit\u00e0 di gioco ma era completamente sprovvisto del fondale visibile giocando con il G7400+. Quindi, niente superficie lunare e il pianeta Terra sullo sfondo, ma solo una schermata nera. Furono anche immessi sul mercato 3 giochi (\"Norseman\", \"Helicopter Rescue\" e \"Trans American Rally\") destinati unicamente alla tecnologia di punta, con grafica e sfondi ad alta risoluzione, scorrimento dello sfondo ed un gameplay superiore.\nEmulazione.\nIl fenomeno dell'emulazione ha riproposto anche molti videogiochi del Videopac. \"O2EM\", creato da Dan Boris, emula perfettamente su PC il software Videopac ed \u00e8 utilizzabile tramite console (ovvero aprendo una finestra stile MS-DOS e digitando i comandi desiderati). Per rendere pi\u00f9 intuitiva la gestione del programma, sono state abbinate ad esso specifiche utility (denominate Front-End) che consentono di selezionare i giochi da una finestra a video. Altra produzione frutto della scena underground (particolarmente fervida in Brasile) \u00e8 costituita da nuovi giochi tra cui citiamo \"Amok\", un epigono di Berzerk, e una cartuccia comprendente l'intera (o quasi) serie prodotta per il sistema. In particolare, questi lavori sono da riferirsi a John Donzilla."}
{"id": "271184", "revid": "1005847", "url": "https://it.wikipedia.org/wiki?curid=271184", "title": "Guido Baccelli", "text": " \nFu sette volte Ministro della pubblica istruzione e una volta Ministro dell'agricoltura, dell'industria e del commercio\nBiografia.\nFamiglia e formazione.\nGuido Baccelli nacque a Roma il 25 novembre 1830 da Antonio, discendente di una nobile famiglia fiorentina e chirurgo di notevole fama, e da Adelaide Leonori. Svolse i suoi primi studi presso il Collegio Ghislieri di Roma a Via Giulia (demolito per far posto al Liceo Virgilio). All'inizio del 1848 tent\u00f2 di arruolarsi in un corpo di volontari per l'indipendenza italiana ma il Rettore del Collegio glielo imped\u00ec; il 30 aprile 1849, sfuggito alla sorveglianza degli istitutori, pass\u00f2 qualche ora sulle barricate che difendevano la Repubblica Romana dall'assalto delle truppe francesi, ma quando alla sera, rientrato a casa, il padre lo vide \"con le mani affumicate e il sentore della polvere\" gli viet\u00f2 di continuare e lo releg\u00f2 nella casa di famiglia a San Vito Romano. Iscrittosi alla facolt\u00e0 di Medicina dell'allora universit\u00e0 pontificia de La Sapienza, tra il 1852 e il 1853 ottenne la doppia laurea in Medicina e in Chirurgia. Allievo di Benedetto Viale Prel\u00e0, Baccelli ricord\u00f2 sempre il suo maestro come colui grazie al quale, a partire dal 1852, \nMedico e docente universitario.\nFin dal 1856 \u00e8 supplente della cattedra di Medicina politico-legale. Nel 1862 sostituisce Benedetto Viale-Prel\u00e0 nella cattedra di Clinica medica e nella direzione della clinica omonima che aveva sede, a quel tempo, presso l'Arcispedale di Santo Spirito in Saxia: ricoprir\u00e0 entrambi questi ruoli per oltre cinquant'anni, fino alla sua morte. Il suo rigore intellettuale e la sua efficacia didattica riceveranno numerose e autorevoli testimonianze.\nIl grande clinico Augusto Murri, che fu aiuto di Baccelli nella Clinica medica di Roma a partire dal 1870, ricordava di lui nel 1888:\nIl non meno celebre malariologo Ettore Marchiafava nel 1928 ricorder\u00e0 ancora\nNella pratica medica, Guido Baccelli fu tra i primissimi in Italia a fare un uso sistematico dello stetoscopio, al punto da essere talvolta additato come \"il medico che visita gli ammalati con la tromba\" (lo stetoscopio monaurale di quell'epoca aveva, effettivamente, la forma di una piccola tromba).\nIl suo paziente pi\u00f9 celebre fu sicuramente il Re Vittorio Emanuele II che Baccelli assistette durante l'ultima fatale malattia broncopolmonare. In quella occasione Baccelli speriment\u00f2 sul sovrano l'uso terapeutico dell'ossigeno, allora una cura del tutto pionieristica, che caus\u00f2 quel temporaneo miglioramento della respirazione che consent\u00ec al Re di svolgere alcuni atti necessari alla successione e di riconciliarsi in extremis con la Chiesa cattolica ottenendo gli ultimi sacramenti. Fu in quella circostanza che inizi\u00f2 una profonda e duratura amicizia tra Guido Baccelli e il nuovo Re Umberto I.\nPrincipali contributi scientifici.\nSemeiotica e cardiologia.\nBaccelli diede un grande impulso all'indagine semeiotica addominale e toracica. In particolare, i suoi studi sulle patologie cardiache e dei grossi vasi, culminati nella pubblicazione dell'opera in tre volumi \"Patologia del cuore e dell'aorta\" (Roma, 1863-1866), gli permisero di individuare numerosi nuovi sintomi e quadri morbosi. \"Egli leg\u00f2 il suo nome al fenomeno della pettiroloquia afona nei versamenti pleurici (1876), illustr\u00f2 il sintomo della diplofonia nei casi di caverne comunicanti, (...) individualizz\u00f2 clinicamente la \"angina abdominis\"\". Alcuni autori fanno risalire a proprio a Guido Baccelli la nota pratica diagnostica che consiste nel far dire al paziente la parola \"trentatr\u00e9\" per provocare delle vibrazioni che favoriscono l'indagine dello stato dei polmoni. Tale pratica ricevette gli elogi dello stesso Hermann von Helmholtz.\nLa lotta alla malaria.\nBaccelli fu uno dei protagonisti della lotta italiana contro la malaria anche perch\u00e9, dirigendo la clinica dell'Ospedale di Santo Spirito dove venivano abitualmente ricoverati \"i febbricitanti maschi\" provenienti dall'Agro romano e dalle zone limitrofe, passava sotto i suoi occhi un enorme numero di malati di malaria rendendogli familiari \"tutte le svariatissime forme cliniche della malattia\". A motivo di questa grande esperienza Guido Baccelli venne incaricato dal Governo italiano di scrivere una relazione sulla malaria da presentarsi, assieme ad altri contributi, all'Esposizione Universale di Parigi del 1878: il suo saggio \"La malaria di Roma\" (1878) \u00e8 tanto pi\u00f9 significativo in quanto fotografa le conoscenze pi\u00f9 aggiornate sulla malaria proprio alla vigilia delle straordinarie scoperte che ne cambieranno completamente la fisionomia nei vent'anni successivi. In seguito, Baccelli accoglier\u00e0 nelle corsie di Santo Spirito i due futuri Premi Nobel Alphonse Laveran (nel 1882) e Camillo Golgi (nel 1893) che cercavano e trovarono conferme alle loro teorie sulla genesi e sull'evoluzione della malaria, tanto nella Campagna romana che in quell'Ospedale, in cui per la prima volta nel '600 era stata usata la corteccia della china contro le febbri malariche. Quello stesso ospedale sar\u00e0 il testimone di altri decisivi esperimenti da parte di Angelo Celli e Ettore Marchiafava e, a fine secolo, di Giovan Battista Grassi, Amico Bignami e Giuseppe Bastianelli, tutte figure pi\u00f9 o meno direttamente legate a Baccelli, anche se non sempre d'accordo con lui per quanto riguardava la natura di questa malattia e i modi pi\u00f9 adeguati per combatterla. Il pi\u00f9 grande limite di Baccelli - dal punto di vista dell'eziopatogenesi della malaria - sar\u00e0 quello di resistere, praticamente fino alla fine della sua vita, all'idea dell'\"esclusivismo anofelico\", ovvero alla concezione che fosse solo la zanzara anofele il vettore dell'infezione. E cos\u00ec, mentre Angelo Celli, convinto 'anofelista', si faceva promotore delle leggi per rendere accessibile a tutti il chinino, Guido Baccelli convinto che la diffusione della malaria fosse legata pi\u00f9 al permanere di ampie zone paludose e malsane in ampie aree dell'Italia, che non alla presenza in esse delle zanzare anofeli, si impegn\u00f2, come uomo politico e Ministro, a promuovere decisamente fin dal 1878 l'approvazione di leggi per la bonifica, non solo idraulica ma anche agraria e socio-educativa, dell'Agro Romano e poi via via di altre zone italiane, dando cos\u00ec un significativo contributo alla riduzione dell'incidenza di questa grave malattia.\nI 'medicamenti eroici' e la terapia per via endovenosa.\nDal punto di vista terapeutico, Guido Baccelli prediligeva i \"medicamenti eroici\", ovvero quelli da destinarsi a casi particolarmente gravi o apparentemente senza speranza. Baccelli fu, in particolare, un pioniere dell'uso terapeutico delle iniezioni endovenose (\u201c\"Aprire la via delle vene ai medicamenti eroici\"\u201d) che applic\u00f2, per esempio, con successo in alcuni casi, che fino a quel tempo apparivano disperati, di perniciosa malarica, una forma particolarmente grave della malattia che portava spesso alla morte in poche ore. Le sue iniezioni intravenose di idroclorato di chinina che, a partire dal 1889, gli permisero di ottenere alcune guarigioni clamorose dalla malaria perniciosa gli valsero, durante il Congresso Medico Internazionale di Berlino del 1890, un celebre commento del grande patologo tedesco Rudolph Virchow: \"Ci\u00f2 che Lister fece per la superficie del corpo, Baccelli ha fatto per la crasi del sangue\". Eppure, gi\u00e0 nel 1907 Laveran, pur elogiando ancora il metodo di Baccelli, dir\u00e0 di preferirgli ormai il metodo ipodermico in quanto altrettanto rapido e sicuramente pi\u00f9 semplice per introdurre \"i sali di chinino nel circolo generale\". Nel frattempo, per\u00f2, il metodo delle iniezioni endovenose di Baccelli aveva salvato molte vite, compresa quella del giovane Enrico Novelli, che sarebbe diventato il celebre scrittore e fumettista \"Yambo\".\nLa carriera politica.\nDopo la presa di Roma nel 1870, Guido Baccelli nell'ottobre del 1871 prest\u00f2 \u2013 assieme ad altri 21 professori de La Sapienza (su un totale di 36) - il giuramento di fedelt\u00e0 al Re e alle leggi del nuovo Stato richiesto per essere confermato negli incarichi d'insegnamento. Poi, bench\u00e9 osteggiato da alcuni che lo ritenevano clericale e lo accusavano di non aver dato, negli anni precedenti, sufficienti prove di sentimenti liberali e patriottici, Guido Baccelli inizi\u00f2 una sfolgorante carriera politica che lo port\u00f2 ad essere, a cavallo tra \u2018800 e \u2018900, uno degli uomini di Stato pi\u00f9 influenti in Italia. \nNel 1872 venne nominato Presidente del Consiglio superiore di sanit\u00e0 mantenendo questo ruolo fino al 1877 e poi, di nuovo, dal 1887 al 1915, per un totale di oltre trent'anni (caso unico nella storia italiana).\nEsponente della Sinistra storica, fu eletto per la prima volta alla Camera nel 1874, assieme a Giuseppe Garibaldi di cui divenne amico e collaboratore in alcune battaglie parlamentari. Nel 1875 entra a far parte anche del Consiglio comunale di Roma dove sieder\u00e0 fino al 1913.\nFu per ben sette volte Ministro della pubblica istruzione del Regno d'Italia tra il 1881 e il 1900 nel terzo Governo Cairoli, nel quarto e quinto Governo Depretis, nel terzo e quarto Governo Crispi, nel primo e nel secondo Governo Pelloux. Fu anche Ministro all'Agricoltura, Industria e Commercio tra il 1901 e il 1903 durante il Governo Zanardelli.\nNel 1895 predispone nuovi Programmi aggiungendo suggerimenti molto dettagliati per ogni singola materia di studio, istituendo anche nozioni di lavori manuali, agricoli e \"donneschi\" allargando anche lo spazio dell'educazione religiosa a scapito della formazione scientifica.\nL'insegnamento della storia doveva tendere inoltre all'educazione morale e patriottica degli alunni.\nInoltre eleva il grado inferiore della scuola elementare a 3 anni, mentre quello superiore resta 2 anni.\nCome Ministro della pubblica istruzione, promosse a Roma la realizzazione del Policlinico Umberto I e della Galleria nazionale d'arte moderna e contemporanea e si dedic\u00f2 a dare impulso agli scavi archeologici di Pompei ed alle Terme di Caracalla.\nI grandi progetti per Roma Capitale.\nGuido Baccelli, umanista e appassionato di antichit\u00e0 classica, fu uno dei grandi teorizzatori della nuova capitale dello Stato unitario come della Terza Roma, alla ricerca di una nuova grandezza dopo quelle ottenute dalla Roma antica e dalla Roma dei Papi. Metter\u00e0 in gioco, quindi, tutta la sua influenza e il suo peso politico (che si avvertono anche dalla sua frequente presenza nella satira politica dell'epoca) per realizzare alcuni ambiziosi progetti che rilanciassero appunto la grandezza della citt\u00e0 di Roma.\nIl Pantheon.\nAppena divenuto per la prima volta Ministro della pubblica istruzione (1881), Baccelli, approfittando del fatto che a quel tempo da tale Ministero dipendeva la Direzione generale delle antichit\u00e0 e belle arti, promosse una importante campagna di restauri del Pantheon, volti a riportare tale monumento al suo primitivo splendore. Baccelli fece isolare il monumento dagli edifici che nel corso del tempo lo avevano un po' soffocato, fece abbattere i due discussi campanili (le \"orecchie d'asino\" come le definiva il popolino romano) costruiti nel '600 da Gian Lorenzo Bernini e, nonostante il parere contrario del grande storico Theodor Mommsen, fece collocare sul frontale del tempio restaurato delle lettere di bronzo uguali a quelle che vi apparivano nell'antichit\u00e0 per ricordare l'opera di Agrippa: M.AGRIPPA.L.F.COS.TERTIVM.FECIT (Marco Agrippa, figlio di Lucio, console per la terza volta, edific\u00f2).\nLa passeggiata archeologica.\nMa i restauri del Pantheon furono solo il preludio al pi\u00f9 grande progetto di Baccelli in ambito storico e archeologico: quello della valorizzazione urbanistica della zona monumentale antica di Roma, ancora oggi conosciuta come la \"Passeggiata archeologica\". Gi\u00e0 durante i suoi secondo e terzo Ministero, tra il 1882 e il 1884, Baccelli aveva promosso una importante campagna di scavi e di risistemazione del Foro Romano. Il principale risultato degli scavi archeologici di quegli anni fu la scoperta della casa delle Vestali, esplorata nel 1882 1883 sotto la direzione di Rodolfo Lanciani. Ma \u00e8 verso la met\u00e0 degli anni Ottanta che prende corpo il grandioso progetto di Baccelli per una completa tutela urbanistica e valorizzazione artistico-culturale dell'ampia zona monumentale che comprende luoghi affascinanti e simbolici come il Foro Romano, il Palatino, il Colosseo e le Terme di Caracalla. Lo sviluppo edilizio, spesso selvaggio e incontrollato, che caratterizzava i primi anni di vita della nuova capitale italiana rischiavano di aggravare ulteriormente il degrado e la progressiva cancellazione di una delle zone pi\u00f9 cariche di storia del mondo intero. Fu con questa preoccupazione che Guido Baccelli present\u00f2 nel 1887 in Parlamento un \"Piano per la sistemazione della zona monumentale riservata di Roma\" che divenne Legge in pochi mesi. La legge vincolava a parco archeologico un'area vastissima (il Foro Romano con una piccola parte dei Fori Imperiali, il Colosseo, le terme di Traiano, parti di Celio, Palatino, Foro Boario, Circo Massimo, Aventino, Terme di Caracalla, via Appia fino alle mura Aureliane); i lavori avrebbero dovuto compiersi in dieci anni attraverso espropri concertati tra il Comune di Roma e il Ministero della pubblica istruzione. La battaglia di Baccelli era destinata a durare ben pi\u00f9 a lungo. Il grandioso progetto fu pi\u00f9 volte rivisto e ridimensionato nel corso dei decenni successivi, ma alla fine la battaglia di Guido Baccelli fu sostanzialmente vinta ed oggi la realizzazione di quel progetto \u00e8 il fulcro di ogni visita turistica di Roma.\nLa Galleria Nazionale d'Arte Moderna.\nPer Guido Baccelli, per\u00f2, non solo l'arte antica e l'archeologia, ma anche l'arte contemporanea doveva essere valorizzata come causa ed effetto della rinascita nazionale italiana e cos\u00ec Baccelli inizi\u00f2 a concepire l'idea di una grande collezione artistica nazionale dedicata alla modernit\u00e0, in cui il nuovo Stato potesse raccogliere \"lavori eccellenti in pittura, scultura, disegno ed incisione, senza distinzione di genere o di maniera (...) di artisti viventi\". Due decreti ministeriali del 1881 e 1883 precisarono le caratteristiche del progetto e diedero il via alle acquisizioni, anche se la futura Galleria Nazionale d'Arte Moderna era destinata a restare senza una sede adeguata e definitiva ancora per parecchi anni. L'inaugurazione della nuova raccolta avvenne nel 1885 negli angusti spazi messi a disposizione dall'amministrazione capitolina nel Palazzo delle Esposizioni da poco inaugurato in via Nazionale. La sede definitiva per il Museo fu finalmente individuata nel Palazzo delle Belle Arti costruito nel 1911 a Valle Giulia, in occasione delle esposizioni nazionali ed internazionali tenutesi a Torino, Firenze e Roma per celebrare il cinquantenario dell'Unit\u00e0 d'Italia. In tale sede nel 1915 furono trasferite e ordinate le collezioni della Galleria Nazionale d'Arte Moderna che da allora hanno continuato a crescere facendo di questa istituzione la pi\u00f9 importante raccolta italiana della produzione artistica dell'Ottocento e Novecento. Un busto in bronzo di Guido Baccelli, eseguito dallo scultore romano Giulio Tadolini nel 1895, ricorda l'ispiratore e il primo tenace promotore della Galleria.\nIl Policlinico \"Umberto I\".\nGuido Baccelli, che aveva una conoscenza diretta dei limiti strutturali insormontabili di edifici storici come l'Ospedale di Santo Spirito in Saxia, fu tra i primi a concepire e a sostenere il grande progetto di dotare Roma di un nuovo e moderno ospedale universitario, in grado di rispondere alle nuove esigenze scientifiche, assistenziali e didattiche che stavano emergendo in quei decenni rivoluzionari per la medicina e per l'assistenza sanitaria. Fin dalla sua prima elezione come deputato in Parlamento, nel 1874, il futuro Policlinico sar\u00e0 costantemente al centro della sua azione politica. Con la sua nomina a Ministro, nel 1881, il progetto ricevette una decisiva accelerazione: Baccelli istitu\u00ec e presiedette una commissione di illustri clinici con lo scopo di esaminare e risolvere i problemi inerenti alla costruzione del nuovo ospedale e ottenne i primi finanziamenti statali per il progetto con la Legge 209/1881. Il progetto del nuovo ospedale fu affidato all'architetto Giulio Podesti nel 1883 anche se poi, a causa di alcune incertezze sull'ubicazione definitiva dell'ospedale, solo verso la fine del 1888 egli pot\u00e9 elaborare e far approvare il progetto esecutivo. Si trattava di una struttura a padiglioni collegati tra loro da tipiche gallerie a due piani, secondo quanto autorevolmente auspicato, tra gli altri, da Florence Nightingale, allo scopo di favorire l'igiene, la lotta alle infezioni ospedaliere e la specializzazione della cura. Il 19 gennaio 1888, in una solenne cerimonia alla presenza del Re Umberto I e della Regina Margherita fu collocata la prima pietra del nuovo Policlinico. Il Re, come riporta la cronaca del British Medical Journal, aveva detto al suo amico Baccelli che \"per quanto gratificante fosse quell'occasione, per lui sarebbe stato un giorno pi\u00f9 felice quello in cui, a edificio completato, avrebbe potuto visitare in esso i malati\". Il Re d'Italia, al quale fin da quel tempo il nuovo ospedale era stato intitolato, non avrebbe mai avuto quella possibilit\u00e0 poich\u00e9 fu assassinato nel 1900. I lavori di costruzione, infatti, andarono a rilento e, anche se a partire dal 1893 una nuova rivista fondata da Guido Baccelli e dal chirurgo Francesco Durante intitolata appunto \"Il Policlinico\" tenne viva la fiamma di quell'opera, il Policlinico Umberto I fu ultimato solo nel 1902, per essere poi inaugurato ufficialmente nel 1904.\nVita privata.\nSposatosi nel 1862 con la nobildonna Amalia de'Marchesi dei Cinque, ne ebbe, il 10 settembre 1863, l'unico figlio Alfredo che diventer\u00e0 a sua volta avvocato, scrittore, uomo politico e Ministro. In quello stesso anno 1863, in maggio, era morta la madre Adelaide. Nel 1911 muore la moglie Amalia; negli anni seguenti Baccelli si lega sentimentalmente alla nobildonna Eleonora Lorillard Cenci, principessa di Vicovaro, che aveva salvato giovane dalla morte, e la segue in lunghi soggiorni all'estero, tra Parigi e Lucerna, rientrando sempre pi\u00f9 raramente in Italia, come nel 1912 per alcune lezioni di Clinica e nel 1913 per le elezioni politiche.\nNel 1915, nonostante le ormai precarie condizioni di salute, essendo interventista, volle partecipare alla storica seduta parlamentare del 20 maggio durante la quale furono attribuiti i pieni poteri al Ministro Antonio Salandra in vista della guerra imminente; fu l'ultima seduta parlamentare per Guido Baccelli: quando entr\u00f2 in aula sostenuto dal figlio Alfredo fu accolto da un applauso scrosciante (come era avvenuto poco prima per Gabriele D'Annunzio).\nNei mesi successivi, in qualit\u00e0 di Medico consulente del Corpo d'Armata si aggir\u00f2 spesso tra le corsie del Policlinico per curare e confortare i feriti che cominciavano ad affluirvi sempre pi\u00f9 numerosi. A fine dicembre, tuttavia, con un banale raffeddore cominci\u00f2 la malattia che lo avrebbe portato alla morte, per \"sincope cardiaca\", il 10 gennaio 1916 A Padre Giovan Battista Vitale, che lo confort\u00f2 negli ultimi giorni, disse di \"voler morire da cristiano e da cattolico come era stato educato e come era vissuto\".\nMonumenti e ricordi.\nA Roma, gli \u00e8 intitolato il viale che costeggia le Terme di Caracalla, una targa sulla sua ultima casa in corso Vittorio (di fronte alla Cancelleria) e un monumento in Piazza Salerno. A Roma, all'interno del Policlinico Umberto I, gli \u00e8 dedicata una targa a ridosso di una torre che serve a bonificare i flussi di scarto adiacenti alla Radiologia. A Chianciano Terme e Montecatini Terme un viale. A Civitavecchia il lungo centrale viale alberato a platani. All'Ospedale San Camillo di Roma \u00e8 presente un padiglione Baccelli. Anche all'Ospedale Santa Maria Maddalena di Volterra \u00e8 presente un edificio denominato Baccelli."}
{"id": "271192", "revid": "8596", "url": "https://it.wikipedia.org/wiki?curid=271192", "title": "Alexia Aquilani", "text": ""}
{"id": "271196", "revid": "35804", "url": "https://it.wikipedia.org/wiki?curid=271196", "title": "Techno Trance", "text": ""}
{"id": "271197", "revid": "125307817", "url": "https://it.wikipedia.org/wiki?curid=271197", "title": "Lobo (DC Comics)", "text": "Lobo \u00e8 un personaggio immaginario dei fumetti pubblicati dalla DC Comics.\n\u00c8 un cacciatore di taglie a pagamento proveniente dal pianeta Czarnia; i suoi soprannomi principali sono 'Bo, l'Uomo o Mr. Machete nonch\u00e9 \"sicario della regalit\u00e0 e flagello del cosmo\".\nStoria editoriale.\nLobo venne creato dall'artista Keith Giffen e dallo scrittore Roger Slifer, debuttando nella serie \"Omega Men\" della DC Comics nel 1983. Nonostante intendesse essere una semplice parodia da cameo dei supereroi, il personaggio divenne incredibilmente popolare (pi\u00f9 di quanto i suoi creatori si aspettassero). Quando la serie \"Omega Men\" si concluse nel 1988, Lobo comparve per la prima volta nell'universo DC post-Crisis in una saga della Justice League International (scritta non a caso da Keith Giffen), e dopo il \"crossover\" \"Invasione!\" divenne un personaggio regolare nella serie \"L.E.G.I.O.N.\" (sempre scritta da Giffen).\nNel 1990 usc\u00ec la sua prima miniserie, \"\" (\"Lobo: The Last Czarnian\"), che vedeva ai testi sempre il creatore Keith Giffen, coadiuvato da Alan Grant, e ai disegni l'artista Simon Bisley (il cui umorismo nero e il cui stile sporco sembravano adattarsi perfettamente al personaggio).\nL'umorismo di Grant e le capacit\u00e0 artistiche di Bisley contribuirono a rendere questa miniserie un grande successo, che comport\u00f2 un grande numero di successive miniserie e nuovi speciali. Tra questi:\nNelle storie di Lobo ogni caratteristica \u00e8 eccessiva, dal personaggio (perversioni, violenza insensata e linguaggio volgare) allo stile narrativo (colori spenti e illustrazioni grottesche). Tutto nelle sue storie \u00e8 dissacrante e parodistico, persino le sue imprecazioni (\"Frag\", \"Feetal's Gizz\" e \"Bastich\", rese in italiano dalla Play Press con termini come \"Katz\", \"Sfrakatzare\", \"Santo katzinkanto\" e \"Fidiputt\", mentre la Planeta DeAgostini ha usato \"Skratz\", \"Skrakatz\", \"Mapporkos'krugno\" e \" 'stardofigliodunkane\"), che sono usate come satira contro le ridondanti espressioni usate nei fumetti di supereroi (a cui spesso si rivolge col soprannome \"mascelloni\"). Giffen incentra le storie di Lobo su un umorismo nero e demenziale tipico del suo stile, aggiungendo una grande quantit\u00e0 di azione e di elementi \"splatter\". Le uccisioni non sono motivate da sete di giustizia, Lobo pu\u00f2 uccidere, picchiare, mutilare anche per una parola di troppo (e nei posti malfamati che frequenta non \u00e8 difficile trovare persone maleducate..).\nLa grafica, per\u00f2, \u00e8 straordinariamente ricca (almeno in molte delle storie, anche se non su tutte), con invenzioni straordinarie, come nel viaggio dell'Aldil\u00e0 che Lobo fece dopo essere stato ucciso da Fece in Lobo's back, dove si possono ammirare (in versioni oltremodo truculente) scene che sembrano prese dalla pittura e dalla scultura rinascimentale, con d\u00e8i, angeli e innumerevoli altri. In genere le tavole sono arricchite fino all'estremo possibile di particolari, personaggi e oggetti che pullulano in ogni lato, in maniera molto pittorica.\nTra le avventure pi\u00f9 dissacranti, oltre alla summenzionata, sicuramente quella che mira pi\u00f9 in alto (alla fine Dio si mette a parlare come Lobo..) con il viaggio in un Aldil\u00e0 dominato dalla burocrazia, vi \u00e8 anche quella in cui Lobo affronta il tema della 'paternit\u00e0'. Ovvero, i suoi figli illegittimi (tutti contraddistinti da macchie sul volto simili alle sue) cercano di uccidere 'pap\u00e0' attirandolo in un pianeta con un pretesto. Alla fine ovviamente li uccide tutti.\nMa forse l'avventura in cui si manifesta al meglio \u00e8 quella in cui \u00e8 costretto a scortare la sua ex-maestra di scuola. Questa non si sa bene come, \u00e8 sopravvissuta allo sterminio che Lobo perpetr\u00f2 contro i suoi simili. Il capo della L.E.G.I.O.N. si assicur\u00f2 che lei fosse prelevata e portata alla sede per una testimonianza importante. Lobo venne ingannato e costretto a giurare di portarla viva a destinazione. Ma siccome la sua maestra si dimostr\u00f2 troppo critica, per niente intimorita dalla sua temibile guardia del corpo, lui (pur cercando di controllarsi inizialmente, per cui pare che lei se la and\u00f2 proprio a cercare) le tagli\u00f2 le gambe. Poi si divert\u00ec a spaventare un pianeta di vacanzieri annunciando che avrebbe massacrato chiunque vi fosse rimasto dopo la scadenza di un ultimatum. Questi scapparono in massa provocando una serie di incidenti catastrofici con le loro astronavi. Lobo voleva solo 'scherzare', ma se la rise in una improbabile camicia hawaiiana. Erano solo alcuni milioni di 'rammolliti'. Quando infine port\u00f2 la ex-maestra al suo boss, subito dopo la consegna, le torse il collo. Aveva adempiuto alla sua parola, dopotutto. Mai dimenticare i cavilli con Lobo.\nIl successo di queste miniserie apr\u00ec le porte a Lobo per numerose apparizioni su molte testate DC e per molti scontri con eroi DC, Marvel e Dark Horse: tra i principali avversari ci sono Superman, la Justice League, Etrigan il demone, Aquaman, Wonder Woman, Guy Gardner, Batman, Hitman (in cui sono state censurate 15 pagine su 22 dell'albo), The Mask e il Giudice Dredd.\nDurante il crossover \"DC vs. Marvel\" combatt\u00e9 contro l'X-Man Wolverine e perse a causa del meccanismo utilizzato dalle 2 case editrici per decidere i vincitori: il voto dei \"fan\". Con tale procedura un personaggio noto e amato come Wolverine non fatic\u00f2 ad avere la meglio su un personaggio pi\u00f9 di nicchia come Lobo, lasciando qualche perplessit\u00e0 nei lettori.\nNel 1994, infine, Lobo divenne protagonista di una sua serie regolare, scritta da Alan Grant. L'assenza di Giffen e la scelta di affidare i disegni a un artista dal tratto molto \"cartoonesco\" come Val Semeiks resero la serie regolare meno violenta e dissacrante delle miniserie precedenti, e tale differenza si riscontr\u00f2 anche in un calo graduale di pubblico, che port\u00f2 alla chiusura della testata nel 1999 con il numero 64 (dopo essere passata per numerosi disegnatori, tra cui Carl Critchlow, Greg Luzniak, Ariel Olivetti, Alex Horley, Norm Breyfogle e, in un numero, lo stesso Keith Giffen).\nDopo la chiusura della testata le apparizioni di Lobo si fecero pi\u00f9 rare, finch\u00e9 nel nuovo millennio lo scrittore Peter David non decise di farlo ringiovanire con un incantesimo di un \"villain\" e di renderlo membro del gruppo Young Justice. La sua permanenza nel gruppo dur\u00f2 fino al suo scioglimento nel 2003, quando la DC decise di farlo ritornare adulto e rilanciarlo con una miniserie scritta dal suo creatore Keith Giffen (\"Lobo scatenato\") e 2 \"crossover\" con il gruppo Authority della Wildstorm (che videro all'opera il trio originale Giffen-Grant-Bisley).\nDopo la maxi-serie settimanale \"52\", in cui Lobo \u00e8 apparso in un'inedita veste di predicatore interstellare, la DC Comics sta progettando un rilancio per il personaggio. Nel 2014 la DC rilancia con la \"New 52\" un nuovo Lobo, completamente differente da quello di Giffen, sotto la cura di Cullen Bunn. Il nuovo Lobo \u00e8 pi\u00f9 magro, ha un'acconciatura differente, \u00e8 blu e non ha pi\u00f9 i segni distintivi come il nero sulla faccia e il giubbotto di pelle. Cullen si esprime pi\u00f9 volte dicendo che \"questo \u00e8 un nuovo Lobo\", e infatti nel primo numero uccide il Lobo di Giffen perch\u00e9 quest'ultimo sarebbe un ladro di identit\u00e0. Il numero 1 esce nell'ottobre del 2014 negli States e la serie viene chiusa nel 2015 dopo 13 numeri, visto che il reboot non viene accolto bene dai fan.\nEdizioni estere.\nBrasile: le storie di Lobo sono pubblicate regolarmente dalla casa editrice Abril.\nFinlandia: la casa editrice Kustannus Oy Semic ha pubblicato le prime storie di Giffen, Grant e Bisley sulla collana \"DC-spesiaali\".\nFrancia: sono state pubblicate le storie \"L'ultimo czarniano\", \"The Lobo Paramilitary Christmas Special\" e \"Lobo's Back\" tra il 1992 e il 1993 dalla casa editrice Comics USA; successivamente nel 1997, nel 1998 e nel 2000 sono stati pubblicati rispettivamente \"Lobo/The Mask\", \"Lobo the Duck\" e \"Batman/Lobo\" dalla casa editrice Semic; infine nel 2008 \u00e8 stato pubblicato \"Batman/Lobo: Deadly Serious\" dalla Panini France.\nGermania: sono state pubblicate alcune miniserie di Lobo in 6 numeri di una serie della Panini Comics Deutschland, dal maggio 1998 all'ottobre 2000.\nHong Kong: \u00e8 stato pubblicato lo speciale \"Portrait of a Victim\" in uno speciale in lingua cinese.\nItalia: il personaggio di Lobo ha goduto di un buon successo fra i lettori, tant'\u00e8 vero che sono state pubblicate tutte le sue storie principali (serie regolare, miniserie e speciali). Dopo aver riscontrato il gradimento del pubblico verso il personaggio con degli speciali da edicola che raccoglievano le prime miniserie, la casa editrice Play Press lanci\u00f2 la serie regolare del personaggio (intitolata, appunto, \"Lobo\") nel marzo 1994, nel formato spillato da 72 pagine: i comprimari della testata furono \"L.E.G.I.O.N.\" (dal n. 1 al n. 14, con 2 storie dal n. 6 al n. 14), \"Lanterna Verde\" (la serie regolare fino al n. 4/5 e la miniserie \"Emerald Dawn II\" dal n. 6 al n. 10, per poi passare alla collana \"Flash e Lanterna Verde\"), \"R.E.B.E.L.S.\" (dal n. 15 al n. 24) e \"Stelle Scure\" (dal n. 15 al n. 24). Tali serie risultarono per\u00f2 indigeste ai lettori, tanto da costringere la Play Press, con il numero 24, a pubblicare solamente le storie di Lobo in un formato a 32 pagine (con editoriali e articoli a completare i numeri). Inizialmente si decise per un formato 19 x 29,5\u00a0cm e l'utilizzo di una carta molto sottile, scelta che i lettori non apprezzarono, cos\u00ec si ritorn\u00f2 dopo soli quattro numeri al formato e alla carta classici. Con il n. 37 la serie regolare di Lobo venne chiusa, e venne varata \"Lobo nuova serie\" nell'agosto 1997 nel formato spillato a 72 pagine, con la pubblicazione di due storie di Lobo e una di \"Hitman\". Tale scelta convinse i lettori, soprattutto per l'atmosfera ironica e \"pulp\" del comprimario che ben si addiceva a un personaggio come Lobo. Quando il materiale da pubblicare di Lobo cominci\u00f2 a scarseggiare vennero aggiunti come comprimari prima \"Lo Skatzato\" (di John Arcudi e Doug Mahnke) e poi \"Vext\" (di Keith Giffen e Mike McKone). Dopo aver terminato di pubblicare la serie regolare conclusa negli Stati Uniti, la Play Press chiuse la testata con il numero 34 nel giugno 2000 (le storie rimanenti di Hitman vennero pubblicate in speciali da libreria) e negli anni a seguire Lobo fu protagonista solo di alcuni speciali da libreria (\"Batman/Lobo\", \"DC1ST\", \"Lobo scatenato\") e apparizioni come comprimario su altre testate (\"Hitman TP\", \"Wildstorm\" della Magic Press). Le storie di Lobo sono ristampate dalla Planeta DeAgostini in un mensile da 208 pagine in formato ridotto (15 x 23\u00a0cm) a partire da ottobre 2007.\nPolonia: le storie di Lobo sono state pubblicate dalla casa editrice TM-Semic in alcuni speciali dedicati all'Ultimo Czarniano o a Superman dal febbraio 1992 all'aprile 1999.\nIl termine \"frag\" \u00e8 stato tradotto con \"kurde\", \"kurde bele\" o \"kurde balans\", che significa all'incirca \"merda\".\nPortogallo: sono stati pubblicati gli stessi albi pubblicati in Brasile dalla casa editrice Abril.\nSpagna: le storie sono state pubblicate prima da Editorial Zinco (in alcuni albi non numerati che contenevano ciascuno tre numeri originali) e successivamente da Norma Editorial in una serie di 25 numeri contenente la serie regolare pi\u00f9 alcune miniserie e speciali.\nI termini sono stati tradotti con \"El Hombre\" (\"The Main Man\"), \"rajado\" (\"frag\") e \"gyzzo fytal\" (\"feetal's gizz\").\nSudafrica: la Battleaxe Press ha pubblicato i primi 9 numeri della serie regolare (pi\u00f9 il numero 0) sulla collana \"Lobo\" dal giugno 1994 al marzo 1995, in lingua inglese.\nSvezia: \u00e8 stata pubblicata la miniserie \"L'ultimo czarniano\" nel 1991 su \"Magnum Comics\" nn. 9-12 dalla casa editrice Atlantic F\u00f6rlags AB; successivamente nel 1992 sono stati pubblicati 3 numeri della serie \"L.E.G.I.O.N./Lobo\" dalla casa editrice Epix.\nBiografia del personaggio.\nLa vita su Czarnia.\nCzarnia era un pianeta in cui regnavano l'armonia e la gioia da migliaia di anni; un giorno tuttavia, nell'anno terrestre 1599, nacque Lobo, un essere tanto crudele da uccidere il dottore che aveva assistito il parto e mandare in manicomio la levatrice.\nNessuno degli scienziati del pianeta riusc\u00ec mai a spiegare come un tale essere potesse essere stato generato, anche perch\u00e9 lo stesso Lobo non gliene diede tempo: fin dall'et\u00e0 di due anni, infatti, decise che non voleva essere uguale a nessun altro e a diciotto decise di voler essere unico in tutta la galassia e di uccidere tutti gli abitanti del pianeta. Per far questo si rec\u00f2 in un laboratorio e gener\u00f2 una specie di insetti mortale (praticamente microscopici, si incuneavano sotto la pelle e causavano un'atroce morte) che liber\u00f2 nell'aria sterminando cos\u00ec l'intera razza Czarniana.\nNei primi albi in cui compare \u00e8 l'ultimo della razza dei Velorpiani, completamente estinti a causa degli Psion.\nLe prime imprese.\nDopo aver devastato il suo pianeta natale Lobo cominci\u00f2 a viaggiare nello spazio alla ricerca di un lavoro, finch\u00e9 non trov\u00f2 quello pi\u00f9 adatto alle sue capacit\u00e0: il cacciatore di taglie. Grazie a questo suo impiego si spinse fin sulla Terra, dove si scontr\u00f2 per la prima volta con la Justice League International e in particolare con Big Barda, Martian Manhunter e Guy Gardner, con Etrigan e soprattutto con Superman (in pi\u00f9 occasioni).\nTra le sue imprese pi\u00f9 memorabili ci sono l'uccisione di Babbo Natale, per conto del Coniglietto Pasquale, e di tutti i figli illegittimi che aveva seminato nella galassia, i quali si erano coalizzati per ucciderlo.\nNel corso di un combattimento venne ucciso da un criminale chiamato Loo e fin\u00ec nell'Aldil\u00e0, ma si ribell\u00f2 e caus\u00f2 una tale devastazione che decisero di farlo risorgere; a causa di un problema tecnico, tuttavia, si reincarn\u00f2 prima come donna poi come scoiattolo: la sua reazione fu tanto veemente che neanche le maggiori divinit\u00e0 presenti in Paradiso riuscirono a fermarlo e allora riusc\u00ec a farsi rispedire nel mondo terreno nei suoi panni e a far stipulare un contratto di immortalit\u00e0.\nLa L.E.G.I.O.N..\nUn giorno Lobo venne ingaggiato da Vril Dox, comandante del corpo di guardia intergalattico L.E.G.I.O.N., per una missione in cui fossero coinvolti centinaia dei cloni che Lobo poteva generare dal suo sangue; nella battaglia (rivelatasi una missione suicida) i cloni vennero per\u00f2 uccisi e Dox neutralizz\u00f2 la capacit\u00e0 di produrre cloni di Lobo facendogli bere un veleno. Lo Czarniano, infuriato, si scontr\u00f2 in un combattimento letale con lui ma venne ingannato nuovamente e sconfitto, con il risultato di essere costretto a unirsi alla L.E.G.I.O.N. fin quando avesse voluto il suo comandante.\nIn realt\u00e0 dalla battaglia si era salvato un clone, il quale giur\u00f2 vendetta contro Dox ed escogit\u00f2 un piano per fargliela pagare: dato che era ancora in grado di generare cloni dal suo sangue, rap\u00ec il Lobo originale per estrarre il veleno di Dox dal suo sangue e poter cos\u00ec controllare i nuovi cloni che si sarebbero formati. Ne scatur\u00ec una lotta durissima dalla quale ne usc\u00ec un solo vincitore, ma nessuno sa se fosse l'originale o il clone.\nLa permanenza di Lobo nella L.E.G.I.O.N. perdur\u00f2 anche dopo lo scioglimento del corpo di polizia e la formazione del gruppo R.E.B.E.L.S., in quanto Lobo era vincolato a Dox e non al gruppo in s\u00e9. Un giorno, dopo una lite in un locale con Lobo, Dox si ritrov\u00f2 un palo conficcato in una coscia e per disperazione sciolse il patto, rendendo lo Czarniano nuovamente libero: questo atto fu suggellato da un intenso bacio sulla bocca dato da Lobo a un attonito Dox.\nLobo pot\u00e9 quindi tornare a vagare il cosmo in proprio, senza dover essere legato a nessuno, compiendo numerose imprese (fece l'investigatore privato, la guardia del corpo per Darlene e fin\u00ec in una severissima prigione dalla quale usc\u00ec in maniera violenta) e combattendo numerosi avversari (tra cui l\"'International Recupero Crediti\", il Giudice Dredd e The Mask).\nLi'l Lobo e Slo-bo.\nNel 1998 Lobo venne trasformato per sbaglio in un adolescente da Klarion (durante la saga della Young Justice \"Sins of Youth\") e arriv\u00f2 infuriato sulla Terra pretendendo di essere ritrasformato in un adulto. Dopo un combattimento con la Young Justice, per\u00f2, venne convinto che quella trasformazione era conveniente per un cacciatore di taglie, in quanto sarebbe stato sottovalutato dai suoi avversari.\nIl \"piccolo Lobo\" (\"Li'l Lobo\" in originale) incontr\u00f2 nuovamente la Young Justice poco tempo dopo mentre si trovavano in una missione spaziale e si un\u00ec a loro. Arrivati su Apokolips venne ucciso dai Parademoni che difendevano il pianeta, ma inaspettatamente si scopr\u00ec che poteva nuovamente generare cloni dal suo sangue: un esercito di cloni invase quindi il pianeta permettendo ai giovani supereroi di scappare. Una volta terminato di uccidere i loro avversari, i cloni si scontrarono fra di loro finch\u00e9 non ne rimase vivo soltanto uno, senza la memoria di quanto successo prima del ringiovanimento: questo \u00e8 l'attuale Lobo.\nLa Young Justice scopr\u00ec che un altro clone era sopravvissuto alla battaglia ed era completamente diverso sia nel fisico (pi\u00f9 magro e debole) sia nel carattere (pacifico e buono). Egli torn\u00f2 sulla Terra insieme al supergruppo e si un\u00ec a loro col nome di \"Slo-bo\" perch\u00e9 non riteneva adatto per s\u00e9 un nome khundiano dal significato truce come Lobo; si scopr\u00ec successivamente che la sua gracilit\u00e0 era accompagnata da un generale deterioramento fisico, che lo stava portando in breve tempo alla morte e alla cecit\u00e0. La sua permanenza nel gruppo dur\u00f2 fino alla successiva missione su Apokolips dove, ormai completamente cieco, nel tentativo di salvare Secret venne trasformato in una statua di pietra cosciente dai raggi omega di Darkseid e teletrasportato nel quartier generale della Young Justice nell'853\u00ba secolo.\n\"52\" e \"Un anno dopo\".\nIn 52, Starfire, Adam Strange e Animal Man incontrano nello spazio Lobo, a cui chiedono aiuto per tornare sulla Terra. Lobo appare insolitamente pacifico e spiega infatti ai tre supereroi di essersi convertito e di aver fatto un voto di non-violenza.\nCaratterizzazione.\nLobo fin dalla nascita \u00e8 sempre stato un personaggio profondamente malvagio, che antepone la violenza brutale e insensata a tutto il resto. Uccidere \u00e8 solo l'ultimo passo delle sue azioni: non a caso il suo nome in dialetto Khundiano sta per \"colui che ti divora le budella e ci si diverte\" o \"colui che ti divora le interiora e ci prova gusto\" (in originale \"he who devours your entrails and thoroughly enjoys it\"). \u00c8 anche arrogante ed egocentrico, dato che si concentra quasi esclusivamente sui propri piaceri personali (le altre persone non contano quasi niente per lui). Gli unici esseri viventi che Lobo non odia sono i delfini spaziali, per i quali anzi nutre un grande affetto. Quando non sta inseguendo una preda vaga per il cosmo cercando occasioni per divertirsi (cio\u00e8 ubriacarsi, andare a donne e soprattutto combattere e devastare). Una delle sue affermazioni preferite, impiegata generalmente per esprimere la soddisfazione per qualche sua azione, \u00e8:\nIn aggiunta alla sua insaziabile sete di violenza, Lobo ha anche un severo codice d'onore personale: egli non violer\u00e0 mai un accordo o un contratto (anche se spesso tende a interpretarlo maliziosamente a suo favore). \u00c8 quindi praticamente impossibile fargli cambiare idea su qualcosa, a meno di far leva su qualcosa che gli \u00e8 caro come il massacro o le donne. Egli possiede infatti una forza d'animo e una personalit\u00e0 eccezionali, e un episodio in particolare \u00e8 emblematico: dopo aver prestato il servizio militare in una delle sue prime avventure decise che non poteva pi\u00f9 rimanere coi capelli rasati, e allora guardandosi allo specchio ordin\u00f2 ai capelli con voce perentoria: \"\"Crescete\"!\"\". Immediatamente ricrebbe una folta chioma.\nIl suo colore preferito \u00e8 il nero sepolcro; viceversa egli odia: il mento quadrato, i bravi ragazzi, la democrazia, le bandiere, la filosofia che il Bene riesca sempre a vincere sul Male, i capelli corti, le scarpe marroni, l'uguaglianza per le donne, l'uguaglianza per gli uomini, i diritti fondamentali e praticamente tutto ci\u00f2 che rappresenta la decenza.\nDal punto di vista fisico Lobo \u00e8 un umanoide maschio, dalle caratteristiche fisiche particolari (v. tabella a lato). Originariamente era stato rappresentato con una chioma accuratamente pettinata di color grigio-violetto.\nQuando si ritrov\u00f2 ringiovanito in Li'l Lobo la sua altezza e il suo peso cambiarono:\nIl suo abbigliamento \u00e8 costituito da una tenuta da motociclista di pelle nera: gilet, cinturone, pantaloni lunghi, stivaloni, ginocchiere, guanti tagliati, occasionalmente una maglietta; nella sua prima incarnazione vestiva invece un costume arancio-viola.\nLobo \u00e8 un grande appassionato di musica metal, e in particolare di thrash metal: su Czarnia partecip\u00f2 insieme a un gruppo (\"L'Uomo e i Veri Pezzi di Merda\") al \"Festival dello Scontro delle Band\", uccidendo in preda all'impeto della musica la sua band, i giudici e parte del pubblico.\nPrima di distruggere Czarnia si era fatto inoltre innestare nei lobi uditivi del cervello una micro-radio sintonizzata su \"Radio Cosmic Rock Zombie\", stazione che trasmetteva 24 ore su 24 la canzone \"Ho ucciso la mia gente (non \u00e8 stato un incidente)\" di Edipo Red, e minacci\u00f2 Lupo Mannano, il dj della stazione, di ucciderlo se avesse cambiato disco. Questa musica lo caricava e gli donava la grinta necessaria per combattere all'ultimo sangue, tanto che si dice che la sconfitta nel combattimento contro Vril Dox fu dovuta a un meteorite che colp\u00ec i generatori della stazione \"Radio Cosmic Rock Zombie\", la quale fu costretta a sospendere momentaneamente le trasmissioni, lasciando Lobo privo dello stimolo ferale che lo aveva accompagnato fino a quel momento.\nDopo 30 anni il nuovo dj Tony Leponi decise di cambiare genere e di trasmettere solo musica soul, e Lobo comment\u00f2 cos\u00ec: \"Mi skifa il soul!\". Lo Czarniano prima fece uno scambio con Neron, Principe Demone dell'Inferno, cedendogli l'anima in cambio della micro-radio, e poi distrusse la stazione radio \"Radio Cosmic Rock Zombie\" con Tony Leponi al suo interno.\nDa allora la sua passione per il metal \u00e8 immutata, anche se non gli risuona pi\u00f9 nella testa.\nPoteri e abilit\u00e0.\nLobo possiede numerose abilit\u00e0 superumane (o, per meglio dire, super-Czarniane), le quali includono:\nLobo possiede inoltre un'intelligenza straordinaria, ma la utilizza solo per devastare e uccidere: ne \u00e8 una prova il fatto che sia riuscito a creare una nuova specie di insetti mortali solo per sterminare la sua razza e poter essere l'unico Czarniano dell'universo. \u00c8 in grado anche di analizzare rapidamente le capacit\u00e0 del suo avversario e scoprirne cos\u00ec i punti deboli. \u00c8 inoltre in grado di parlare 17897 lingue intergalattiche.\nL'unico tallone d'Achille di Lobo \u00e8 il gas: sono numerose le occasioni in cui \u00e8 stato messo fuori combattimento da un'inalazione di gas soporifero o velenoso.\nEquipaggiamento.\nIl suo vasto arsenale, come descritto nell'albo \"Cacciatore di taglie per passione e per denaro\", include:\nDi particolare rilievo la catena con uncino che porta al braccio destro, che lo accompagna fin dalla sua infanzia e che \u00e8 diventata un'arma distintiva del personaggio.\nIn ogni caso Lobo nelle sue storie ha usato o trasformato come arma praticamente qualunque cosa, dal tagliaunghie agli sgabelli alla bomba atomica alla kryptonite, tutte con grande perizia.\nLa moto spaziale che usa per muoversi nel cosmo \u00e8 una SpazFrag modello 666, di incredibile potenza, dotata anche di pilota automatico. Lobo vi ha installato sopra delle armi per \"sfrakatzare\" i suoi nemici e delle casse per ascoltare musica metal mentre viaggia.\nComprimari.\nTra gli amici dell'ultimo Czarniano ci sono il cacciatore di taglie Jonas Glim, Al e Darlene, rispettivamente proprietario e cameriera dell'Al's Diner, tavola calda spesso frequentata (e distrutta) da Lobo, e Ramona, la proprietaria di un salone di bellezza (Bastione dei Casini e Salone Unisex) per la quale Lobo esegue ogni tanto dei \"Lavoretti\" (recupero crediti, eliminazione personaggi scomodi, ecc.) in alcune storie.\nTra i suoi nemici pi\u00f9 importanti ci sono invece Stella d'Oro, Vril Dox, Etrigan il Demone e Bling Bling.\nEssendo inoltre un cacciatore di taglie di professione, egli \u00e8 spesso impegnato ad uccidere chiunque abbia una taglia sulla testa, possibilmente \"Vivo o morto\". Ciononostante, essendo la violenza e il massacro i suoi diletti principali, Lobo tende a uccidere anche per semplice piacere o ira (ricordiamo la sua insegnante delle elementari Miss Tribb o i suoi figli illegittimi).\nAltre versioni.\nAmalgam.\nLobo il papero \u00e8 un personaggio dell'universo Amalgam creato dalla fusione tra Lobo e il personaggio Marvel Howard il papero in occasione del crossover \"Marvel/DC: All Access\" nel 1997. \u00c8 apparso per la prima e unica volta sullo speciale \"Lobo the Duck 1\" del giugno 1997 (in Italia su \"Le battaglie del secolo n. 14\", novembre 1997, della Marvel Italia).\nElseworld.\nLobo appare in alcune storie Elseworld: in \"Lobo Annual\" n. 2 (1994), ad esempio, appaiono molte versioni del personaggio ambientate nel Far West come cowboy o indiani. Nello stesso anno appare nelle diverse storie e pin-up di \"L.E.G.I.O.N. Annual\" n. 5 come rivisitazione di: James Bond, un personaggio di \"Beverly Hills 90210\", un poliziotto della Londra di Jack lo squartatore, Conan il barbaro, Lanterna Verde, Sandman, Batman, una suora da \"Tutti insieme appassionatamente\" e un membro della Newsboy Legion.\nUna versione futura di Lobo appare invece in \"Kingdom Come\" (1996), mentre beve e fuma in un locale con Vril Dox; entrambi appaiono ingrassati e stempiati.\nMito.\nSullo speciale \"Batman: Mitefall\" (gennaio 1995) appare una versione \"Mito\" di Lobo (analogamente a Bat-Mito che \u00e8 una versione \"Mito\" di Batman).\nParodie e imitazioni.\nLobo \u00e8 stato oggetto di un'imitazione-parodia nel personaggio di \"Bloodwulf\", creato da Rob Liefeld per la Image nel 1993 e protagonista di una miniserie e di uno speciale nel 1995. Bloodwulf ricorda Lobo sia nell'aspetto (muscoloso, carnagione bianca, capelli lunghi, dei segni colorati in faccia) sia nelle caratteristiche (alieno, cacciatore di taglie, violentissimo); lo Czarniano appare anche in un cameo all'interno della storia, in cui viene ridicolizzato dalle parole del protagonista e viene mangiato da uno strano mostro.\nSul numero 41 di \"Deadpool\" della Marvel Comics appare il personaggio di \"Dirty Wolff\", un uomo muscoloso dalla pelle blu che guida una moto demoniaca.\nNel luglio del 1992, inoltre, \u00e8 uscito negli Stati Uniti l'albo \"Loco vs. Pulverine\" (Eclipse Comics), in cui i personaggi principali sono parodie di Lobo e di Wolverine.\nIn Italia si deve citare invece l'albo \"Kenshemo il Guerraiolo contro Bobo\" (Zero Press, febbraio 1997), scritto da Stefano Nocilli e disegnato da Federico Distefano e Lucio Parrillo, in cui i personaggi sono parodie di Lobo e di Ken il guerriero.\nIn Spagna appare una versione parodistica di Lobo su \"Dragon Fall\" n. 7.\nAltri media.\nTelevisione.\nLobo \u00e8 comparso per la prima volta sul piccolo schermo il 9 novembre 1996 nella serie animata \"Superman\": la sua voce era quella del doppiatore Brad Garrett (in Italia di Saverio Moriones), che ha dato voce al personaggio anche nelle sue successive apparizioni nelle serie animate dei personaggi DC, sia contro Superman che contro la Justice League.\nEssendo il target di pubblico dei cartoni animati diverso rispetto a quello dei fumetti, il personaggio \u00e8 stato reso meno sanguinario e malvagio (mantenendo la sua sete di violenza e la sua spacconeria) con il risultato di sminuirne la reale pericolosit\u00e0. Come nel fumetto, comunque, Lobo possiede una forza e una resistenza eccezionali, oltre a un vasto arsenale di armi. Tuttavia, non ha mai mostrato n\u00e9 le capacit\u00e0 rigenerative n\u00e9 i sensi sviluppati che possiede nei fumetti. Le sue entrate in scena e le sue battaglie sono sempre accompagnate da \"riff\" di chitarra metal.\nQui di seguito sono elencate le apparizioni di Lobo negli episodi delle serie animate DC.\nNegli episodi 9 e 10 della prima stagione, dal titolo \"The Main Man (Part I)\" e \"The Main Man (Part II)\", Lobo viene ingaggiato da un alieno chiamato \"Preserver\" per catturare Superman e aggiungerlo alla sua collezione di specie rare in via di estinzione. Lobo si dirige quindi sulla Terra e comincia a sparare dentro una stazione di polizia per attirare Superman, che infatti arriva per fermarlo. I due superuomini combattono per tutta Metropolis finch\u00e9 Lobo, seguito da Superman, lascia la Terra e attira il Kryptoniano in una trappola tesa dal Preserver. Superman viene cos\u00ec catturato e imprigionato in una gabbia speciale, che riproduce perfettamente l'ambiente Kryptoniano (in questo modo perde momentaneamente i suoi poteri, resi possibili dal sole giallo della Terra). Tuttavia il Preserver decide di aggiungere anche Lobo alla sua collezione, in quanto l'ultimo della razza czarniana, con grande stupore e rabbia da parte dell'Uomo. Superman riesce successivamente a liberarsi e a liberare anche Lobo, che in cambio promette di lasciare in pace la Terra per sempre. I due uniscono le forze per sfuggire al Preserver e riescono alla fine a tornare alla loro quotidianit\u00e0.\nLobo \u00e8 apparso brevemente anche in questo episodio della serie, nel quale Maxima, regina del pianeta Almerac, cerca come marito un uomo che riesca a sconfiggerla in combattimento. S'innamora quindi di Superman, che riesce nell'impresa, e lo rapisce per poterlo sposare; dopo una serie di peripezie Superman rifiuta la proposta di Maxima e se ne va, dicendo di non poter abbandonare la Terra per regnare su Almerac. Proprio mentre la regina si sta domandando delusa se riuscir\u00e0 mai a trovare un altro uomo forte come Superman, irrompe nel palazzo Lobo, alla guida della sua moto spaziale, sparando a destra e a manca e con l'evidente intenzione di combattere. L'episodio si conclude con la gioia di Maxima per aver trovato un altro pretendente.\nIn un altro episodio una giornalista parla dei pi\u00f9 grandi avversari di Superman, e nello schermo alle sue spalle compare per un attimo Lobo assieme ad altri supercriminali.\nLobo \u00e8 comunque ritornato sulla Terra in questi episodi della serie animata \"Justice League\", in cui Superman muore (apparentemente) durante un combattimento con il Giocattolaio. Lobo irrompe allora nel quartier generale della League sulla Luna per unirsi al gruppo, affermando di essere l'unico a poter prendere il posto di Superman. Dopo una scazzottata con tutta la Justice League, che non vuole come membro un personaggio tanto violento e psicopatico, Lobo viene accettato con riluttanza solo per affrontare un grande numero di super criminali che si stanno scatenando a Metropolis in reazione all'apparente morte di Superman. Durante la battaglia Lobo combatte e sconfigge il potente Kalibak, nonostante la League debba impedirgli di usare un'eccessiva forza sul suo avversario e ucciderlo. Alla fine Superman ritorna nelle file della League e caccia Lobo dal gruppo (con grande disappunto dell'ultimo Czarniano).\nLobo fa inoltre un'apparizione cameo nella serie \"Legion of Super Heroes\", nell'episodio \"Il fascino di Alexis\" (\"Legacy\"), andato in onda per la prima volta il 7 ottobre 2006 negli Stati Uniti. Nel corso della seconda stagione della serie \"Young Justice\" compare nel primo episodio \"Happy New Year\" (28 aprile 2012), dove \u00e8 doppiato da David Sobolov.\nNel 1999 Boyd Kirkland (uno degli sceneggiatori della serie animata di Batman) aveva cominciato a sviluppare una nuova serie animata dedicata interamente a Lobo per il programma \"Kids' WB\" insieme all'artista Steven Gordon. La serie per\u00f2 non venne mai prodotta e il \"network\" la elimin\u00f2 con un comunicato all'ultimo minuto, con grande sorpresa del gruppo di produzione. Questa serie venne poi trasformata in una serie web (v. #Serie web).\nLobo appare anche nella seconda stagione della serie TV \"Krypton\".\nCinema.\nLobo \u00e8 diventato anche un personaggio cinematografico nel 2002 con il cortometraggio \"The Lobo Paramilitary Christmas Special\" (basato sull'omonimo albo speciale del 1992), che faceva parte di un progetto di studio per registi dell'American Film Institute. Il film \u00e8 diretto da Scott Leberecht e interpretato da Andrew Bryniarski (Lobo), Tom Gibis (il Coniglio Pasquale) e Michael V. Allen (Babbo Natale).\nA settembre 2009 la Warner Bros. ha annunciato la realizzazione di un film live-action avente come protagonista Lobo, scritto da Don Payne e diretto da Guy Ritchie. La produzione sarebbe dovuta cominciare nel 2010 e la violenza del personaggio attenuata per far rientrare il film in un rating PG-13 (vietato ai minori di 13 anni non accompagnati dai genitori). Nel corso del 2010 tuttavia si \u00e8 appreso che Ritchie ha abbandonato il progetto per continuare il franchise di Sherlock Holmes. Il futuro del film di Lobo \u00e8 pertanto ignoto, ma a luglio 2012 l'attore e wrestler Dwayne Johnson ha dichiarato tramite un tweet di essere stato contattato per interpretare la parte di Lobo, risvegliando l'interesse per il progetto. Il film, che avrebbe dovuto essere diretto da Brad Peyton, \u00e8 stato poi bloccato dalla DC Comics per puntare sui personaggi principali dell'universo DC come Batman, Superman, Wonder Woman ecc.\nNel film direct-to-video \"\" appare una versione alternativa di Earth-Three di Lobo, chiamata Warwolf.\nVideogiochi.\nNel 1996 la Ocean Software svilupp\u00f2 un videogioco picchiaduro per Nintendo 64, Jaguar e Sega Genesis, aventi come protagonisti molti personaggi delle storie di Lobo. Un'anteprima del gioco fu pubblicata su un numero della rivista \"Nintendo Power\", che evidenzi\u00f2 la presenza di alcuni bug e l'assenza di sonoro. Il gioco non venne mai pubblicato, ma \u00e8 stato trovato un prototipo della versione finita per Sega Genesis e la sua immagine ROM \u00e8 stata resa disponibile su internet il 15 settembre 2009 da una community spagnola.\nInoltre, Lobo era stato inizialmente previsto come personaggio non giocabile nel MMORPG \"DC Universe Online\"; successivamente \u00e8 stato annunciato che non sarebbe stato presente nel gioco perch\u00e9 si tratta di un personaggio che agisce prevalentemente nello spazio, mentre le intenzioni degli sviluppatori sono quelle di mantenere un ambiente di gioco legato alla Terra. Tuttavia, a livello di accessori del gioco \u00e8 possibile vestire il proprio personaggio con una felpa con il logo di Lobo.\nNel 2013 \u00e8 stato confermato come personaggio DLC nel picchiaduro \"\".\nLobo appare anche in \"LEGO DC Super-Villains\" come personaggio giocabile, ottenibile dopo una missione secondaria a lui dedicata, fungendo anche da narratore nelle cinque missioni finali della modalit\u00e0 storia.\nSerie web.\nNel 2000 sono stati realizzati dalla Warner Bros. dei mini episodi di Lobo in formato Flash, in cui Lobo era doppiato da Greg Eagles e Kevin Michael Richardson.\nLobo appare anche come cameo in un episodio della serie web \"Gotham Girls\", creata e prodotta dalla Warner Bros. in collaborazione con la Noodle Soup Productions e avente come protagoniste le donne di Gotham City (in particolare Harley Quinn, Poison Ivy, Batgirl e Catwoman).\nNell'episodio in questione, scaricabile dal sito ufficiale della serie a questo link, Poison Ivy e Harley Quinn sono intente in una rapina al museo delle cere: tra le statue in rassegna ci sono anche Zatanna, Lobo e Superman.\nLetteratura.\nNel febbraio del 2006 \u00e8 uscito negli Stati Uniti il libro \"DC Universe: Last Sons\" della Warner Books, scritto da Alan Grant: nelle 366 pagine che compongono il volume viene narrata un'avventura che ha come protagonisti Lobo, Martian Manhunter e Superman, gli ultimi sopravvissuti dei loro pianeti (rispettivamente Czarnia, Marte e Krypton).\nMusica.\nA Lobo sono state dedicate due canzoni:\nMerchandising.\nLobo \u00e8 stato oggetto di alcuni oggetti di merchandising, la maggior parte dei quali distribuiti dalla DC Direct.\nTra questi prodotti ci sono \"card\", magliette, pupazzi, giocattoli, \"poster\", statue, \"mousepad\", tatuaggi temporanei, cartoline, spille.\nUna versione LEGO di Lobo \u00e8 comparsa prima nel videogioco \"LEGO Batman 3 - Gotham e oltre\" nel 2017, e successivamente in forma di gioco nel set \"Superman Krypto Team-Up\" uscito nel 2018.\nPubblicazioni italiane.\nQui di seguito sono riportati tutti gli albi pubblicati in Italia in cui appare Lobo. La casa editrice, salvo dove specificato diversamente, \u00e8 sempre la Play Press."}
{"id": "271213", "revid": "144636", "url": "https://it.wikipedia.org/wiki?curid=271213", "title": "Tommaso da Kempis", "text": "Biografia.\nTommaso viene detto \"da Kempis\" poich\u00e9 questo era il nome della sua citt\u00e0 natale, Kempen in Germania. Egli vi nacque intorno al 1380. Il suo cognome era \"Hemerken\", \"piccolo martello\".\nA partire dal 1395 frequent\u00f2 le scuole a Deventer, tenute dai Fratelli della Vita Comune. Egli era un bravo copista, e questo gli permise di mantenersi.\nSuccessivamente egli fu ammesso al convento agostiniano di Monte Sant'Agnese, vicino a Zwolle, nel Principato vescovile di Utrecht, dove suo fratello Giovanni era entrato prima di lui e vi era stato elevato priore.\nTommaso fu ordinato nel 1413 e nello stesso convento fu eletto vice-priore nel 1429.\nIn quel periodo la chiesa locale attravers\u00f2 un momento difficile, poich\u00e9 il vescovo di Utrecht Rudolf van Diepholt non fu riconosciuto dal papa.\nTommaso visse una vita tranquilla, spese molto del suo tempo tra esercizi devozionali, composizione e copiatura di testi. Egli copi\u00f2 almeno quattro volte la Bibbia. Una di queste copie, rilegata in cinque volumi, \u00e8 conservata a Darmstadt. Nei suoi scritti, ci sono molte citazioni bibliche, specialmente del Nuovo Testamento.\nEgli mor\u00ec nel 1471 presso il suo monastero. Poich\u00e9 furono trovate schegge sotto le sue unghie, si dedusse che fosse stato accidentalmente sepolto vivo. Per questa ragione, il processo di canonizzazione non progred\u00ec. Si afferm\u00f2 infatti che un santo non avrebbe combattuto la morte, qualora fosse stato prematuramente sepolto.\nL'11 novembre 1897, un monumento dedicato alla sua memoria fu inaugurato alla chiesa di San Michele, a Zwolle, alla presenza dell'Arcivescovo di Utrecht. Nel 2006, a seguito della chiusura della chiesa, il suo reliquario \u00e8 stato spostato nella \"Basilica della Nostra Signora Assunta in Cielo\", che si trova in centro a Zwolle.\nOpere.\nTommaso da Kempis appartiene alla corrente dei mistici che si diffuse lungo il Reno dalla Svizzera fino a Strasburgo e Colonia. Egli era un seguace di Geert Groote e Florentius Radewijns, fondatori dei Fratelli della Vita Comune.\nI suoi scritti sono tutti di carattere devozionale.\n\u00c8 considerato autore, o comunque uno dei maggiori autori, de l\"'Imitazione di Cristo\". Questo documento medioevale di sapienza cristiana redatto appositamente per la formazione dei monaci ed inizialmente indirizzato esclusivamente a loro, costituisce uno degli esempi della pi\u00f9 alta mistica di orientamento cristiano che ha formato generazioni di seguaci di Cristo anche non monaci.\nTra gli scritti di Tommaso da Kempis ci sono anche trattati, meditazioni, lettere, omelie, il racconto della vita di Santa Liduina, le biografie di Geert Groote, Florentius Radewijns e di altri nove compagni. L\"'Opera spirituale\", scritta in latino, \u00e8 considerata un esempio di sapienza cristiana ed \u00e8 stata tradotta in moltissime lingue. La traduzione italiana curata da Borgaruccio Borgarucci \u00e8 stata pubblicata a Venezia nel 1568.\nQuesti lavori hanno uno stile simile ad \"Imitazione di Cristo\", prolungandosi nella meditazione della vita, delle benedizioni del Cristo, e dell'Incarnazione di Ges\u00f9."}
{"id": "271221", "revid": "1543377", "url": "https://it.wikipedia.org/wiki?curid=271221", "title": "Heretic (videogioco)", "text": "Heretic \u00e8 uno sparatutto in prima persona, sviluppato da Raven Software e pubblicato dalla id Software nel 1994 per PC.\nIl gioco utilizza una versione modificata del motore grafico di \"Doom\". Il codice sorgente di \"Heretic\" \u00e8 stato pubblicato nel 1999; il 4 settembre 2008 \u00e8 stato nuovamente distribuito sotto licenza GNU.\nTrama.\nIl mondo \u00e8 stato conquistato da \"D'Sparil\", uno dei Cavalcatori di Serpenti (\"Serpent Riders\"), esseri malvagi provenienti dal vuoto dell'extra-mondo. Evocando legioni di terribili mostri, D'Sparil \u00e8 riuscito a sottomettere al suo volere tutte le sue popolazioni e a instaurare il suo dominio, riuscendo addirittura a farsi venerare come un dio. Solo gli elfi (tra cui il protagonista, Corvus) osano opporre resistenza, tanto da essere definiti \"eretici\". Corvus si mette alla ricerca di D'Sparil e, con l'aiuto del Tomo del Potere e delle armi degli Antichi, si fa strada da solo tra le legioni del Cavalcatore di Serpenti, arrivando ad affrontarlo di persona nella sua Citt\u00e0 Subacquea. Dopo una dura battaglia, Corvus riesce a sconfiggere lo stregone. Tuttavia, mentre esala l'ultimo respiro, D'Sparil maledice Corvus e lo condanna ad essere trasportato da un mondo all'altro. In un successivo episodio, grazie all'improvviso animarsi del Tomo del Potere in suo possesso, Corvus riuscir\u00e0 comunque a far ritorno nella terra natia Parthoris, pur ritrovandola nuovamente in preda al caos.\nModalit\u00e0 di gioco.\nFu uno dei primi giochi in soggettiva a permettere di dirigere lo sguardo verso l'alto e verso il basso, ma solo a scopo di visualizzazione, in quanto l'altezza della mira rimane automatica come in \"Doom\". Un'altra novit\u00e0 \u00e8 stata l'introduzione dello spostamento di personaggi e oggetti causato da forte vento o correnti d'acqua.\nEpisodi.\n\"Heretic\" \u00e8 diviso in tre episodi di difficolt\u00e0 crescente, affrontabili comunque senza un ordine prefissato:\nIn \"Shadow of the Serpent Riders\", un pacchetto di espansione, vengono aggiunti due nuovi episodi: l'Ossuario e Il Dominio Stagnante (Il luogo di nascita di D'Sparil), mondi che Corvus dovr\u00e0 attraversare, a causa della maledizione di D'Sparil, prima di fare ritorno a casa.\nLe armi.\nCorvus usa delle armi magiche riconducibili, per tipologia e cadenza di fuoco, alle armi di \"Doom\". Combinate con il Tomo del Potere, le caratteristiche di queste armi vengono modificate drasticamente, generando degli effetti devastanti e spettacolari.\nGli oggetti.\nHeretic \u00e8 stato il primo sparatutto in prima persona a introdurre l'uso dell'inventario, caratteristica che lo distingue nettamente da \"Doom\", in cui gli oggetti venivano usati non appena raccolti. Questa caratteristica permette una maggiore profondit\u00e0 tattica, potendo cos\u00ec decidere il momento giusto in cui usarli."}
{"id": "271236", "revid": "32899", "url": "https://it.wikipedia.org/wiki?curid=271236", "title": "Solea vulgaris", "text": ""}
{"id": "271241", "revid": "124899412", "url": "https://it.wikipedia.org/wiki?curid=271241", "title": "Dominio (biologia)", "text": "Il dominio \u00e8 una categoria tassonomica che rappresenta il livello pi\u00f9 alto della classificazione scientifica. Viene denominato, in particolare nella letteratura scientifica in lingua inglese, anche superregno, superimpero o impero. La sua introduzione, relativamente recente, si basa sulla teoria filogenetica, ovvero sulle differenze genetiche esistenti fra le diverse specie, basate sull'evoluzione temporale degli esseri viventi. Ogni dominio racchiude al proprio interno, come ogni altro taxon, le forme di vita pi\u00f9 simili in termini di informazione genetica. Una teoria piuttosto condivisa (Carl Woese), risalente al 1990, prevede l'esistenza di tre domin\u00ee. Un'altra teoria (Thomas Cavalier-Smith), del 2003, rivisitata nel 2010, ne prevede due.\nLe stesse teorie sono in veloce evoluzione sulla base dell'approccio biomolecolare alla sistematica reso possibile dall'introduzione di nuove tecniche di sequenziamento genico e dal loro progressivo abbattimento a livello di costi.\nI sequenziamenti \"ex novo\" di un intero organismo, ad esempio per un mammifero, solo pochi anni fa avrebbero previsto un impegno scientifico e organizzativo planetario, mentre sono ormai fattibili in una singola struttura, seppure molto ben attrezzata. Il sequenziamento prima di microorganismi, e poi di metazoi via via pi\u00f9 complessi si sono succeduti nel tempo fino ad adottare tecniche come il sequenziamento ad elevato parallelismo che hanno permesso di abbattere tempi e costi, facendo diventare la biologia molecolare una tecnica \"possibile\" ed estendibile a organismi complessi anche in linee di ricerche come la tassonomia, tradizionalmente con finanziamenti minori rispetto ad altri campi scientifici come il biomedico.\nDomini, imperi e ulteriori taxon.\nAlcuni paleontologi dell'Universit\u00e0 di Washington hanno ulteriormente ramificato la classificazione aggiungendo un ulteriore taxon al di sopra degli attuali, chiamato \"Terroa\", e quindi \"terroan\" i suoi appartenenti, poich\u00e9 tutti gli esseri viventi noti sono di origine terrestre. &lt;br&gt; Hanno poi aggiunto il dominio ribosa per quegli esseri viventi la cui informazione ereditaria sia basata sull'RNA, e ulteriori domin\u00ee per quegli esseri viventi che non basano su DNA o su RNA, ma su proteine ed altro, la trasmissione ereditaria dei caratteri. Tutti i domin\u00ee ora noti rientrano in un unico taxon detto \"arborea\", contenente qualsiasi forma di vita scoperta sulla Terra. Alcuni di questi argomenti sono stati divulgati nel saggio scientifico Life as We Do Not Know It.\nIn caso di presenza di forme di vita aliene, quindi su o da altri pianeti, avremo nuovi e differenti arborea; ad esempio, la presunta forma di vita fossile del meteorite da Marte, si definirebbe \"Martiobiota\". Introducendo le altre recenti interpretazioni degli ultimi esami ed analisi genetiche, come pure la sovradivisione in \"Mondo Vivente\" e \"Mondo Minerale\" e la divisione in vita cellulare e non-cellulare (acytota), \u00e8 possibile ottenere una superclassificazione, omnicomprensiva, di questo tipo:\nLegenda:"}
{"id": "271264", "revid": "125649847", "url": "https://it.wikipedia.org/wiki?curid=271264", "title": "Ludivine Sagnier", "text": "Biografia.\nBambina prodigio, ha cominciato a recitare a nove anni e nel 1989 \u00e8 apparsa per la prima volta sul grande schermo in \"Voglio tornare a casa!\", di Alain Resnais e \"Les Maris, les femmes, les amants\" di Pascal Thomas. Nel 1990 ha avuto una parte nel colossal \"Cyrano de Bergerac\" mentre successivamente ha recitato soprattutto in film per la televisione. Ludivine Sagnier \u00e8 stata la protagonista di due film presentati al Festival di Cannes del 2003, ovvero \"La petite Lili\" e \"Swimming Pool\". Sempre nel 2003 ha interpretato nel \"Peter Pan\" di P. J. Hogan il personaggio di Campanellino, personaggio interamente mimico.\nHa recitato in molti film del regista francese Fran\u00e7ois Ozon: \"Gocce d'acqua su pietre roventi\", \"8 donne e un mistero\" e \"Swimming Pool\", diventando una delle attrici francesi pi\u00f9 apprezzate e note al pubblico.\nVita privata.\nDall'ex fidanzato, l'attore Nicolas Duvauchelle, il 25 marzo 2005 ha dato alla luce la prima figlia, Bonnie. Attualmente \u00e8 legata al regista Kim Chapiron, da cui ha avuto la seconda figlia, Ly Lan, il 3 gennaio 2009.\nDoppiatrici italiane.\nNelle versioni in italiano dei suoi film, Ludivine Sagnier \u00e8 stata doppiata da:\nDa doppiatrice \u00e8 sostituita da: "}
{"id": "271267", "revid": "135224", "url": "https://it.wikipedia.org/wiki?curid=271267", "title": "Jim Belushi", "text": "Biografia.\nNasce ad Humboldt Park, un quartiere di Chicago, da Adam Anastos Belushi e Agnes Demetri Samaras, entrambi di origine albanesi (padre originario di Coriza emigrato nel 1934, madre nata negli Stati Uniti da genitori emigrati).\nFratello minore di John Belushi. Suo padre inizi\u00f2 a lavorare come commesso e pochi anni dopo apr\u00ec due ristoranti.\nJim Belushi ricevette nel 2008 l'onorificenza di \"Onore della Nazione\" da parte dell'Albania, Paese del quale \u00e8 cittadino dal 2009.\nBelushi \u00e8 stato sposato tre volte e ha tre figli. \u00c8 stato sposato dal 1980 al 1988 con Sandra Davenport, da cui nel 1980 ha avuto un figlio, Robert James. Tra il 1990 e il 1992 \u00e8 stato sposato con l'attrice Marjorie Bransfield. Dal 2 maggio 1998 \u00e8 sposato con la terza moglie, Jennifer Sloan, dalla quale ha avuto nel 1999 una figlia, Jamison Bess, e nel 2002 un figlio, Jared James. Il 5 marzo 2018, Sloan ha chiesto il divorzio da Belushi.\nCarriera.\nAttore.\nJim inizia la sua carriera nel 1975 accanto al fratello al \"Saturday Night Live\", dove incontra l'amico Dan Aykroyd. In seguito al successo di \"The Blues Brothers\" (1980) di John Landis, a cui James non partecipa, gli si apre la strada del cinema e debutta sul grande schermo in \"Strade violente\" (1981) di Michael Mann.\nIl 5 marzo 1982 il fratello John, all'apice della carriera, viene trovato morto in una stanza dell'albergo Chateau Marmont, su Sunset Boulevard a Los Angeles, California; la causa della morte fu un'iniezione letale di cocaina ed eroina (speedball). La prematura scomparsa del fratello, a soli 33 anni, segna fortemente James, che, insieme a Dan Aykroyd, grande amico dei due Belushi, abbandona la televisione per dedicarsi completamente al cinema.\nPartecipa con una piccola parte alla commedia \"Una poltrona per due\" (1983) di Landis, con Aykroyd e il futuro divo Eddie Murphy, anche lui parte del cast del \"SNL\". Prende parte al thriller \"Salvador\" (1986) di Oliver Stone, e torna in seguito a ruoli brillanti come in \"Un poliziotto a 4 zampe\" (1989) e \"Homer &amp; Eddie\" (1989). Partecipa anche al film \"Danko\" accanto ad Arnold Schwarzenegger, dove interpreta un tenente della polizia.\nViene chiamato da Francesco Rosi per il thriller drammatico \"Dimenticare Palermo\" (1990), accanto a Vittorio Gassman, Philippe Noiret. Belushi, per\u00f2, \u00e8 specializzato nelle commedie, come \"Mr. Destiny\" (1990) e \"Una promessa \u00e8 una promessa\" (1996). Torna a dedicarsi al piccolo schermo nel 2001 con la serie televisiva \"La vita secondo Jim\", di cui \u00e8 protagonista nel ruolo di Jim; la sitcom, nonostante le critiche negative ricevute, ottiene un grande consenso da parte del pubblico, e sar\u00e0 portata avanti per otto stagioni.\nNel 2017 prende parte alla serie \"Twin Peaks\" di David Lynch, e viene diretto da Woody Allen nel film \"La ruota delle meraviglie - Wonder Wheel\", dove recita accanto a Kate Winslet e Justin Timberlake.\nMusicista.\nBelushi fa parte della Blues Brothers Band (fondata nel 1978 dal fratello John e da Dan Aykroyd), a cui partecipa con il nome di \"Brother\" Zee Blues. Ha prodotto e inciso tre dischi musicali: \"36-22-36\", \"According to Jim\" (colonna sonora dell'omonima serie televisiva) e \"Have Love Will Travel\", i primi due come Jim Belushi &amp; the Sacred Hearts, mentre l'ultimo assieme ad Aykroyd. Compare inoltre nei videoclip di \"Per colpa di chi?\" di Zucchero Fornaciari e \"2 Legit 2 Quit\" di MC Hammer.\nDoppiatori italiani.\nNelle versioni in italiano dei suoi film, Jim Belushi \u00e8 stato doppiato da:\nDa doppiatore \u00e8 sostituito da:"}
{"id": "271284", "revid": "1564910", "url": "https://it.wikipedia.org/wiki?curid=271284", "title": "Pi\u00e1", "text": "Biografia.\n\u00c8 fratello di Joelson, anch'egli calciatore e suo compagno di squadra al Pergocrema nella stagione 2011-2012.\nCaratteristiche tecniche.\nAla sinistra naturale con buone doti e qualit\u00e0 tecniche, pu\u00f2 essere impiegato anche come ala destra e raramente \u00e8 stato schierato come seconda punta.\nCarriera.\nAtalanta e Ascoli.\nArrivato in Italia a 14 anni, \u00e8 cresciuto nel fiorente vivaio dell'Atalanta, esordendo nella massima divisione il 2 dicembre 2001 con i bergamaschi, nella sfida casalinga contro l'Inter.\nRealizza il primo gol in Serie A il 27 gennaio 2002 in Atalanta-Fiorentina, partita vinta dai padroni di casa per 2-0.\nSi mette in mostra anche in Coppa Italia, dove realizza contro la Juventus il suo secondo gol tra i professionisti.\nL'anno successivo viene prestato all' in Serie B, dove diviene il capocannoniere del club marchigiano, realizzando 13 reti.\nNapoli e prestiti vari.\nNel gennaio 2005 \u00e8 acquistato dal Napoli, all'epoca ripartito dalla Serie C, con cui ottiene l'anno seguente la promozione in Serie B (stagione 2005-2006) segnando 9 gol. Nella stagione 2006-2007 \u00e8 stato autore di due gol decisivi, contro il Treviso e il Brescia che hanno fruttato due vittorie al Napoli utili per la promozione in Serie A.\nIl 19 agosto 2007 viene ceduto in prestito al , tornando cos\u00ec in Serie B, e segnando all'esordio contro l' su calcio di rigore. Dopo un ottimo inizio di campionato, nel mercato di gennaio 2008 ritorna nuovamente in A, sempre in prestito, al Catania, con cui conquista la salvezza. Terminato il prestito con gli etnei, torna al Napoli.\nEsordisce in Coppa UEFA il 14 agosto 2008 contro il mettendo a segno una doppietta, grazie alla quale gli azzurri sconfiggono gli albanesi per 3-0. In seguito si ripete nella gara di ritorno al San Paolo, vinta 5-0, segnando la rete del 2-0. Il 3 maggio 2009, nel match esterno contro il , realizza il suo primo gol in Serie A con la maglia azzurra, che gli permette di entrare nella storia assoluta della societ\u00e0 partenopea diventando il primo calciatore ad aver giocato e segnato in maglia azzurra in Serie A, Serie B, Serie C1 e Coppe Europee. Se si considera anche la Coppa Intertoto condivide questo primato con l'ex compagno Mariano Bogliacino. Realizza complessivamente otto reti tra campionato e coppe (record personale in maglia azzurra) ed \u00e8 il terzo cannoniere stagionale del Napoli a pari merito con Ezequiel Lavezzi.\nNel torneo successivo colleziona due presenze prima di essere ceduto in prestito con diritto di riscatto al Torino, nella finestra invernale di calciomercato. In campionato colleziona 17 presenze e 3 reti; non riscattato dalla societ\u00e0 granata, ritorna al una volta scaduti i termini del prestito.\nPortogruaro, Pergocrema e Lecce.\nIl 31 agosto 2010 viene ceduto a titolo definitivo al Portogruaro, neo-promosso in Serie B e si lega al club con un contratto triennale. Una volta retrocesso in Lega Pro, decide di comune accordo con il Portogruaro di rescindere il contratto.\nIl 6 settembre 2011 firma un contratto biennale con il Pergocrema, compagine lombarda militante in Lega Pro Prima Divisione. Segna il suo primo gol su rigore contro il Bassano Virtus. Colleziona 22 presenze e diventa con 10 reti il capocannoniere del club lombardo. A fine stagione rimane svincolato a seguito del fallimento della societ\u00e0 gialloblu.\nIl 28 luglio 2012 viene ingaggiato dal con un contratto biennale, insieme al suo ex compagno di squadra ai tempi del Napoli Mariano Bogliacino. Il 2 novembre segna il primo gol con la maglia giallorossa nella partita Lecce-Portogruaro (2-1). A seguito della sconfitta in finale play-off con il Carpi, la societ\u00e0 pugliese decide di non riconfermare gran parte della rosa, tra cui anche Inacio Pi\u00e0.\nLa parentesi in Grecia e il ritorno in Italia.\nIl 26 agosto 2013 viene ingaggiato dai greci del Larissa, militanti nella terza serie nazionale, ma nel dicembre successivo rescinde anticipatamente il contratto. Il 3 gennaio 2014 torna quindi in Italia firmando un contratto con L'Aquila, in Lega Pro Prima Divisione. Fa il suo esordio, da titolare e da ex, nella partita persa dai rossoblu contro il . Alla 31\u00aa giornata segna il suo primo gol nello 0-4 rifilato al Gubbio.\nRimasto svincolato a fine stagione, il 7 ottobre 2014 firma per il Taranto, accettando di scendere di categoria in serie D, ritrovando da Direttore Sportivo l'ex compagno e amico ai tempi del Napoli Francesco Montervino.\nNel dicembre 2014 si trasferisce ai bresciani del Darfo Boario, in Eccellenza, riavvicinandosi a casa e trascinando il club camuno ai play-off con 7 gol in 12 presenze.\nDurante i play-off realizza 5 dei 6 gol complessivi realizzati dalla squadra nelle 4 partite giocate, ma il Darfo Boario viene eliminato ai rigori nella semifinale nazionale.\nNell'agosto 2015 passa al , in Eccellenza, con cui per\u00f2 disputa solo pochi scampoli di partita in campionato nella fase regionale di Coppa Italia Dilettanti; costretto all'inattivit\u00e0 da un infortunio, il 29 novembre successivo rifiuta una riduzione dell'inagaggio e rescinde il contratto col club biancorosso. Il 4 gennaio 2016 viene ingaggiato ufficialmente nella Pro Patria, squadra che milita in Lega Pro, dove colleziona quattro presenze non riuscendo a evitare la retrocessione del club.\nIl 14 luglio 2016 fa ritorno al Darfo Boario. Nel mese di dicembre si trasferisce all'Adrense, squadra lombarda militante in Eccellenza. Al termine della stagione annuncia il ritiro dal calcio giocato a causa di persistenti problemi al ginocchio, con l'intenzione di diventare procuratore sportivo."}
{"id": "271349", "revid": "228587", "url": "https://it.wikipedia.org/wiki?curid=271349", "title": "Bally Astrocade", "text": "L'Astrocade \u00e8 una console giochi sviluppata nel 1977 da Midway, la divisione videogiochi di Bally Technologies. La console fu commercializzata da Midway per un periodo limitato di tempo dato che Bally decise di lasciare il mercato dei videogiochi poco dopo la sua introduzione; i diritti sull'Astrocade furono in seguito acquistati da un'altra societ\u00e0 che la produsse fino al 1983. Scomparve definitivamente nel 1985.\nLa console poteva diventare un semplice computer mediante l'utilizzo di un'espansione esterna ed era nota principalmente per le sue capacit\u00e0 grafiche che risultavano, comunque, difficili da gestire.\nStoria.\nDenominata originariamente come Bally Home Library Computer, fu presentata nel 1977 ed ordinabile inizialmente solo tramite posta ma ritardi nella produzione fecero slittare l'inizio delle spedizioni al 1978. Durante questo lasso di tempo Midway ne cambi\u00f2 il nome in Bally Professional Arcade ed inizi\u00f2 a venderla anche e soprattutto tramite i negozi specializzati. La console, nonostante le sue capacit\u00e0 grafiche di prim'ordine, non riscosse il successo ottenuto dai prodotti della concorrenza, primo fra tutti l'Atari VCS. Nel 1979 Bally perse interesse nel settore degli arcade e decise di vendere la sua divisione dei prodotti di consumo, che includeva il reparto per lo sviluppo e la produzione delle console da gioco.\nNello stesso periodo un'altra societ\u00e0, \"Astrovision\", aveva provato senza successo ad imporre sul mercato una propria console giochi. Un intermediario di Montgomery Ward, che gestiva la vendita del sistema di Bally, mise in contatto le due societ\u00e0, che si accordarono per la cessione dei diritti sulla console. Nel 1981 Astrovision ne inizi\u00f2 quindi la distribuzione con il nome di Bally Computer System, con inclusa gratis la cartuccia del BASIC. Nel 1982 alla console fu nuovamente cambiato il nome nel definitivo Astrocade, che conserv\u00f2 fino al 1983 quando, con la crisi che colp\u00ec il settore dei videogiochi, la console fu tolta dal commercio, per scomparire definitivamente nel 1985.\nEspansioni.\nDopo l'inizio della commercializzazione, Midway diede inizio allo sviluppo di un sistema di espansione per l'Astrocade denominato ZGRASS-100 che poteva trasformare la console in un semplice home computer. Il sistema fu progettato da un gruppo di sviluppatori dell'Universit\u00e0 dell'Illinois a Chicago conosciuto come \"Circle Graphics Habitat\" insieme ad alcuni programmatori di Dave Nuttings Associates, un'altra societ\u00e0 del gruppo Bally. Midway pensava che un tale sistema, esterno alla console, avrebbe reso l'Astrocade molto pi\u00f9 interessante dal punto di vista commerciale. Il gruppo di tecnici lavor\u00f2 anche su un sistema da offrire come unit\u00e0 indipendente, che Bally avrebbe poi offerto come piccolo home computer, il Datamax UV-1. Questo sistema, durante la progettazione, fu poi rivisto ed alla fine dello sviluppo fu offerto come sistema grafico ad alta risoluzione per registrazioni su videocassette. Fu messo in vendita nel 1980.\nQuando Bally decise di uscire dal mercato dei videogiochi, lo sviluppo dello ZGRASS-100 fu interrotto e i diritti sulla console furono venduti. Dopo l'acquisizione dell'Astrocade, Astrovision rispolver\u00f2 il progetto e rielabor\u00f2 un proprio sistema di espansione derivante dallo ZGRASS-100, pi\u00f9 compatto e pratico di quest'ultimo, che fu messo in vendita come ZGRASS-32. Di esso non sono noti i dati di vendita.\nDescrizione.\nAlla fine degli anni settanta Midway contatt\u00f2 Dave Nutting Associates per sviluppare un sistema grafico che potesse essere utilizzato in tutti i suoi sistemi di videogioco, dagli arcade agli home computer. Ci\u00f2 che Nutting svilupp\u00f2 resta senz'altro uno dei pi\u00f9 potenti sistemi grafici dell'era dei computer ad 8 bit, venendo utilizzato in molti dei giochi arcade di Midway dell'epoca, come Gorf o Wizard of Wor.\nQuesto sistema era basato su un processore Zilog Z80 che pilotava un chip grafico: i due chip utilizzavano un buffer RAM in comune. Il chip grafico gestiva 2 modalit\u00e0: una a bassa risoluzione, di 160\u00d7102 pixel, ed una ad alta risoluzione, di 320\u00d7204 pixel, entrambe con 4 colori memorizzati in due bit per pixel. Questa combinazione di colore/risoluzione era al di fuori delle capacit\u00e0 della RAM dell'epoca, che non era in grado di fornire i dati ad una velocit\u00e0 tale da poter stare ai passi con il segnale video inviato alla TV. Il chip grafico utilizzava perci\u00f2 un \"trucco\" per aggirare questo problema: caricava in un veloce buffer interno i dati corrispondenti ad una \"linea\" video, da cui poi erano letti ed inviati alla TV. Grazie a ci\u00f2 il chip grafico interferiva anche meno con il lavoro della CPU, che utilizzava, come detto, la stessa memoria per i propri dati.\nSfortunatamente, sull'Astrocade fu scelto di non connettere i pin necessari per utilizzare questo \"trucco\", impostando la console per lavorare solo alla risoluzione pi\u00f9 bassa. In questa modalit\u00e0 occorrevano 160\u00d7102\u00d72 bit = 4.080 byte di memoria per conservare i dati relativi all'immagine: dato che la macchina aveva solo 4 Kilobyte di RAM, rimaneva ben poco spazio da usare per i programmi. I giochi venivano perci\u00f2 piazzati generalmente su ROM, e la RAM libera era utilizzata per memorizzare il punteggio o le opzioni del giocatore.\nL'Astrocade utilizzava per i colori dei registri, o \"color indirection\" come spesso erano indicati, per cui i 4 colori potevano essere selezionati da una tavolozza di 256. L'animazione del colore era possibile cambiando i valori dei registri ed utilizzando una tecnica denominata \"horizontal blank interrupt\" era possibile farlo riga per riga. Il sistema grafico permetteva inoltre di poter cambiare l'insieme dei 4 colori utilizzati su una determinata riga in un punto qualsiasi della stessa. Questa caratteristica, che permetteva di ottenere una sorta di divisione verticale dello schermo in due met\u00e0, era stata pensata inizialmente per permettere la creazione di una specie di \"area punteggio\" su un lato dello schermo, dove riportare i punti del giocatore ed altri dati quali, ad esempio il numero di vite o i bonus raccolti, e visualizzarli con colori differenti ma alla fine fu utilizzata dai programmatori per emulare una modalit\u00e0 ad 8 colori.\nA differenza dell'Atari VCS, l'Astrocade non includeva il supporto hardware agli sprite: presentava invece un sistema di tipo blitter gestibile via software. La memoria oltre l'indirizzo 0x4000 era dedicata al video mentre quella sotto alla ROM. Se un programma tentava di scrivere nello spazio della ROM (impossibile per definizione, dato che la ROM \u00e8 a \"sola lettura\"), il chip video intercettava i dati, gli applicava una funzione e poi memorizzava il risultato finale nella corrispondente locazione del banco RAM. La funzione da utilizzare era memorizzata in un registro del chip video ed includeva funzioni comuni come lo XOR o lo spostamento bit-per-bit. Grazie a ci\u00f2 l'Astrocade poteva supportare un numero indefinito, non dipendente dall'hardware, di \"sprite\", con l'unica limitazione che era poi il software a doverli ridisegnare una volta che essi venivano spostati.\nL'Astrocade fu uno dei primi sistemi basati su cartuccia: quelle utilizzate dalla console erano chiamate \"Videocades\" per il fatto che la loro fattezza ricordava molto una comune musicassetta. L'Astrocade includeva inoltre preinstallati in ROM due giochi, \"Gunfight\" e \"Checkmate\", una Calcolatrice ed un programma per creare semplici disegni denominato \"Scribbling\".\nL'Astrocade presentava un dispositivo di controllo dell'input relativamente complesso, che incorporava diversi tipi di meccanismi di controllo: il controller di gioco aveva un'impugnatura simile ad una pistola con un interruttore a grilletto sulla parte anteriore; sulla sua parte superiore trovava alloggio un piccolo joystick a 4 interruttori/8 vie, con l'asta del joystick collegato ad un potenziometro, cos\u00ec da trasformarlo in una specie di paddle.\nSul lato frontale della console c'era una tastiera a 24 tasti utilizzata per selezionare i giochi e le opzioni: molte cartucce includevano pi\u00f9 di un gioco e, quando venivano inserite, la macchina si resettava e visualizzava un menu che presentava prima i programmi presenti sulla cartuccia e poi i 4 residenti in ROM. Sul lato posteriore della console c'erano diverse porte di collegamento, comprese quelle per i connettori di alimentazione, per i controller e quella di espansione. Stranamente la parte posteriore superiore della console era vuota, e poteva essere aperta per inserirci fino a 15 cartucce. La possibilit\u00e0 di aggiornare il sistema da semplice console a personal computer e la disponibilit\u00e0 di circa 30 giochi sono le ragioni per le quali, nel 1982, tale sistema era molto pi\u00f9 versatile dei suoi diretti concorrenti, suggerendo a Jeff Rovin di inserirlo nella lista dei 7 maggiori fornitori di giochi.\nBASIC.\nLa console venduta da Astrovision includeva nella confezione una cartuccia contenente il linguaggio di programmazione BASIC, basato sul Palo Alto Tiny BASIC di Li-Chen Wang, derivato dal Tiny BASIC . Far gestire il BASIC all'Astrocade fu molto difficile perch\u00e9 gi\u00e0 il buffer video portava via quasi tutta la memoria disponibile. La soluzione adottata fu molto complessa, anche se molto semplice nella sua ideazione.\nI programmi in BASIC venivano memorizzati nella RAM video alternando i bit del programma con i bit dell'immagine: il BASIC utilizzava tutti i bit pari mentre per l'immagazzinamento dei dati video venivano usati quelli dispari. L'interprete leggeva 2 byte, eliminava tutti i bit dispari ed univa i restanti per ricomporre un singolo byte di codice. Questa gestione delle informazioni era resa invisibile all'utente impostando due colori sulla stessa tonalit\u00e0: i colori codice_1 e codice_2 erano entrambi impostati sul bianco, cos\u00ec che la presenza o meno di un bit del codice BASIC non sortiva nessun effetto sullo schermo. Altra memoria era recuperata utilizzando meno linee verticali: la risoluzione passava infatti da 102 a 88 pixel. Alla fine tutti questi accorgimenti permettevano di ottenere 1.760 byte di RAM per i programmi BASIC. Il rovescio della medaglia era che molte delle caratteristiche grafiche della macchina non erano disponibili.\nI programmi erano inseriti attraverso la tastiera della console assegnando ad ogni tasto un singolo comando, un numero e diversi caratteri alfanumerici: questi erano selezionati mediante l'ausilio di quattro tasti di scambio colorati. Ad esempio, per ottenere la parola chiave codice_3 l'utente doveva premere il tasto con la scritta oro \"Word\" (\"parola\") e poi il tasto \"+\".\nZGRASS.\nL'unit\u00e0 di espansione ZGRASS si inseriva sotto all'Astrocade, trasformando quest'ultima in un vero computer: essa integrava infatti una tastiera completa, un coprocessore matematico (FPU), 32\u00a0kB di RAM ed una nuova ROM da 32\u00a0kB contenente il linguaggio di programmazione GRASS (alle volte indicato come GRAFIX). L'unit\u00e0 presentava inoltre delle nuove porte atte a collegare un lettore di cassette ed un'unit\u00e0 per floppy disk, permettendo l'utilizzo del sistema operativo CP/M."}
{"id": "271357", "revid": "486946", "url": "https://it.wikipedia.org/wiki?curid=271357", "title": "Sch\u00f6nbrunn", "text": ""}
{"id": "271388", "revid": "1048993", "url": "https://it.wikipedia.org/wiki?curid=271388", "title": "Lidia Broccolino", "text": "Biografia.\nHa frequentato l'Accademia nazionale d'arte drammatica e diversi seminari e workshops all'estero, tra gli altri all'Actor's Studio, al National Theatre Studio di Londra e studiato con Augusto Boal e Shelley Winters.\nNel 1995 ottiene lo European Script Fund come autrice della sceneggiatura originale \"Clementina\", che nel 1998 ottiene anche il finanziamento Media allo sviluppo ed \u00e8 opzionata da Colin Vaines, produttore inglese. Nel 1999 collabora alla sceneggiatura di \"Calcio\" un film di Mark Wallington, in sviluppo per Miramax e BBC. Nel 2001 collabora alla versione italiana di \"Natasha\", una sceneggiatura di Giacomo Campiotti.\n\"Breve incontro\" \u00e8 il suo primo cortometraggio di finzione e ha ottenuto l'Interesse Culturale Nazionale presso la commissione cinema del Ministero dei Beni Culturali nel 2004."}
{"id": "271389", "revid": "1543377", "url": "https://it.wikipedia.org/wiki?curid=271389", "title": "RCA Studio II", "text": "L'RCA Studio II \u00e8 una console di seconda generazione sviluppata da RCA che venne presentata nel 1977.\nA differenza di molte console dell'epoca lo Studio II era una macchina in bianco e nero. La grafica della console ricorda la grafica dei primi giochi come quella di Pong. Lo Studio II non era dotata di joystick o di altri sistemi di controllo ma era fornita con due scomodi tastierini numerici installati nella console. La macchina era in grado di produrre dei semplici beep che potevano variare la loro lunghezza.\nUna caratteristica della console era l'inclusione al suo interno di cinque videogiochi. Inoltre la console era dotata di uno switch che automaticamente commutava il segnale dell'antenna sul segnale della macchina ogni volta che questa era alimentata.\nLo Studio II non fu un successo commerciale dato che era nettamente inferiore a macchine come l'Atari 2600 e venne presto dismessa nel 1979."}
{"id": "271392", "revid": "11684", "url": "https://it.wikipedia.org/wiki?curid=271392", "title": "Gamondio", "text": ""}
{"id": "271396", "revid": "122744152", "url": "https://it.wikipedia.org/wiki?curid=271396", "title": "Fairchild Channel F", "text": "La Fairchild Channel F \u00e8 stata la prima console programmabile basata su cartucce ROM e ha dato inizio alla seconda generazione di console. \u00c8 stata messa in vendita dalla Fairchild Semiconductor (una divisione della ditta madre) nel mese di agosto del 1976 al costo di 169,95 dollari statunitensi. Inizialmente denominata Video Entertainment System o VES, prese il nome di Channel F poco prima del lancio. Complessivamente ne sono state vendute circa 250.000 unit\u00e0.\nStoria.\nL'elettronica della Channel F fu progettata da Jerry Lawson. Dapprima Lawson, allora ingaggiato come libero professionista dalla Fairchild, progett\u00f2 privatamente l'arcade \"Demolition Derby\" e, a differenza delle circuiterie tipicamente impiegate dai giochi dell'epoca, decise di basarlo su un microprocessore, realizzando presumibilmente il primo videogioco a microprocessore della storia. Venne utilizzato come CPU l'allora nuovo Fairchild F8. Quando la Faichild seppe di questo progetto collaterale, decise di mettere Lawson a capo di una nuova divisione videogiochi per realizzare una console domestica completamente programmabile e basata sull'F8.\nLo sviluppo fu portato avanti insieme a Nicholas F. Talesfore e Ron Smith. Lo sviluppo della CPU fu seguito da Robert Noyce, che in seguito lasci\u00f2 Fairchild per fondare Intel.\nL'uso di cartucce rimovibili era una novit\u00e0 per l'epoca, e la Commissione federale per le comunicazioni richiese di effettuare collaudi su ogni singola cartuccia e di proteggere internamente cartucce e console con un involucro metallico, per eliminare i rischi di scintille, interferenze e simili.\nLe etichette delle cartucce, contenenti pop art nello stile di Peter Max, furono disegnate dall'artista locale Tom Kamifuji.\nLa console debutt\u00f2 al Consumer Electronics Show di Chicago nell'estate 1976 e ricevette reazioni positive. Tra i titoli di lancio in particolare \"Video Blackjack\" era di qualit\u00e0 notevole e faceva apparire promettente il sistema. Le numerose console di vecchia concezione simili a \"PONG\", che continuavano a uscire sul mercato, iniziarono ad apparire irrilevanti. Tuttavia quando anche i concorrenti iniziarono a produrre console della nuova generazione, la Channel F rimase rapidamente indietro, perch\u00e9 i suoi giochi erano generalmente di minor interesse e minor valore, in particolare se confrontati con l'Atari 2600 (uscita l'anno successivo) che proponeva molte conversioni di arcade di successo della stessa Atari. Uscirono pochi giochi per Channel F, poi la produzione fu acquisita dalla Zircon che lanci\u00f2 anche la pi\u00f9 competitiva versione Channel F System II fino ai primi anni '80, ma le cose non migliorarono e la linea Channel F fin\u00ec nel dimenticatoio.\nImpatto sul mercato.\nLa messa in vendita della Channel F ebbe come principale conseguenza storica quella di costringere Atari a mettere in commercio velocemente una console migliore della console PONG che fino ad allora commercializzava. Il progetto era gi\u00e0 in cantiere presso Atari e si chiamava \"Stella\": questa era una macchina anch'essa basata su una CPU e sull'uso di cartucce ROM per contenere i programmi da far girare. Quando usc\u00ec la Channel F il presidente di Atari, Nolan Bushnell, si rese conto che prima che il mercato si fosse riempito di console basate su cartucce doveva far uscire la sua macchina. Ma le finanze di Atari non avrebbero mai permesso di portare a termine il lavoro di sviluppo e di imporre la console sul mercato per cui egli decise di trovare i fondi necessari vendendo la societ\u00e0 a Warner Communications. Grazie alle possibilit\u00e0 economiche del gruppo Warner la console fu terminata e messa in commercio nel 1977 come Atari VCS.\nCaratteristiche tecniche.\nLa CPU F8 era molto complessa se paragonata ai circuiti integrati dell'epoca e offriva molte pi\u00f9 linee di ingresso e uscita degli altri chip. Siccome non esisteva un package che potesse contenere tutti i piedini necessari, le logiche dell'F8 erano divise su 2 chip distinti che dovevano essere utilizzati insieme per formare la CPU completa. La CPU era potente quanto bastava per scrivere giochi dotati di intelligenza artificiale per permettere di giocare \"contro il computer\", quando le altre console permettevano solo di giocare contro un altro giocatore umano.\nLa grafica della console \u00e8 rudimentale: lo schermo ha una risoluzione di 128\u00d764 pixel di cui visibili circa 102\u00d758; per lo sfondo pu\u00f2 visualizzare solo un colore scelto tra 4 per ogni riga dell'immagine, mentre per la grafica principale si pu\u00f2 scegliere solo fra 3 colori principali, rosso, verde e blu, oppure il bianco nel caso lo sfondo sia nero. La memoria RAM \u00e8 di 64 byte, la met\u00e0 del quantitativo installato sull'Atari VCS.\nUna caratteristica specifica della console era la presenza di un pulsante di pausa che permetteva al giocatore di fermare il gioco oppure di cambiare il tempo o la velocit\u00e0 di gioco mentre era in corso la partita. Nella prima versione della console il suono era generato da un altoparlante interno mentre nella seconda versione, la System II, esso era riprodotto direttamente sul televisore.\nI controller erano dei joystick senza base e con una impugnatura anatomica, alla cui sommit\u00e0 c'\u00e8 un cappuccio che \u00e8 il controllo direzionale a 8 vie. Quest'ultimo pu\u00f2 essere utilizzato sia come joystick che come paddle (ruotandolo), ma pu\u00f2 anche essere premuto o tirato. La prima versione della console aveva degli alloggiamenti dove riporre i controller mentre la seconda versione presentava dei controller staccabili e dei ganci posteriori dove arrotolare i cavi dei controller stessi. Zircon, che acquist\u00f2 i diritti della console nel 1978, present\u00f2 nel 1982 uno speciale joystick dotato di un pulsante di fuoco, denominato Channel F Jet-Stick. Zircon lo offr\u00ec anche come Video Command, compatibile con l'Atari VCS, l'Atari 400/800, il Commodore PET e il Commodore VIC-20.\nVideogiochi.\nDurante la vita della console furono messe in commercio 27 cartucce giochi denominate \"Videocart\": le prime 21 furono vendute da Fairchild, le altre da Zircon. Ogni cartuccia costava circa 19,95 dollari e, spesso, conteneva pi\u00f9 di un gioco. Le cartucce sono di colore giallo e delle dimensioni di una cassetta Stereo8. La console contiene 2 giochi preinstallati, \"Tennis\" e \"Hockey\", che per lo pi\u00f9 sono cloni pi\u00f9 avanzati del noto gioco \"PONG\". In \"Hockey\" la \"racchetta\" pu\u00f2 essere cambiata da verticale a diagonale ruotando la sommit\u00e0 del controller, e si pu\u00f2 muovere per tutto lo schermo. \"Tennis\" invece assomiglia molto all'originale \"PONG\".\nUn volantino del 1978 presentava 3 cartucce denominate \"Keyboard Videocarts\": esse erano \"K-1 Casino Poker\", \"K-2 Space Odyssey\" e \"K-3 Pro-Football\". Nessuna delle tre fu mai messa in vendita n\u00e9 tantomeno l'accessorio Keyboard (tastiera) che era forse necessario per poterle usare. Queste cartucce non comparvero pi\u00f9 in nessuno dei volantini successivamente distribuiti da Fairchild e da Zircon.\nAlla fine del 1978 comparve in un volantino di Zircon una cartuccia addizionale denominata Videocart-51, contenente un singolo gioco intitolato \"Demo 1\": anche in questo caso la cartuccia non fu mai messa in vendita n\u00e9 apparve pi\u00f9 nei volantini successivi.\nCome molte altre console dell'epoca, anche la Channel F ha i suoi estimatori contemporanei che continuano non solo a utilizzarla, ma a sviluppare nuovi software. Ad esempio, nel 2009 \u00e8 stata pubblicata commercialmente una cartuccia homebrew contenente una versione del videogioco \"Pac-Man\", che supera in qualit\u00e0 il famigerato \"Pac-Man\" per Atari VCS.\nElenco.\nGiochi integrati nel sistema:\nVideocart che sono state regolarmente vendute:\nTitoli esistenti, ma non distribuiti ufficialmente:\nTitoli non distribuiti:\nChannel F System II.\nZircon International acquis\u00ec i diritti della console e nel 1979 present\u00f2 la nuova versione denominata Channel F System II, che avrebbe dovuto competere con la pi\u00f9 performante Atari VCS. La nuova console fu progettata da Nick Talesfore, che aveva gi\u00e0 lavorato sul primo modello, e vide la scrittura di soli 6 nuovi giochi, alcuni dei quali erano gi\u00e0 stati sviluppati da Fairchild prima della cessione della console.\nIl nuovo modello si differenziava dal precedente per l'aspetto pi\u00f9 compatto e moderno e per i controller staccabili dalla console e i cui alloggiamenti erano stati spostati posteriormente. A livello tecnico va segnalata la scomparsa dell'altoparlante interno, dato che il suono veniva ora riprodotto direttamente sul televisore.\nL'accoglienza del nuovo modello fu tiepida perch\u00e9 il mercato dei videogiochi, ormai dominato dall'Atari VCS, dall'Intellivision e dal Magnavox Odyssey\u00b2, si stava lentamente avviando verso la crisi del 1983 e la console fu perci\u00f2 tolta dal commercio poco tempo dopo.\nIn Europa furono vendute diverse repliche ufficiali, tra cui la Luxor Video Entertainment System in Svezia, la Adman Grandstand in Gran Bretagna, la Saba Videoplay, la Nordmende Teleplay e la ITT Telemech Video Processor in Germania e la Dumont Videoplay e la Barco Challenger (della societ\u00e0 Barco/Dumont) in Italia e Belgio."}
{"id": "271408", "revid": "1632387", "url": "https://it.wikipedia.org/wiki?curid=271408", "title": "Godless Savage Garden", "text": "Godless Savage Garden \u00e8 un EP della Symphonic black metal band Dimmu Borgir contenente: 2 inediti, 3 tracce dal vivo, 1 cover e 2 brani ri-registrati risalenti al primo album \"For all tid\" del 1994.\nTracce.\nBonus Tracks:\nSpellbound (by the Devil) (live)\nMourning Palace (live)"}
{"id": "271410", "revid": "1893", "url": "https://it.wikipedia.org/wiki?curid=271410", "title": "Puddle Of Mudd", "text": ""}
{"id": "271413", "revid": "1632387", "url": "https://it.wikipedia.org/wiki?curid=271413", "title": "Spiritual Black Dimensions", "text": "Spiritual Black Dimensions \u00e8 il quarto album della Symphonic black metal band Dimmu Borgir.\nProdotto dalla Nuclear Blast; i testi e le musiche sono dei Dimmu Borgir."}
{"id": "271416", "revid": "399", "url": "https://it.wikipedia.org/wiki?curid=271416", "title": "Cascine San Pietro", "text": "Cascine San Pietro (\"Cass\u00ecn San P\u00e9der\" in dialetto milanese, Cass\u00e9n San P\u00e9dar in dialetto sanpietrino) \u00e8 una frazione di Cassano d'Adda, comune della provincia di Milano, di 1100 abitanti.\nGeografia fisica.\nTerritorio.\nLa frazione \u00e8 separata dal centro amministrativo da due corsi d'acqua: il fiume Adda ed il canale Muzza e si trova ad un'altitudine di 115 m s.l.m. nella parte superiore della Val Padana. Si tratta dell'unico territorio amministrativamente milanese al di l\u00e0 dell'Adda, e quindi sul lato bergamasco sul piano strettamente geografico.\nLago Gerundo.\nIl territorio sulla sinistra idrografica del Po, era costituito da una vasta formazione paludosa, sopravvissuta fino a circa 2.000 anni or sono. Tale palude, alimentata dai fiumi Adda, Serio e Oglio, per l'enorme quantit\u00e0 di acqua presente sul terreno, prese il nome di Lago Gerundo e si estendeva sul territorio bergamasco, cremonese e lodigiano. I sondaggi eseguiti dalla Agip Mineraria, con carotaggi scesi fino ad una profondit\u00e0 di 70\u201380 m, hanno rivelato l'esistenza di una successione di depositi alluvionali stratificati, costituiti da sedimento paludoso molle con residui fossili.\nSuccessivamente grazie anche all'intervento dell'uomo, il lago si prosciug\u00f2, lasciando nel suo letto banchi di ghiaia e sabbia che alimentano le numerose cave oggi presenti nella zona. A differenza dei paesi circostanti, Cascine San Pietro non \u00e8 sorta sulle sponde del preistorico lago, bens\u00ec sul suo fondo.\nConfini amministrativi.\nI confini amministrativi sono segnati a nord dalla linea ferroviaria Milano-Venezia, ad est dall'estrema campagna bergamasca, ad ovest dall'Adda, nel tratto dove il fiume lascia la provincia di Milano per immettersi in quella di Cremona, mentre il limite sud \u00e8 determinato da una strada: oltre questa sorge un gruppo di case che, pur essendo geograficamente e socialmente parte della frazione, ricadono amministrativamente nel comune di Casirate d'Adda in provincia di Bergamo.\nStoria.\nLa frazione ha avuto nel corso dei secoli diverse denominazioni: \"Bergias\", poi \"Cascine Franche\", infine \"Cascine San Pietro\". Si form\u00f2 probabilmente attorno ad una \"corte\", centro economico e di difesa di un piccolo territorio, e crebbe all'ombra della chiesa di San Pietro apostolo, sino a raggiungere autonomia comunale e religiosa.\nTombe romane vi furono rinvenute alla fine del XIX secolo e ancora nel 1976 presso la \"Cascina Porra\", ma i primi documenti ufficiali che attestano la presenza di un abitato risalgono al maggio 774: si tratta del testamento di Taido, figlio di un nobile cittadino bergamasco di nome Teodorolfo, nel quale viene stabilito che \"la chiesa del Beatissimo Martire e Apostolo di Cristo, San Pietro in Bergias, abbia la mia parte della \"domusculta\"\" di sua propriet\u00e0 e collocata \"in Bergias et Blancanuca, fra il Pasco Bergario e il fiume Terriola\".\nNel 960 Bergias era in possesso del conte di Lecco che la cedette al vescovo di Cremona (\"Codex diplomaticus cremonensis\"). Dal testamento di un certo Guarenzo del 1152 risulta che la chiesa di Bergias avesse una rendita di due moggia di segale annuali, mentre l'abitato dipendeva dal castello di Cassano (Giulini).\nNel 1323 si ha notizia che per passare il ponte sull'Adda era necessario pagare la tassa del \"telonio\". Il nome era mutato da Bergias, a \"Cascine Franche\", in quanto l'abitato sembra fosse esente dal pagamento del pedaggio per il porto ed i ponti di Cassano.\nPi\u00f9 tardi Cascina Franca veniva annoverata tra i beni del duca di Milano Giovanni Maria Visconti, che nell'anno 1411 vendette tutto il territorio agricolo al di l\u00e0 dell'Adda. Nella vendita delle Cascine Franche erano compresi i diritti del porto e le esenzioni. Il toponimo di Cascina Franca comprende oltre all'attuale frazione di Cascine San Pietro \"la Lega\", \"la Porra\", \"la Br\u00f9sada\", e \"la Gabanna\". Nel 1504 Cascina Franca con una superficie di 200 pertiche era stata affittata ad un certo Antonio Levato.\nTra il 1539 e il 1583 Pagano d'Adda e poi Erasmo d'Adda acquistarono man mano tutte le propriet\u00e0 terriere oltre l'Adda, ereditando inoltre le esenzioni gi\u00e0 godute dai precedenti proprietari. La famiglia D'Adda aspirava a costituire un comune amministrativamente indipendente da Cassano d'Adda: di qui i continui tentativi della comunit\u00e0 di Cassano di far revocare le esenzioni, fino ad ottenere il provvedimento nel 1640. Nel 1558 il marchese Rinaldo d'Adda denunciava la propriet\u00e0 di 11.900 pertiche tutte nel territorio di Cascine San Pietro, che nell'anno 1599 risultava contare 100 abitanti. Tra il 1600 e il 1647 le propriet\u00e0 della famiglia D'Adda comprendevano anche le cascine Lega, Porra, Brusada, Gabana, Taranta, Cantarana e Cornella. Nel 1615 su una preesistente antica cappella in demolizione i D'Adda fecero costruire una chiesa di 19 m di lunghezza con annessa sagrestia e casa per il cappellano; venne quindi richiesta la costituzione della parrocchia autonoma. Nel 1645 l'abitato contava 250 abitanti.\nNel 1705 presso Cascina San Pietro si svolsero combattimenti tra tedeschi e francesi. La famiglia D'Adda ottenne nel 1708 la formazione di un comune separato da Cassano con la denominazione di \"Comune di Cascine San Pietro\" e nell'anno 1758 il marchese Febo d'Adda richiedeva la separazione del nuovo comune da Cassano. Nel 1786, quando la comunit\u00e0 contava 385 abitanti, a seguito della riforma amministrativa voluta da Giuseppe II entr\u00f2 a far parte della provincia di Lodi, per poi passare sotto quella di Milano gi\u00e0 nel 1791.\nIl 25 aprile del 1799 tutto il territorio venne invaso dai picchetti avanzati dell'armata austro-russa guidata da Suvorov contro i francesi che occupavano Cassano. Nel 1809, in occasione del riassetto amministrativo voluto dal governo di Napoleone, il comune di Cascine San Pietro coi suoi 420 abitanti venne fuso con quello di Cassano. Il municipio fu poi restaurato dagli austriaci al loro ritorno nel 1816, ma fu lo stesso governo viennese ad accorgersi, col passare degli anni, di aver ecceduto con la propria politica reazionaria, e fu cos\u00ec che il 17 gennaio 1841 venne ordinata la definitiva fusione dei due comuni.\nAgli inizi del XX secolo il possesso delle terre fu trasferito ai Borromeo, ai quali si deve la costruzione dei cascinali di Belvignate e di Lina. Ai Borromeo segu\u00ec la famiglia Bagatti-Valsecchi, che vendette ai contadini la propriet\u00e0 finora rimasta indivisa. La stessa famiglia nel 1955 don\u00f2 alla curia vescovile di Cremona la casa con orto per la residenza del sacerdote: anche in questo caso si manifesta il disimpegno delle antiche famiglie padronali nel mantenimento di un cappellano. Dalla fine degli anni 1950 i cascinali si svuotarono: la popolazione da contadina si faceva operaia, e l'immigrazione fondeva diverse culture. Nel 1981 venne istituita la parrocchia di Cascine San Pietro, che incluse anche le famiglie residenti nelle case situate in territorio bergamasco.\nOggi la frazione \u00e8 formata da un centro storico di cascine mescolate a villette moderne, da diversi condomini e da cascinali sparsi a raggio nella campagna. L'abitato \u00e8 autonomo per i servizi sociali, scolastici e religiosi. La parlata presenta caratteristiche proprie che si diversificano negli accenti ed anche in certi vocaboli da quella cassanese, risentendo maggiormente di influenze bergamasche pi\u00f9 che milanesi. Nei primi mesi del 2011, in seguito ai lavori di insediamento della nuova autostrada \"BreBeMi\", vengono portate alla luce alcune tombe a tettuccio longobarde del VI secolo, di povera fattura, costruite con materiali di risulta e contenenti resti umani."}
{"id": "271417", "revid": "125447738", "url": "https://it.wikipedia.org/wiki?curid=271417", "title": "Peer Gynt", "text": "Peer Gynt (pronuncia norvegese ) \u00e8 un poema drammatico in cinque atti del drammaturgo norvegese Henrik Ibsen, scritto nel 1867 e rappresentato per la prima volta a Oslo (a quell'epoca chiamata Christiania) il 24 febbraio 1876, con le musiche di scena di Edvard Grieg.\nGenesi e caratteri generali.\nIbsen scrisse \"Peer Gynt\" mentre era in viaggio tra Roma, Ischia e Sorrento. Fu pubblicato a Copenaghen il 14 novembre 1867. Questa prima edizione ebbe una tiratura di 1250 copie e fu seguita da una ristampa di 2000 copie dopo solo 14 giorni. Ad alimentare le vendite era stato anche il successo di \"Brand\", il dramma precedente di Ibsen.\nA differenza di altre opere di Ibsen, \"Peer Gynt\" \u00e8 scritto in versi. Si tratta, d'altronde, di un dramma destinato alla lettura, non a essere rappresentato sul palcoscenico. Le difficolt\u00e0 dovute ai rapidi e frequenti cambi di scena (compreso un intero atto che si svolge nell'oscurit\u00e0 assoluta) lo rendono comunque di difficile rappresentazione. L'ambientazione fantastica ne fa un lavoro lontano dal realismo \"naturalista\" delle opere della maturit\u00e0 di Ibsen.\nTrama.\nPeer Gynt \u00e8 il figlio di Jon Gynt, uomo un tempo ricco e rispettato, ma che ora \u00e8 diventato un ubriacone e che ha perso tutto il suo denaro, lascia Peer e sua madre. Peer vorrebbe recuperare l'onore ed il danaro che il padre ha dilapidato, ma nella realt\u00e0 si perde in sogni a occhi aperti, passando la maggior parte del tempo senza far nulla, ma un giorno resta coinvolto in una rissa, diventa un fuorilegge e fugge dal paese. Durante la fuga incontra prima tre giovani vedove e poi una donna vestita di verde, la figlia del re dei troll, che lo vuole sposare.\nSolveig (o Solvejg), donna che Peer aveva incontrato a un matrimonio e di cui si era innamorato, lo raggiunge presso la sua capanna nella foresta, ma Peer la rifugge e si rimette in viaggio. Rimane lontano per diversi anni, cambiando identit\u00e0 ed occupazioni, inclusa quella di uomo d'affari impegnato in una spedizione sulle coste del Marocco. Vaga attraverso il deserto, passa il Memnone e la Sfinge, diventa capo beduino e profeta. Prova a sedurre Anitra, figlia di un beduino e finisce persino in un manicomio al Cairo, dove viene salutato come imperatore. Infine, ormai vecchio, sulla strada di ritorno al paese natio, fa naufragio. Tra i passeggeri incontra il Passeggero Sconosciuto (considerato da alcuni studiosi il fantasma di Lord Byron) che vuole usare il cadavere di Peer per scoprire dove si trovano i sogni.\nTornato a casa in Norvegia, Peer Gynt assiste al funerale di un compaesano e partecipa a un'asta, dove vende tutto ci\u00f2 che possiede della sua vita precedente. Peer incontra il Fonditore di bottoni, il quale sostiene che l'anima di Peer deve finire nel crogiolo di un fonditore insieme ad altri oggetti fusi mal riusciti se Peer non \u00e8 in grado di dire quando, nel corso della propria vita, \u00e8 stato \u201cse stesso\u201d. Peer incontra anche un personaggio chiamato l'Uomo Magro (probabilmente il Diavolo), il quale crede che Peer non sia un vero peccatore da mandare all'inferno.\nPeer, molto confuso, finalmente raggiunge Solveig, che lo aveva aspettato nella capanna. Lei sostiene che Peer \u00e8 sempre stato se stesso nella fede, nella speranza e nell'amore che da sempre prova per lui. E sar\u00e0 proprio grazie al suo amore che Peer verr\u00e0 finalmente liberato.\nLe musiche di scena di Grieg.\nQuando, dopo alcuni anni, decise di portare il \"Peer Gynt\" sulle scene teatrali, Ibsen chiese a Edvard Grieg di comporre le musiche di scena. Dal momento che allestire i lavori pi\u00f9 lunghi di Ibsen, come appunto \"Peer Gynt\", \u00e8 estremamente difficile e considerato il successo delle musiche di scena di Grieg, la partitura musicale cominci\u00f2 a vivere indipendentemente dal dramma. Tanto pi\u00f9 che oltre dieci anni pi\u00f9 tardi, dalla partitura teatrale (op. 23) Grieg decise di ricavare due suite sinfoniche di quattro episodi ciascuna (op. 46 e 55), che diventarono le sue composizioni pi\u00f9 popolari. Solo la prima delle due canzoni di Solveig fu inserita nelle suite, affidandone la melodia ai violini.\nLo stesso Grieg realizz\u00f2 una riduzione pianistica delle due suite. La canzone di Solveig fu inserita anche nei pezzi per pianoforte op. 52, una raccolta di trascrizioni di \"Lieder\". Il suo incipit ha per\u00f2 un'origine pi\u00f9 lontana, in quanto proviene dalla canzone popolare norvegese \"Jeg lagde mig s\u00e5 silde\", che lo stesso Grieg trascrisse sia per voce sia per pianoforte.\nLe musiche del \"Peer Gynt\" di Grieg al cinema.\nAlcune parti delle suite, specialmente \u00abIl mattino\u00bb, \u00abNell'antro del re della montagna\u00bb (ben descritto come il can-can dei troll) e l'elegia per archi \u00abLa morte di \u00c5se\u00bb, sono state spesso impiegate nel cinema. Il motivetto fischiettato dal protagonista di \"M - Il mostro di D\u00fcsseldorf\" di Fritz Lang \u00e8 proprio \u00abNell'antro del re della montagna\u00bb (anche se nella versione italiana risulta 'storpiato'), presente anche nella versione cinematografica di Akira Kurosawa dell\"'Idiota\" di Dostoevskij (1951), nel film di Woody Allen \"Scoop\" (2006), nella scena del radar di \"Rat Race\" (2001), nel film del 2011 \"Hanna\", nonch\u00e9 utilizzato come sottofondo musicale nella scena della gara di canottaggio di \"The Social Network\" di David Fincher, in alcune scene di \"L'uomo, la donna e la bestia\" di Alberto Cavallone e nella pubblicit\u00e0.\nInfine, la musica di \u00abNell'antro del re della montagna\u00bb diviene la \u00abCanzone del Perfido\u00bb intonata da Gambadilegno/Capitano Pietro nel cartone animato \"\".\nZelda Nomura , antagonista femminile del cartone Trollhunters fischietta \"Il mattino \" e \"Nell'antro del re della montagna\" per incuotere timore ai suoi nemici .\nArrangiamenti.\n\u00abNell'antro del re della montagna\u00bb \u00e8 stato arrangiato dal gruppo metal Savatage (\"Hall of the Mountain King\") e dal gruppo Hard Rock Rainbow nell'album \"Stranger in Us All\", dalla E.L.O. (Electric Light Orchestra), nonch\u00e9 nelle ultime battute del primo album da solista di Rick Wakeman intitolato Journey to the Centre of the Earth. In Italia, il gruppo progressive rock \"Buon Vecchio Charlie\" ha utilizzato parte del brano in \"Venite gi\u00f9 al fiume\", presente nell'album eponimo della band.\nIl tema principale della \"Canzone di Solveig\" \u00e8 inoltre stato utilizzato dal gruppo Power Metal Kamelot nel brano \"Forever\" dell'album \"Karma\"."}
{"id": "271418", "revid": "1632387", "url": "https://it.wikipedia.org/wiki?curid=271418", "title": "Sons of Satan - Gather for Attack", "text": "Sons of Satan Gather for Attack \u00e8 una raccolta costituita dagli EP \"Devil's Path\" e \"In the Shades of Life\", rispettivamente delle band Dimmu Borgir e Old Man's Child.\nTracce.\nDimmu Borgir\nOld Man's Child "}
{"id": "271419", "revid": "1971044", "url": "https://it.wikipedia.org/wiki?curid=271419", "title": "Descendents", "text": "I Descendents sono un gruppo punk formatosi a Lomita, California, Stati Uniti, nel 1978. Rappresentano e hanno rappresentato, soprattutto negli anni ottanta, uno dei gruppi pi\u00f9 importanti della scena punk americana.\nStoria del gruppo.\nI primi anni.\nI Descendents vengono creati nel 1978 dal chitarrista Frank Navetta insieme all'amico Dave Nolte. Inizialmente suonano per divertimento nel garage di Dave ma, quando quest'ultimo lascia la band, si aggiungono al cantante e chitarrista Navetta, il bassista Tony Lombardo ed il batterista Bill Stevenson. Con questa formazione pubblicano il primo singolo, \"Ride the Wild/It's a Hectic World\" pubblicato indipendentemente in 100 copie dal gruppo ed accreditato all'etichetta Orca Productions. Nel 1980 entr\u00f2 nel gruppo come cantante Milo Aukerman, un amico di scuola di Stevenson. La prima uscita con Aukerman fu l'EP del 1981 \"Fat\", pubblicato dalla New Alliance Records, sottocasa della SST Records di Greg Ginn dei Black Flag; 6 minuti di rabbia adolescenziale e umorismo bizzarro, con canzoni come \"My Dad Sucks\" e \"Wienerschnitzel\", di solo 12 secondi.\nL'album di debutto dell'anno successivo, \"Milo Goes to College\" diede al gruppo quel suono caratteristico che li distinse dalla maggior parte dei gruppi hardcore, etichettato in seguito come powerpop, melodic hardcore o pop punk. Gli argomenti delle canzoni erano sull'essere e voler essere rifiutati (\"I'm Not a Loser\", \"I Wanna Be a Bear\", \"Parents\"), ragazze (\"Hope\", \"Myage\", \"Marriage\", \"Kabuki Girl\") e sulla pesca (\"Catalina\").\nPoco dopo Milo Aukerman lascia la band per concentrarsi sugli studi al college, iniziando un percorso di studi che lo porter\u00e0 fino al dottorato in biochimica, mentre Bill Stevenson fece parte come batterista del gruppo hardcore punk dei Black Flag. Il gruppo fu inattivo fino 1985, quando usc\u00ec l'album \"I Don't Want to Grow Up\". La formazione del gruppo cambi\u00f2 di molto durante la registrazione di questo album. Navetta e Lombardo lasciarono il gruppo, e furono sostituiti da Ray Cooper e Doug Carrion.\nLa formazione definitiva e ALL.\nIl loro album successivo \"Enjoy!\" usc\u00ec nel 1986 e prosegu\u00ec l'esplorazione del pop punk da parte del gruppo. (\"Enjoy\", \"Kids\", \"Orgofart\"), e brani maturi ed emotivi come \"Get the Time\" e una cover di \"Wendy\" dei Beach Boys. Dopo il successivo tour di \"Enjoy!\", Ray Cooper ottenne un lavoro nell'allora emergente ambiente software e Doug Carrion lasci\u00f2 il gruppo per nuovi progetti. Stevenson chiam\u00f2 Karl Alvarez e Stephen Egerton dei Massacre Guys di Salt Lake City per rimpiazzarli, creando cos\u00ec la formazione definitiva dei Descendents.\nNel 1987 esce l'album \"ALL\", che rappresenta la definitiva maturit\u00e0 del gruppo negli anni ottanta, con canzoni come \"Coolidge\", \"Cameage\" e \"Clean Sheets\". Questo sarebbe stato l'ultimo album del gruppo prima di una nuova interruzione di nove anni. \nMilo lascia il gruppo dopo i tour \"ALL\" e \"FinALL\" del 1987 per diventare ricercatore a tempo pieno e i restanti componenti dei Descendents presero come cantante Dave Smalley (poi rimpiazzato da Scott Reynolds e dopo da Chad Prince) e si chiamarono con il nome di ALL. Durante questo periodo, la SST Records decide di pubblicare vario materiale della band, il primo disco che fa uscire \u00e8 il live \"Liveage\", seguito dalla ristampa di \"Bonus Fat\" e \"Milo goes to college\",\" Two Things at Once\". La band, non contenta del primo live, fece pressioni per pubblicare un live contenente tutto il repertorio significativo della band, cos\u00ec venne pubblicato \"Hallraker\". L'attivit\u00e0 degli ALL continu\u00f2 fino al 1996, anno in cui si riformarono i Descendents con il ritorno di Milo Aukerman e venne registrato l'album \"Everything Sucks\", seguito dall'omonimo tour. Nell'album sono presenti canzoni scritte da Milo durante lo scioglimento del gruppo. Nel 1997 viene pubblicato Session, un \"best of\" e nel 2001 uno split live con gli ALL (che, comunque, condividono i tre quarti dei componenti con i Descendents). Il concerto \u00e8 stato registrato e pubblicato col nome di Live Plus One.\nStoria recente.\nNel 2004 il gruppo ha fatto uscire l'EP \"'Merican\" e il loro nuovo album \"Cool to Be You\". Gli argomenti delle canzoni non sono solo i soliti temi cari ai Descendents, ma anche forti riferimenti politici (\"'Merican\") e una visione pi\u00f9 matura dei rapporti (\"Talking\", \"Anchor Grill\") e degli abbandoni (\"She Don't Care\"). L'album presenta il solito stile del gruppo, \nIl futuro dei Descendents appare incerto, in quanto i componenti del gruppo sono sparsi: Stevenson fa parte degli Only Crime e collabora con i Lemonheads insieme ad Alvarez, oltre a dirigere lo studio di registrazione Blasting Room mentre Egerton l'Armstrong Recording Studio a Tulsa.\nNel novembre del 2006 \u00e8 uscito il videogioco Tony Hawk's Downhill Jam per la consolle Nintendo Wii. Tra le musiche della sua colonna sonora appare la canzone \"Myage\", originariamente presente nel loro album di debutto."}
{"id": "271420", "revid": "767487", "url": "https://it.wikipedia.org/wiki?curid=271420", "title": "Spiritual Darkness \u00b7 Alive In Europe", "text": "Spiritual Darkness \u00b7 Alive In Europe \u00e8 un bootleg live della Symphonic black metal band dei Dimmu Borgir."}
{"id": "271421", "revid": "2225", "url": "https://it.wikipedia.org/wiki?curid=271421", "title": "Gigi Mastrangelo", "text": ""}
{"id": "271422", "revid": "10369", "url": "https://it.wikipedia.org/wiki?curid=271422", "title": "Palude di Stanley", "text": ""}
{"id": "271423", "revid": "10369", "url": "https://it.wikipedia.org/wiki?curid=271423", "title": "Pool Malebo", "text": ""}
{"id": "271424", "revid": "10369", "url": "https://it.wikipedia.org/wiki?curid=271424", "title": "Palude di Malebo", "text": ""}
{"id": "271426", "revid": "183694", "url": "https://it.wikipedia.org/wiki?curid=271426", "title": "Antonio Monestiroli", "text": "Biografia.\nAntonio Monestiroli, nato a Milano nel 1940, si laure\u00f2 in Architettura al Politecnico di Milano nel 1965 con Franco Albini. Inizi\u00f2 la professione con Paolo Rizzatto che diventer\u00e0 uno dei pi\u00f9 importanti designer italiani. Dal 1968 al 1972 fu assistente e collaboratore di Aldo Rossi. Dal 1970 insegn\u00f2 Composizione architettonica alla facolt\u00e0 di Architettura del Politecnico di Milano e dal 1997 alla facolt\u00e0 di Architettura Civile. Ha insegnato alla Facolt\u00e0 di Architettura dell'Universit\u00e0 \"G. d'Annunzio\" di Chieti/Pescara e allo Istituto Universitario di Architettura di Venezia (IUAV). Nel 1979 fu Visiting Professor alla Syracuse University a New York, nel 2004 al Dipartimento di Architettura della Delft University of Technology. Dal 1988 al 1994 fu Direttore del Dipartimento di Progettazione dell'Architettura del Politecnico di Milano. Dal 1987 fu membro del Collegio dei docenti del Dottorato di Ricerca in Composizione architettonica con sede allo IUAV di Venezia. Dal 2000 al 2008 fu Preside della Facolt\u00e0 di Architettura Civile del Politecnico di Milano. Dal 2007 insegn\u00f2 Teorie dell'architettura contemporanea presso la stessa Facolt\u00e0. Dal 1999 fu Accademico di San Luca. Nel 2010 gli venne conferita la Laurea Honoris Causa dal Politecnico di Cracovia. Dal 2011 fu Professore Emerito di Composizione Architettonica al Politecnico di Milano.\nProgetti.\nPartecip\u00f2 a numerosi concorsi nazionali e internazionali.\nI principali progetti furono:\nNel 2003 fond\u00f2 lo studio Monestiroli Architetti Associati insieme a Tomaso Monestiroli con il quale progett\u00f2:\nI suoi progetti sono stati pubblicati su numerose riviste e in alcune monografie, tra le quali:\nPubblicazioni.\nMonestiroli fu autore di numerosi articoli e monografie principalmente attinenti alla teoria della progettazione architettonica. Tra di esse si ricordano:\nFu inoltre curatore dell'edizione italiana di L. Hilberseimer, \"Mies van der Rohe\", Milano, CLUP, 1984."}
{"id": "271427", "revid": "92920", "url": "https://it.wikipedia.org/wiki?curid=271427", "title": "Social Distortion", "text": "I Social Distortion sono un gruppo punk rock formato nel 1978 a Orange County, California, e considerato tra pi\u00f9 influenti gruppi della scena punk revival anni '80. Attualmente il gruppo \u00e8 formato da: Mike Ness (voce e chitarra), Jonny Wickersham (chitarra), Brent Harding (basso), e David Hidalgo, Jr. (batteria). Il gruppo \u00e8 stato fondato dal leader Mike Ness che \u00e8 stato anche il principale problema della band: infatti i Distortion si sono sciolti nel 1985 dopo una sola pubblicazione, a causa del ricovero per riabilitazione del loro front-man; tuttavia hanno presto ricominciato la loro attivit\u00e0, che non si \u00e8 fermata neanche dopo la morte del primo chitarrista Dennis Danell, stroncato nel 2000 da un aneurisma al cervello.\nStoria del gruppo.\nGli inizi.\nLa formazione iniziale era costituita da Mike Ness alla voce e chitarra, Rikk Agnew e Frank Agnew alle chitarre e Casey Royer alla batteria. Poco tempo dopo, per\u00f2, Ness conobbe Danell e insistette perch\u00e9 questi divenisse il bassista della band, nonostante non avesse mai suonato prima. Quando Danell entr\u00f2 nel gruppo, per\u00f2, gli altri tre componenti lasciarono per formare una band propria (gli Adolescents); da quel momento Danell e Ness rimasero gli unici due componenti fissi, mentre i restanti due ruoli avrebbero continuato a cambiare molto spesso e in continuazione. La prima musica del gruppo era ispirata al primo punk pi\u00f9 grezzo, come Ramones e Sex Pistols. Il primo singolo della band fu il doppio \"Mainliner/Playpen\", pubblicato nel 1981 sotto la Posh Boy, etichetta indie specializzata in musica punk.Nel 1982 la band era formata da: Ness e Danell alle chitarre, Derek O'Brien alla batteria, e Brent Liles al basso. Nello stesso anno il gruppo part\u00ec per il primo tour nazionale, in compagnia di altre punk band come gli Youth Brigade.\nPrimo album e lo scioglimento.\nDi ritorno dal tour, la band incise finalmente il proprio esordio, intitolato \"Mommy's Little Monster\". Il disco fu pubblicato verso gli inizi del 1983 per la 13th Floor rcds., etichetta propria dei Social Distortion. Il disco, secondo molti, fu quello che diede per la prima volta popolarit\u00e0 ai Distortion nel panorama punk mondiale. I pezzi pi\u00f9 famosi divennero la title-track e \"Another State of Mind\".\nSubito dopo la pubblicazione del disco, la band si diresse inesorabilmente verso lo scioglimento. Ness inizi\u00f2 ad avere i primi problemi grossi con l'eroina, il bassista Liles e il batterista O'Brien lasciarono la band nel bel mezzo di uno show durante la vigilia di capodanno, e furono sostituiti da Christopher Reece alle pelli e John Maurer al quattrocorde. In quel periodo il successo acquisito dalla band era inversamente proporzionale alla serenit\u00e0 dei componenti stessi e alla felicit\u00e0 del gruppo: mentre \"Another State of Mind\" inizi\u00f2 ad essere passato da MTV, tra l'84 el'85 i problemi di Ness crebbero e culminarono nello scioglimento del complesso nel 1985. Durante questo periodo che, fortunatamente, fu solo di transizione, Ness entr\u00f2 e usc\u00ec da un centro di riabilitazione ad un altro, passando anche brevi periodi in galera.\nIl ritorno.\nNel 1986 il gruppo si riform\u00f2, dopo che Ness ebbe risolto la maggior parte dei suoi problemi. Due anni dopo fu pubblicato il secondo album, \"Prison Bound\"., cinque anni dopo il precedente, quando gi\u00e0 molti erano convinti che i Distortion fossero stati solo una meteora di passaggio. Nessun pezzo del disco divenne famoso a livello internazionale, solo la title-track venne passata attraverso le radio locali, specialmente da un'emittente di Los Angeles. Un cambiamento di suono si pu\u00f2 facilmente notare tra i due dischi: mentre l'esordio si rifaceva a un punk rock classico, a volte contaminato dall'hardcore, \"Prison Bound\" mescolava sonorit\u00e0 country e western, e tale genere venne chiamato ufficiosamente \"Cowpunk\"; il gruppo, infatti, non neg\u00f2 la propria ammirazione verso Johnny Cash e i Rolling Stones, artisti che avevano, specialmente per Ness, rappresentato dei veri e propri idoli, e che spesso contaminavano la propria musica con influenze country.\nDa \"Prison Bound\" in poi, inoltre, il gruppo non smise mai di lasciar trascorrere un lungo tempo tra un disco e l'altro; ci\u00f2 divenne quasi un'abitudine, anche se talvolta (come nel caso del secondo album) i ritardi erano dovuti a fatti non direttamente desiderati e negativi.\nGli anni d'oro.\nDopo la pubblicazione di \"Prison Bound\", la band firm\u00f2 un contratto con la Epic Records e torn\u00f2 all'opera nell'estate 1989, il nuovo album, pubblicato nel 1990, fu intitolato semplicemente \"Social Distortion\" e prodotto da Dave Jerden. Fu il disco pi\u00f9 venduto finora realizzato dal gruppo, con ben due singoli di punta, \"Ball and Chain\" e \"Story of My Life\", nonch\u00e9 \"Ring of Fire\", cover di Johnny Cash. L'album vendette ben pi\u00f9 dei precedenti e fu spesso citato come il miglior album rock del 1990.\nNel 1992 usc\u00ec il quarto disco, \"Somewhere Between Heaven and Hell\", che surclass\u00f2 tutti i precedenti come successo e segn\u00f2 la raggiunta maturit\u00e0 artistica del complesso. Esso comprendeva due singoli, \"When She Begins\" e \"Bad Luck\", quest'ultimo il pezzo di maggior successo mai pubblicato dalla band fino a quel momento.\nNel 1994 il batterista Christopher Reece lasci\u00f2 la band e fu sostituito da Randy Carr. Carr prese parte ad alcuni tour e concerti con i Distortion, ma lasci\u00f2 presto, senza aver pubblicato con il gruppo nessun disco, nel 1995. Nel frattempo si verific\u00f2 il secondo scioglimento della band, temporaneo, e che termin\u00f2 col ritorno in scena dei componenti; durante il periodo di pausa fu pubblicata la prima raccolta ufficiale: \"\", fondamentalmente costituita da b-sides di \"Mommy's Little Monster\", da alcune nuove versioni di vecchi brani distribuiti precedentemente sotto le due etichette indipendenti della band (13th Floor records e Posh Boy), e una reinterpretazione dei Rolling Stones.\nNel giugno 1994, il gruppo annunci\u00f2 un ritorno entro breve in studio di registrazione per realizzare un nuovo disco. Dopo un lasso di tempo relativamente lungo, la band entr\u00f2 effettivamente in studio e dopo un altro lasso di tempo fu finalmente pubblicato l'attesissimo quinto album: \"White Light, White Heat, White Trash\", per il quale si dovette aspettare fino al 1996. Il titolo era una parodia del famoso disco dei Velvet Underground, \"White Light/White Heat\". L'album presentava un sound pi\u00f9 duro e grezzo dei precedenti e soprattutto meno influenze country e rockabilly; il singolo di punta dell'album fu \"I Was Wrong\", ma furono passate dalle radio anche \"When The Angels Sing\", dedicato da Ness alla propria nonna, e \"Don't Drag Me Down\". Dopo la registrazione dell'album e prima della sua pubblicazione, la band perdette l'ultimo batterista che fu rimpiazzato da Chuck Biscuits, ex dei Danzig.\nLa morte di Dennis Danell.\n\"White Light, White Heat, White Trash\" sarebbe stato l'ultimo album con Dennis Danell. Nel 1997 i Distortion abbandonarono la Epic e passarono alla Time Bomb records. Poco tempo dopo fu registrato dal vivo un loro grande concerto, ed esso venne successivamente pubblicato, con il titolo di \"Live at the Roxy\", nel 1998. Fu il loro unico, fino ad oggi, album live. Successivamente il gruppo ebbe il terzo, serio, scioglimento, causa il desiderio di Ness di intraprendere, almeno per un breve tempo, la carriera solista. Nel 1999 egli pubblic\u00f2 ben due dischi: \"Cheating at Solitaire\" e \"Under the Influences\".\nPoco tempo ancora e il pi\u00f9 tragico evento mai capitato alla band fino ad allora sarebbe accaduto, per chiudere un'era nella storia della band e aprirne un'altra: il 29 febbraio 2000 Dennis Danell mor\u00ec nella sua casa a Newport Beach, colpito senza preavviso da un aneurisma cerebrale. Ness rimase l'unico componente originario della band e, dopo un periodo di crisi in cui si mormora che la band si sia sciolta una quarta volta, Danell venne rimpiazzato da Jonny Wickersham; dopo la morte di Dennis anche Biscuits lasci\u00f2 e fu sostituito da Charlie Quintana. Da quel momento in poi la band si dedic\u00f2 ad eseguire concerti e brevi tour in giro per la California, andando avanti per oltre tre anni.\nTempi recenti.\nNel 2004, ovviamente dopo una lunga attesa, fu pubblicato il seguito di \"White Light, White Heat, White Trash\": \"Sex, Love and Rock'N'Roll\" viene pubblicato il 28 settembre. \u00c8 il primo album a vedere Jonny Wickersham alla chitarra e Charlie Quintana alla batteria, e ovviamente, \u00e8 il primo senza il prematuramente scomparso Danell. Per la seconda volta, un componente della band abbandoner\u00e0 a met\u00e0 strada tra la registrazione di un album e la sua pubblicazione: stavolta fu il turno del bassista John Maurer, il quale militava nella band ormai da vent'anni ed \u00e8 tuttora il componente pi\u00f9 duraturo dopo Ness e Danell. Egli fu costretto a lasciare a causa di problemi in famiglia, e Ness, che lo conosceva ormai da molto tempo, ne rimase assai turbato tanto che per un considerevole lasso di tempo non fu assunto un nuovo bassista: in compenso Matt Freeman, il bassista dei Rancid, prese parte al tour 2004 - 2005 della band come componente aggiuntivo. Terminato il tour e tornato Freeman a occuparsi della band madre, fu finalmente trovato il successore di Maurer in Brent Harding.\nPer tutto il 2005 e il 2006 la band continuer\u00e0 un tour dopo l'altro, aprendo anche una serie di concerti in nord America nella primavera 2007, assieme anche a numerose altre band. Nel febbraio 2006, nel pieno di uno di questi tour, Ness s'infortun\u00f2 ad un braccio e per un periodo dovette chiedere all'amico Ron Emory di suonare la chitarra per lui durante i concerti, mentre Ness pot\u00e9 solo cantare, tenendo il microfono col braccio sano. Il brano Story Of My Life \u00e8 stato inserito nel videogioco . Il 18 gennaio 2007, in seguito ad un tragico incidente in bicicletta, perse la vita un ex bassista della band, Brent Liles. Cinque mesi dopo la band pubblicava il suo primo greatest hits, nel giugno 2007. Esso conteneva specialmente brani tratti da \"Mommy's Little Monster\" e da \"Sex Love And Rock &amp; Roll\". Oltre a questo, alcune nuove versioni di vecchi brani e un inedito di successo: \"Far Behind\".\nSubito dopo il greatest hits, s'inizi\u00f2 a parlare del prossimo album studio della band. In un'intervista Ness dichiar\u00f2 che sarebbe probabilmente uscito in qualche mese del 2009. Alcune nuove canzoni che con tutta probabilit\u00e0 vi saranno incluse sono state suonate in alcuni recenti live: \"I Won't Run No More\", \"A Diamond in the Rough\", \"Road Zombie\", \"Private Hell\" e \"Bakersfield\" sono alcuni titoli. IL disco sar\u00e0 inoltre il primo da \"Mommy's Little Monster\", a non avere come bassista John Maurer bens\u00ec Brent Harding.\nNell'aprile 2009, nel loro sito ufficiale, il gruppo annuncia l'addio del batterista Charlie Quintana. Nel comunicato il batterista dice di voler esplorare altre frontiere musicali, fiero comunque di aver suonato in una band come i Social D. A sostituirlo arriva l'ex Rocket from the Crypt, The Offspring ed Angels &amp; Airwaves, Atom Willard.\n\"Hard Times and Nursery Rhymes\" (2009-presente).\nMike Ness nell'aprile 2008, ha dichiarato al magazine \"Spinner\" che i Social Distortion stavano programmando l'uscita di un album acustico per il 2009, aggiungendo:\n Ness ha anche parlato dei suoi programmi per un album solista, ma non ha detto se esso sar\u00e0 pubblicato prima o dopo il seguito di \"Sex, Love and Rock 'n' Roll\" o dell'album acustico.\nNel luglio 2009 Ness ha rivelato alla TV russa Tarakany! Bad TV che la band stava programmando di entrare in studio nel dicembre 2009 o all'inizio del 2010 per registrare un nuovo album di studio. Nel settembre dello stesso anno ha confermato che l'album verr\u00e0 registrato nel gennaio 2010 allo Studio 606, di propriet\u00e0 dei Foo Fighters. Interrogato sulla data di pubblicazione dell'album, Ness ha dichiarato che probabilmente esso sar\u00e0 disponibile dalla primavera/estate del 2010.\nNell'ottobre 2009 il chitarrista Jonny \"2 Bags\" Wickersham in un'intervista al Boston Examiner ha rivelato che gli SD entreranno in studio di registrazione probabilmente il 1\u00ba febbraio, e che l'album entrer\u00e0 in commercio dalla tarda primavera. Riguardo alla direzione musicale che il gruppo ha intenzione di seguire nel nuovo album, Wickersham ha dichiarato che il disco \"sar\u00e0 molto rock &amp; roll\" e che includer\u00e0 tracce country come in \"Somewhere Between Heaven and Hell\". Wickersham ha concluso dicendo:\nIl 9 dicembre 2009 i Social Distortion hanno annunciato sul loro sito ufficiale che avrebbero intrapreso un tour in Sudamerica nell'aprile 2010. Ness ha commentato:\nIl 7 febbraio 2010 la band ha annunciato sul proprio account Twitter che le registrazioni del nuovo album sarebbero iniziare il giorno successivo, l'8 febbraio.\nIn quello stesso mese Ness, intervistato da \"Spinner\", ha rivelato che il gruppo aveva gi\u00e0 composto dodici canzoni, e che ne avrebbe registrate probabilmente altre cinque a breve. Inoltre ha svelato alcuni tratti del futuro album, dicendo:\nNess ha anche chiarito il destino dell'album acustico annunciato nel 2008, spiegando che si tratta di un disco separato da quello che il gruppo sta attualmente registrando. L'8 marzo 2010, nel loro sito ufficiale, i Social Distortion annunciano l'abbandono del gruppo da parte del batterista, Atom Willard. Le motivazioni sarebbero i molteplici impegni presi con l'altra band in cui milita, gli Angels &amp; Airwaves, compresi il tour e l'uscita del lungometraggio da loro prodotto, \"Love\". Scott Reeder, batterista dei Fu Manchu, lo sostituit\u00e0 temporaneamente per il tour in Sudamerica. Alla batteria poi subentrer\u00e0 David Hidalgo, Jr. che parteciper\u00e0 alle registrazioni del nuovo album.\nIl 1\u00ba aprile 2010 i Social Distortion hanno annunciato sul sito ufficiale che avrebbero temporaneamente fermato la registrazione dell'album per le prove del tour in Sudamerica. Durante l'estate del 2010 il gruppo sar\u00e0 in tour nella East Coast, per poi partecipare come \"headliner\" al Lollapalooza 2010. L'11 maggio 2010 la band ha annunciato di aver firmato un contratto con la Epitaph Records per la pubblicazione del nuovo album.\nIl 20 maggio il gruppo ha aggiornato il proprio stato su Twitter annunciando che \u00abl'album \u00e8 tracciato...stiamo finendo di scriverlo e poi saremo pronti per tornare in studio a registrare le parti vocali\u00bb.\nIn uno show a Poughkeepsie, New York il 27 luglio 2010, Mike Ness ha rivelato che il nuovo album Social Distortion si sarebbe chiamato \"Hard Times and Nursery Rhymes\" e promesso una data di uscita di novembre. In seguito, in un comunicato ufficiale, la data di pubblicazione \u00e8 stata definitivamente spostata al 18 gennaio 2011.\nInfluenza ed eredit\u00e0.\nLa musica dei SD ha influenzato molte punk band successive e attuali. Tra i maggiori si possono citare gli Alkaline Trio, i Domestic Violence, i Dropkick Murphys, i Goldfinger, i Good Charlotte, gli MxPx, i Pearl Jam, i Rise Against, i The Suicide Machines, e i Sum 41, oltre a band californiane di notevole importanza, come Blink-182, Big Drill Car, Bullets and Octane, Chemical People, Face to Face, Jawbreaker, No Use for a Name, The Offspring, Pennywise, e Rancid.\nLa band Face to Face ha reinterpretato la canzone \"Telling Them\" dei SD; nel 2005, i Reel Big Fish hanno reinterpretato \"Story of my Life\" nel loro album \"We're Not Happy 'Til You're Not Happy\". Nella canzone \"Riot Girl\" dei Good Charlotte, vengono citati come gruppi punk preferiti proprio i Social Distortion assieme ai Minor Threat; infine, anche gli MxPx hanno reinterpretato una canzone dei Social Distortion, ovvero \"Sick Boy\", mentre i Discipline hanno riadattato \"Prison Bound\" nell'album \"Old Pride,New Glory\". Anche i Green Day hanno inserito nel b-side dell'album 21st Century Breakdown una reinterpretazione di \"Another State Of Mind\". Il leader dei Goldfinger John Feldmann ha dichiarato di aver avuto per la prima volta intenzione di fare musica dopo aver ascoltato \"Mommy's Little Monster\". I due fondatori degli Offspring, Dexter Holland e Greg Kriesel, decisero di fondare il loro gruppo fuori da un concerto dei Social Distortion, dopo che gli era stato impedito di entrare. Invece i Bad Religion suonarono il loro primo concerto in assoluto come band gruppo di apertura per i Social Distortion."}
{"id": "271436", "revid": "1543377", "url": "https://it.wikipedia.org/wiki?curid=271436", "title": "Festival internazionale di poesia di Genova", "text": "Il Festival internazionale di poesia di Genova \u00e8 una rassegna di poesia, letteratura e musica di carattere internazionale che si tiene annualmente a Genova nel mese di giugno.\nLa prima edizione, ideata da Claudio Pozzani, si \u00e8 tenuta nel 1995. La sua durata \u00e8 di dieci giorni ed \u00e8 organizzato dal Circolo dei viaggiatori nel tempo con l'appoggio delle istituzioni locali e di alcuni sponsor privati.\nNell'anno 2004 il festival ha fatto parte delle manifestazioni organizzate per celebrare Genova capitale europea della cultura.\nManifestazioni.\nLe manifestazioni previste sono gratuite per il pubblico e si svolgono in vari luoghi con centro nel cortile maggiore di Palazzo Ducale. Negli anni la presenza del pubblico \u00e8 aumentata fino a raggiungere 20.000 spettatori (CONSAV) nell'anno.\nIl festival prevede letture pubbliche, performance, presentazione di libri e concerti, a cui partecipano ogni anno pi\u00f9 di quaranta poeti provenienti da varie nazioni.\nTra gli autori che hanno scelto questo appuntamento per presentare loro lavori, figurano Manuel V\u00e1zquez Montalb\u00e1n, Stefano Benni, i premi Nobel Derek Walcott, Wole Soyinka, Czes\u0142aw Mi\u0142osz, e poi \u00c1lvaro Mutis, Lawrence Ferlinghetti, Michel Houellebecq.\nAccanto ad autori di versi sono invitati anche artisti di altre discipline che hanno comunque un rapporto molto stretto con la poesia: Lou Reed che ha presentato il suo libro di poesie ispirate ad Edgar Allan Poe, Glenn Hughes, Paco Ib\u00e1\u00f1ez, Roberto Vecchioni, Gianmaria Testa, Morgan, e Ray Manzarek, gi\u00e0 tastierista dei Doors, che nel 2001 scelse il Festival di Genova come unica data europea per commemorare il trentesimo anniversario della morte di Jim Morrison.\nAttivit\u00e0 collaterali.\nTra le attivit\u00e0 collaterali, il festival organizza incontri e convegni su iniziative legate alla cultura in genere, intitolati \"la ricostruzione poetica dell'universo\", tra le quali presentazioni di siti (wikipedia \u00e8 stata presentata nel corso dell'edizione 2004 e nel corso di un incontro con il poeta Edoardo Sanguineti nel 2006), blog, altre rassegne e manifestazioni europee e tutto quanto riguarda una visione diversa del mondo. In quest'ottica vengono invitati a parlare enti e persone non strettamente legate alla poesia come Liber Liber, Richard Stallman, Creative Commons, Denis Santachiara.\nDal 2010 \u00e8 presente la sezione cinematografica Poevisioni, che nel 2016 ha avuto come ospite Peter Greenaway.\nCon la medesima formula, festival analoghi, ripresi da quello di Genova, si svolgono a Bruges, Parigi, Helsinki, Monaco di Baviera, Lilla, Tokyo."}
{"id": "271437", "revid": "729019", "url": "https://it.wikipedia.org/wiki?curid=271437", "title": "Troms\u00f8ya", "text": "Troms\u00f8ya (\"Isola di Troms\u00f8\", in sami \"Romssasuolu\") \u00e8 un'isola della Norvegia settentrionale situata tra il Balsfjorden a sud e il Gr\u00f8tsundet a nord, nel braccio di mare che separa la terraferma dall'isola di Kval\u00f8ya nel comune di Troms\u00f8.\nGeografia.\nTroms\u00f8ya si trova tra il Balsfjorden a sud e il Gr\u00f8tsundet a nord, e ne separa le acque formando il Troms\u00f8ysundet, sul lato della terraferma, e il Sandnessundet, sul lato di Kval\u00f8ya.\nL'isola misura 10,5\u00a0km di lunghezza, 3,3\u00a0km di larghezza massima al centro, per una superficie di 22,97\u00a0km\u00b2. L'altezza massima \u00e8 di 160\u00a0m s.l.m. Sull'isola vivono circa 36.000 abitanti.\nIl centro cittadino si trova nella parte orientale dell'isola mentre l'aeroporto \u00e8 sulla parte occidentale. L'isola \u00e8 collegata alla terraferma tramite un ponte e un tunnel sottomarino, un ponte la collega a ovest con l'isola di Kval\u00f8ya. Entrambe le universit\u00e0 di Troms\u00f8 e il museo cittadino si trovano sul lato orientale dell'isola.\nNella parte settentrionale dell'isola si trova l'area di Prestvannet, un'area verde dove nidificano numerose specie di uccelli."}
{"id": "271439", "revid": "767487", "url": "https://it.wikipedia.org/wiki?curid=271439", "title": "KDELibs", "text": "KDELibs \u00e8 il modulo di KDE che raccoglie le librerie e le infrastrutture fondamentali usate da ogni programma KDE assieme alle librerie Qt.\nLibrerie.\nIl pacchetto KDELibs \u00e8 composto dalle seguenti librerie:\nFramework.\nSi trovano inoltre i seguenti componenti:"}
{"id": "271451", "revid": "5791", "url": "https://it.wikipedia.org/wiki?curid=271451", "title": "KDElibs", "text": ""}
{"id": "271454", "revid": "5791", "url": "https://it.wikipedia.org/wiki?curid=271454", "title": "Kdelibs", "text": ""}
{"id": "271456", "revid": "95799", "url": "https://it.wikipedia.org/wiki?curid=271456", "title": "Autostrada A18 (Italia)", "text": "L'autostrada A18 \u00e8 un'autostrada italiana composta da due diversi tronchi, parti della dorsale autostradale della Sicilia orientale.\nIl primo tronco collega Messina con Catania ed \u00e8 lungo 77 chilometri, il secondo collega Siracusa a Ispica ed \u00e8 lungo 47,5 chilometri. Entrambe le tratte sono gestite dal Consorzio per le Autostrade Siciliane. L'autostrada fa parte dell'itinerario europeo E45.\nI due tronchi dell'autostrada A18 sono collegati tra di loro, senza soluzione di continuit\u00e0, attraverso la tangenziale di Catania (da Catania Nord a contrada Passo Martino), l'autostrada Catania-Siracusa (da contrada Passo Martino ad Augusta-Villasmundo) e la strada statale 114 (da Augusta-Villasmundo a Siracusa, strada extraurbana principale).\nA18 Messina-Catania.\nStoria.\nIl tronco Messina-Catania \u00e8 stato costruito tra il 1965 e il 1971, anno in cui l'autostrada venne progressivamente aperta al traffico iniziando dalla tratta Messina Tremestieri-Roccalumera. Venne costruita come \"autostrada montana\" nel tratto messinese a causa delle notevoli difficolt\u00e0 orografiche e non ha subito modifiche nel corso dei decenni, ad eccezione dell'apertura degli svincoli di Fiumefreddo (anni 1990) e dei \"Paesi Etnei\" (luglio 2008).\nIn fase di realizzazione e all'inizio della sua attivit\u00e0 veniva chiamata \"Autostrada delle Zagare\".\nL'autostrada oggi.\nL'autostrada \u00e8 lunga 77 chilometri, larga 24 metri con uno spartitraffico di 3 metri e con due corsie per senso di marcia oltre a una corsia di emergenza non presente nelle gallerie. Soggetta al pagamento di un pedaggio a sistema chiuso, \u00e8 priva di piazzole per la sosta di emergenza ed \u00e8 interessata da un volume di traffico crescente da Messina a Catania. Nel 2003 si sono registrati 28 milioni di veicoli in transito. L'autostrada ha inizio dall'innesto con l'autostrada A20 Messina-Palermo in prossimit\u00e0 dello svincolo di Messina Tremestieri e ha termine con l'innesto sulla tangenziale di Catania.\nA18 dir Diramazione Catania.\nL'A18 dir Diramazione Catania ha inizio presso l\u2019ultimo svincolo dell\u2019A18 Messina-Catania (Catania centro A18 dir - San Gregorio), immediatamente prima che questa si congiunga senza soluzione di continuit\u00e0 con la tangenziale ovest di Catania. Si sviluppa per 3,7\u00a0km scendendo verso sud da San Gregorio fino ad arrivare nel centro di Catania, nella zona settentrionale della citt\u00e0 presso Viale Mediterraneo. \u00c8 gestita dall'ANAS. La sigla alfanumerica A18 dir compare anche nei cartelli d'identificazione dei cavalcavia.\nQuesta piccola ma fondamentalmente diramazione autostradale permette di raggiungere immediatamente l\u2019autostrada A18 in direzione Messina per i veicoli provenienti da Catania, e di raggiungere velocemente la citt\u00e0 di Catania per i veicoli provenienti da nord, evitando completamente la tangenziale in entrambi i casi. A causa del notevole dislivello tra San Gregorio (320 metri s.l.m.) e Catania (pochi metri sul livello del mare) unito alla brevit\u00e0 del percorso, quest\u2019autostrada presenta un\u2019accentuata pendenza, pertanto \u00e8 opportuno procedere con prudenza.\nA18 Siracusa-Gela.\nStoria.\nIl primo progetto fu redatto verso la fine degli anni sessanta prevedendo un collegamento autostradale tra Siracusa e Gela per favorire lo sviluppo industriale della Sicilia sud orientale stabilendo un rapido collegamento tra i poli petrolchimici di Siracusa e di Gela. Nel 1983 fu aperto al traffico veicolare un primo segmento di autostrada (Siracusa-Cassibile) lungo 9,5\u00a0km. Alla fine degli anni novanta si torn\u00f2 a parlare dell'autostrada in seguito ad un parere interlocutorio espresso dalla Soprintendenza di Ragusa nel 1998. Ci si rese conto che il progetto prevedeva di passare da aree che tra il 1985 e 1990 erano state messe sotto vincoli ambientali (Cava d'Ispica, Riserva naturale Macchia Foresta del Fiume Irminio, Riserva naturale orientata Pino d'Aleppo) costringendo gli enti incaricati a riprogettare il percorso. Verso la fine del 2002 iniziarono i lavori per il secondo tronco di 30\u00a0km circa (Cassibile-Rosolini) che durarono 6 anni. Il tratto Cassibile-Noto (14\u00a0km circa), \u00e8 stato aperto il 14 marzo 2008. Un ulteriore tratto, da Noto a Rosolini (16\u00a0km circa), \u00e8 stato sequestrato dalla procura di Siracusa per cedimenti anomali pericolosi e una fessura di circa venti centimetri, ma poi aperto il 24 ottobre 2008. L'11 agosto 2010 sono iniziati i lavori per la costruzione dello svincolo autostradale di \"Siracusa sud\", all'altezza con la \"SP 14 Fusco-Canicattini-Passoladro\" nota anche come \"strada provinciale Maremonti\" per Canicattini Bagni. Lo svincolo \u00e8 stato aperto il 29 luglio 2015 ed \u00e8 stato rinominato Canicattini Bagni. Gli svincoli di Avola, Noto e Rosolini sono realizzati con i caselli per l'esazione del pedaggio e una barriera provvisoria \u00e8 stata costruita all'inizio del tratto autostradale, tra Cassibile e Avola. Il concessionario ha deciso nel 2019 di rinviare l'attivazione del pedaggio procedendo alla demolizione della barriera provvisoria di Cassibile. Il 3 agosto 2021 \u00e8 stato aperto alla circolazione il tratto compreso tra Rosolini e Ispica.\nL'autostrada oggi.\nIl tratto di autostrada in esercizio va da Siracusa a Ispica e si estende per 47 chilometri. Ha inizio nei pressi di Siracusa con l'innesto sul tratto di strada extraurbana principale della strada statale 114 Orientale Sicula e ha termine allo svincolo di Ispica-Pozzallo lungo la strada provinciale 46 nel Ragusano, a pochi chilometri dalle citt\u00e0 di Ispica e Pozzallo nonch\u00e9 dal Porto di Pozzallo.\nTabella percorso.\n\"Su sfondo il tratto in costruzione, su sfondo quello in progetto\"\nLavori e progetti.\nA differenza del primo tronco dell'autostrada (Siracusa-Rosolini, lotti 1-5), che ha seguito il tracciato originario approvato dal Ministero nel 1974, il progetto per il secondo tronco (Rosolini-Ragusa, lotti 6-11) e per il terzo tronco (Ragusa-Gela, lotti 12-16) risulta significativamente modificato in modo da evitare aree archeologiche e naturalistiche. Il nuovo progetto prevede per i due tronchi una lunghezza di 90\u00a0km, 1 area di parcheggio (\"Ispica\" al km 45), 8 stazioni e 2 aree di servizio (\"Irminio\" al km 81 e \"Acate nord\" al km 118).\nSuperata Modica il progetto prevede l'allontanamento del tracciato dall'attuale principale direttrice di traffico, la strada statale 115, indirizzandosi verso sud e lambendo l'altopiano ibleo passando per Scicli, Marina di Ragusa, Santa Croce Camerina e Comiso. Tale percorso manterrebbe l'autostrada a quote altimetriche costanti, ma non si destinerebbe ai collegamenti tra i principali centri della provincia di Ragusa (Vittoria, Ragusa, Modica) privilegiando invece i collegamenti commerciali da e per l'autoporto di Vittoria (di realizzazione futura), l'aeroporto di Comiso e il porto di Pozzallo. Nel tratto finale (Vittoria-Gela) l'autostrada si svilupperebbe a sud dell'attuale, tortuoso, tracciato della vecchia statale per innestarsi nella futura circonvallazione gelese."}
{"id": "271460", "revid": "77628", "url": "https://it.wikipedia.org/wiki?curid=271460", "title": "Coleco Telstar", "text": "La Coleco Telstar \u00e8 una console di prima generazione prodotta da Coleco. La prima versione, un clone di Pong basato sul chip AY-3-8500 della General Instrument, \u00e8 stata commercializzata a partire dal 1976; ulteriori altri modelli sono stati prodotti fino al 1978."}
{"id": "271462", "revid": "729019", "url": "https://it.wikipedia.org/wiki?curid=271462", "title": "Kval\u00f8ya", "text": "Kval\u00f8ya (\"Isola delle balene\"), indicata in lingua sami settentrionale come S\u00e1llir ed in italiano anche come \"isola di\" Kvaloy, \u00e8 un'isola della Norvegia settentrionale situata nell'area urbana di Troms\u00f8.\nHa una superficie di 737\u00a0km\u00b2 ed \u00e8 la nona isola del paese in termini di superficie.\nAd est \u00e8 collegata a Troms\u00f8ya tramite il ponte di Sandnessund, all'isola di Ringvass\u00f8ya situata a nord tramite un tunnel sottomarino (Kvalsund Tunnel), e a Sommar\u00f8y a ovest tramite il ponte di Sommar\u00f8y.\nNella parte centro-orientale dell'isola, sul tratto di costa di fronte a Troms\u00f8ya, si sviluppano i quartieri di Kval\u00f8ysletta e Storelva facenti parte dell'agglomerato urbano di Troms\u00f8.\nL'isola \u00e8 prevalentemente montuosa con numerosi rilievi che superano i 700\u00a0m s.l.m. e tre montagne oltre i 1000\u00a0m, la pi\u00f9 elevata \u00e8 il Store Bl\u00e5mann (\"grande uomo blu\" 1044\u00a0m s.l.m.)\nVi sono inoltre numerosi fiordi. Nel braccio di mare che la separa dalla terraferma scorre una corrente detta Rystraumen nei cui pressi, sul lato dell'isola a 30\u00a0km dalla citt\u00e0 vi \u00e8 una frequentata area per la pesca. Tra l'isola e la terraferma vi \u00e8 una piccola isola chiamata Ry\u00f8ya con una piccola popolazione di buoi muschiati, l'unica della Norvegia settentrionale.\nGli abitanti dell'isola sono 11\u00a0300 per lo pi\u00f9 residenti nella parte orientale nei pressi del ponte di Sandnessund."}
{"id": "271463", "revid": "125961734", "url": "https://it.wikipedia.org/wiki?curid=271463", "title": "Cesare Borgia", "text": "Figlio illegittimo del papa Alessandro VI (al secolo Rodrigo Borgia) e di Vannozza Cattanei, fu il maggiore tra i suoi fratelli (Giovanni, Goffredo e Lucrezia) e fu un uomo politico spregiudicato, determinato e pronto a tutto per il potere; nonch\u00e9, fu certamente una delle figure pi\u00f9 controverse del Rinascimento italiano.\nDestinato fin dalla giovane et\u00e0 alla carriera ecclesiastica dal padre, ottenne la porpora cardinalizia proprio da quest'ultimo, nel frattempo divenuto pontefice.\nIn seguito alla morte di suo fratello Giovanni, duca di Gandia, torn\u00f2 allo stato laicale. Cerc\u00f2 di sposare in un primo tempo la figlia del re di Napoli, per continuare la politica filo-aragonese del papa, ma in seguito spos\u00f2 l'aristocratica francese Charlotte d'Albret, ottenendo il titolo di duca di Valentinois. Grazie a queste nozze, Cesare e Alessandro VI si allearono al re Luigi XII di Francia, che pose fine alle sue rivendicazioni in territorio italiano.\nGuid\u00f2 l'esercito francese alla conquista del ducato di Milano e, con l'appoggio del papa, incominci\u00f2 la riconquista dei territori della Romagna, battendo i vari signorotti locali, fra cui la celebre Caterina Sforza, ricevendo in seguito dal padre il titolo di \"Duca di Romagna\". Successivamente invase il regno di Napoli guidando le truppe francesi. Nel 1502, raggiunto rapidamente un grande potere politico, riusc\u00ec a difendersi dalla Congiura della Magione, traendo in inganno i traditori e facendoli strangolare a Senigallia. Questa vendetta colp\u00ec molto l'opinione pubblica, tanto che Niccol\u00f2 Machiavelli la cit\u00f2 nell'opera \"Il principe\", libro scritto proprio sotto l'influenza della figura del Valentino.\nDopo la morte di suo padre Cesare riusc\u00ec a fare eleggere al soglio pontificio Francesco Todeschini Piccolomini con il nome di papa Pio III, che per\u00f2 mor\u00ec poco dopo. In seguito venne eletto papa Giulio II, che tolse al duca il governo della Romagna, ordin\u00f2 il suo arresto e la reclusione in Castel Sant'Angelo. Dopo essere evaso, Cesare Borgia si rifugi\u00f2 a Napoli, dove fu arrestato e condotto in Spagna, dove fu incarcerato su ordine del re. Dopo una rocambolesca evasione, si rec\u00f2 dal cognato Giovanni III d'Albret, re di Navarra. Mor\u00ec nel 1507 a Viana, dopo aver tentato di assediare il castello della citt\u00e0.\nBiografia.\nGiovinezza e vita ecclesiastica.\nCesare Borgia nacque nella rocca abbaziale di Subiaco il 13 settembre 1475, figlio del cardinale valenciano Rodrigo Llan\u00e7ol Borgia, nipote di papa Callisto III, e della sua amante lombarda Vannozza Cattanei, che da lui, oltre al gi\u00e0 citato Cesare, ebbe Giovanni, Lucrezia e Goffredo.\nRodrigo decise per Cesare la carriera ecclesiastica e, per accedere ai benefici ecclesiastici, il papa Sisto IV lo riconobbe come \u00abfiglio naturale di un cardinale vescovo e di una donna sposata\u00bb. Il padre volle che ricevesse una formazione culturale adatta alla sua futura carriera nella Chiesa cos\u00ec dopo avere ricevuto studi umanistici, nel 1489 fu inviato a studiare all'Universit\u00e0 di Perugia, dove rimase due anni. Successivamente, nel 1491, Cesare si trasfer\u00ec a Pisa per conseguire la laurea in giurisprudenza presso il palazzo della Sapienza dell'Universit\u00e0 di Pisa, dove insegnava diritto canonico il rinomato giurista Filippo Decio.\nDurante gli anni di studio visse come un gran principe. Aveva un seguito composto principalmente da spagnoli; era stato presentato a Lorenzo de' Medici ed era in stretti rapporti con alcuni membri della sua famiglia; collega all'ateneo pisano era Giovanni de' Medici, suo coetaneo, ma pi\u00f9 avviato nella carriera ecclesiastica, poich\u00e9 gi\u00e0 cardinale. Senza che Cesare avesse mai ricevuto gli ordini sacerdotali il papa Innocenzo VIII il 12 settembre 1491 lo fece, appena quindicenne, vescovo di Pamplona.\nNel periodo di residenza a Pisa ricevette la notizia che port\u00f2 una svolta decisiva nella sua vita; l'11 agosto 1492 suo padre era stato eletto pontefice con il nome di Alessandro VI. Sempre nel 1492 il padre gli cedette la nomina di arcivescovo di Valencia, arcidiocesi che era appartenuta in precedenza anche allo zio Callisto III, con una rendita di 16.000 ducati l'anno. Dell'arcivescovado per\u00f2 Cesare non prese mai possesso, anche a causa della quasi immediata designazione a cardinale il 20 settembre 1493, e nel 1495 a governatore generale e legato di Orvieto.\nEra noto tuttavia che il figlio del papa mantenesse la propria dignit\u00e0 ecclesiastica solo per le rendite che gli dava, avendo invece ambizioni principesche, come scrisse su di lui Andrea Boccaccio, vescovo di Modena nel marzo del 1493, annotando che \u00absolo un piccolo cerchio nella capigliatura ricordava che era tonsurato\u00bb: inoltre lo descrisse come ragazzo \u00abdi notevole intelletto e di carattere squisito [con maniere degne] del figlio di un potente, [con] umore sereno e pieno di allegria, [...], di una gran modestia e [con un] atteggiamento di gran lunga superiore e preferibile a quello di suo fratello il duca di Gandia\u00bb.\nIn seguito all'omicidio del fratello Giovanni, duca di Gandia e carissimo al padre, chiese e ottenne dal papa Alessandro VI la dispensa dalla vita ecclesiastica dalla quale era poco attratto, deponendo la porpora cardinalizia nel 1498 (concistoro del 17 settembre) e dedicandosi alla carriera militare al posto del fratello defunto.\nAlla corte di Luigi XII.\nIl 1\u00ba ottobre part\u00ec per la Francia per sposare Carlotta d'Aragona, figlia ed erede presuntiva di Federico I di Napoli, all'epoca ospitata dal re di Francia. Il matrimonio gli avrebbe consentito di rivendicare per s\u00e9 il regno partenopeo.\nUna sottile trama politica veniva gestita tra lo stesso Luigi XII e il papa, il quale, desideroso di offrire un trono al figlio, tratt\u00f2 con il sovrano uno scambio di favori: ottenuta la mano della principessa Carlotta per il figlio Cesare, assieme all'assegnazione di vari titoli nobiliari, Alessandro VI annullava le precedenti nozze di Luigi XII con Giovanna di Valois, in modo che egli potesse impalmare la vedova del suo predecessore, la regina Anna di Bretagna, e acconsentiva a legittimare le pretese del re di Francia sul ducato di Milano.\nPer Alessandro VI non fu difficile fare approvare il divorzio in un concistoro. Non solo: il pontefice riusc\u00ec ad assegnare un ulteriore omaggio al re, pur di favorire ulteriormente il figlio: confer\u00ec la berretta cardinalizia al suo ministro Georges I d'Amboise.\nNon fu semplice, invece, la trattativa per Cesare Borgia, giunto in Francia in pompa magna. Le sue bardature d'oro e i cavalli ferrati d'argento non impressionarono la principessa napoletana, che si rifiut\u00f2 di sposarlo e neg\u00f2 ogni tipo di negoziato. Cesare, di fronte a questo rifiuto, non consegn\u00f2 la bolla papale contenente l'annullamento del matrimonio del re.\nSolo dopo alcuni mesi, durante i quali Borgia fu trattenuto nella residenza del monarca francese, senza essere costretto a cedere ma privato della possibilit\u00e0 di uscire, la complessa convenzione fu risolta con un compromesso: a Cesare fu data come consorte la nipote del re, Charlotte d'Albret, originaria del regno di Navarra. Borgia, come pattuito, rimise la bolla di divorzio a Luigi XII, il quale ottenne presto la costituzione di un tribunale ecclesiastico per giudicare la validit\u00e0 della sua unione con Giovanna e il 17 dicembre 1498, nella chiesa di Saint-Denis ad Amboise, fu pronunciata la dichiarazione di nullit\u00e0 del matrimonio.\nLo sposalizio di Cesare con Charlotte fu celebrato il 12 maggio 1499; in seguito a ci\u00f2 ottenne il titolo di duca di Valentinois. Da qui l'appellativo di \"duca Valentino\".\nCampagne militari.\nNell'inverno del 1499 i francesi, alleati con Venezia, scesero in Italia alla conquista del ducato di Milano, e Ludovico il Moro, vista l'alleanza fra il papa, la Serenissima e la Francia, non pot\u00e9 che fuggire da Milano e lasciare campo libero ai conquistatori. Forte del facile successo il percorso dell'esercito francese (con Cesare Borgia come luogotenente del re) prosegu\u00ec al di l\u00e0 del Po sino a giungere in Romagna, territorio a quel tempo sotto il potere temporale del papato. Il papa Alessandro VI, che era stato tenuto informato sulle manovre della truppa, invi\u00f2 ai signori di Pesaro, Imola, Forl\u00ec, Faenza, Urbino e Camerino, una lettera in cui li dichiarava decaduti dai loro feudi, spianando cos\u00ec la strada alla conquista del figlio e donandogli un intero principato.\nCome era prevedibile nessuno obbed\u00ec all'ingiunzione del papa. La lotta si scaten\u00f2 cruenta. Una prima spedizione in Romagna ebbe luogo il 21 novembre 1499, con un'armata costituita da fanti e mercenari di varie province e nazioni. Gi\u00e0 l'11 dicembre Imola veniva espugnata. Nel gennaio successivo il duca Valentino dopo avere assediato Forl\u00ec, sconfisse la contessa Caterina Sforza, che per tre settimane si era asserragliata nella rocca, al comando di duemila uomini. Nonostante l'energia e il piglio da guerriera, Caterina fu fatta prigioniera e Forl\u00ec fu presa d'assedio dagli invasori, che si abbandonarono ad atti di violenza sulla popolazione. Una volta terminato il saccheggio il duca si pot\u00e9 insediare in citt\u00e0, ospitato dal nobiluomo forlivese Luffo Numai, gi\u00e0 consigliere di Caterina stessa.\nCesare, in qualit\u00e0 di luogotenente del re di Francia Luigi XII, si lanci\u00f2 poi nella seconda spedizione romagnola, contro Rimini, Ravenna, Cervia, Faenza e Pesaro, formalmente autorizzato a muoversi perch\u00e9 il papa aveva rivolto, tramite una bolla ai signori di quelle citt\u00e0, l'accusa di essersi sottratti all'autorit\u00e0 pontificia.\nIl 2 agosto 1500 Cesena si arrese; fu poi la volta di Rimini e Faenza, dove vennero deposte le signorie dei Malatesta e dei Manfredi. Nel 1501 si firmava un patto d'amicizia tra Firenze e Cesare. Il Valentino, poco dopo, assedi\u00f2 e conquist\u00f2 Piombino, occupando i territori dell'omonima signoria, con il regnante Jacopo IV Appiano costretto a chiedere asilo a Genova, presso la corte del doge; il 21 febbraio 1502 il pontefice Alessandro VI visit\u00f2 lo Stato, con grandi e costosissimi festeggiamenti a corte e per le vie della capitale, nonch\u00e9 una solenne cerimonia nella chiesa di San Michele, oggi Sant'Antimo, duomo di Piombino.\nPoco dopo francesi e spagnoli, incoraggiati dal papa, invasero il regno di Napoli.\nIl 25 giugno del 1501 Alessandro VI scomunic\u00f2 il re di Napoli e, il 19 luglio, Cesare affiancato dall'esercito francese assedi\u00f2 Capua la quale, dopo sette giorni venne conquistata grazie al tradimento: un cittadino di Capua, corrotto da Cesare, apr\u00ec le porte della citt\u00e0 e, dopo un segnale prestabilito, l'esercito franco-papale irruppe nella citt\u00e0 e diede il via al massacro della guarnigione militare e della popolazione. Nel 1502 Cesare guardava gi\u00e0 oltre. I suoi obiettivi erano i ducati di Camerino e Urbino, scacciandone i Da Varano e i Montefeltro.\nGli storici concordano nell'identificare nel periodo di signoria del Borgia un'esperienza politica importantissima in Romagna: i tribunali riuscirono a riportare l'ordine. I vicariati avevano sottratto al papa il potere temporale, ma avevano fatto precipitare la popolazione in una condizione di vita non ottimale. L'azione di Cesare aveva riportato non solo tranquillit\u00e0 e stabilit\u00e0, ma anche giustizia.\nIl duca Valentino era ormai diventato potentissimo, inviso persino ad alcuni dei suoi pi\u00f9 valenti condottieri che, nell'ottobre di quello stesso anno, presso il castello dei Cavalieri di Malta di Magione, nelle vicinanze del lago Trasimeno, ordirono una congiura contro di lui, al fine di evitare, come dicevano, \"d'essere uno a uno devorati dal dragone\". Cesare venne sconfitto nella battaglia di Calmazzo da una lega di capitani di ventura e costretto ad abbandonare il ducato di Urbino ormai sede di focolai di rivolta.\nCongiura della Magione e strage di Senigallia.\nCesare Borgia, per assicurarsi l'acquisizione di nuovi possedimenti, dovette spesso compiere congiure e atroci delitti contro nemici militari e politici (come gli Orsini). Tutto ci\u00f2 lo faceva senza il minimo scrupolo, dato che contava sull'appoggio del padre Alessandro VI e dei suoi amici cardinali. Ma accadeva che in certi casi, come quello con protagonista i Vitelli, fosse proprio lui stesso il bersaglio scelto dai suoi antagonisti.\nPreoccupato per la crescente ambizione di Cesare Borgia Vitellozzo Vitelli, suo compagno in molte imprese di conquista nel centro nord dell'Italia, incominci\u00f2 a temere per i propri domini. Per questo, nell'ottobre del 1502, si rec\u00f2 nel castello di Magione, dove con Giampaolo Baglioni, Paolo Orsini, Antonio Giordano (per Pandolfo Petrucci di Siena), Oliverotto da Fermo e il duca di Gravina Francesco Orsini complott\u00f2 ai danni del Valentino. Malato di sifilide, Vitellozzo con gli altri congiurati incominci\u00f2 ad agire: entr\u00f2 in Urbino e vi fece impiccare molti funzionari di Cesare Borgia, e quindi combatt\u00e9 le truppe nemiche nella battaglia di Calmazzo, da lui vinta, dove venne fatto prigioniero Ugo di Moncada.\nMa, accordatosi Paolo Orsini con Borgia, anche Vitellozzo e gli altri condottieri si sottomisero alla richiesta di pace del Valentino e, nella notte del 31 dicembre 1502, Vitellozzo Vitelli e Oliverotto da Fermo furono invitati da Cesare a un banchetto a Senigallia, durante il quale vennero entrambi strangolati da Michelotto Corella; Vitellozzo, prima di morire, invoc\u00f2 il perdono per le sue azioni dal papa Alessandro VI. Su questa drammatica fine Niccol\u00f2 Machiavelli, segretario fiorentino, dedic\u00f2 un breve trattato, la \"Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini\", scritta nel 1503. L'episodio verr\u00e0 ancora ripreso da Machiavelli anche nel capitolo VII dell'opera \"Il Principe\", scritto nel 1513.\nCaduta.\nCesare era diventato signore incontrastato della Romagna. Nel 1503 le sue truppe furono ospitate dagli abitanti di Monteleone d'Orvieto, per dieci lunghi giorni, riducendo alla fame quel piccolo paese. Poco dopo il papa fece cacciare Gian Paolo Baglioni (uno dei partecipanti alla congiura della Magione) da Perugia dopo avere minacciato i cittadini di scomunica e di un attacco dell'esercito di Cesare se non lo avessero cacciato.\nDa Perugia si apriva la strada per Siena che era governata da Pandolfo Petrucci il quale lasciava la citt\u00e0 nelle mani di Cesare il 28 gennaio del 1503. Intanto il papa era in lotta contro gli Orsini, fece arrestare vari membri della famiglia e fece confiscare loro i beni, mentre suo figlio Goffredo attaccava ovunque gli Orsini con i suoi soldati i quali per\u00f2 seppero presto riprendersi per marciare su Roma e tentare di deporre il papa con la forza delle armi. Il pontefice chiese aiuto a Cesare, il quale rientr\u00f2 in Vaticano il 26 febbraio del 1503 e, in qualit\u00e0 di soldato della Chiesa assedi\u00f2 gli Orsini a Ceri dove, impiegando nelle azioni militari le macchine da guerra di Leonardo da Vinci in 38 giorni conquist\u00f2 la rocca.\nLa conquista di Ceri per\u00f2 comportava la perdita di Siena la quale, per volere del re di Francia, ritornava sotto il governo di Pandolfo Petrucci. Cesare puntava a riconquistare Siena e a prendere Pisa, ma venne meno il suo principale sostegno e punto di riferimento: il 18 agosto di quell'anno il padre, il papa Alessandro VI, mor\u00ec all'et\u00e0 di 73 anni; non \u00e8 tuttora acclarato se a causa di febbri malariche o in seguito a un avvelenamento. \u00c8 comunque un fatto che Cesare, anch'egli ammalato, rimase per diverso tempo incapace di apprestare le contromisure che la situazione avrebbe richiesto. Alla morte del genitore il duca Valentino entr\u00f2 in crisi. Dopo il breve pontificato di Pio III, a lui favorevole, nell'ottobre del medesimo anno usc\u00ec eletto dal successivo conclave il cardinale Giuliano Della Rovere, esponente di un casato acerrimo nemico dei Borgia.\nIl nuovo pontefice, che prese il nome di Giulio II, uomo austero, volitivo e poco avvezzo alle vie diplomatiche, tolse al duca il governo della Romagna e ne ordin\u00f2 l'arresto e la reclusione in Castel Sant'Angelo.\nUltimi anni e morte.\nA Cesare Borgia fu inutile, una volta evaso, cercare di rifugiarsi a Napoli per organizzare da l\u00ec la riconquista dei suoi territori: il papa lo invi\u00f2 in esilio in Aragona consegnandolo a re Ferdinando II. Il Valentino fu rinchiuso prima nel castello di Chinchilla, poi nel forte della \"Mota\" a Medina del Campo. Riusc\u00ec a evadere nel 1506 con una rocambolesca fuga, dove si frattur\u00f2 diverse ossa perch\u00e9 si cal\u00f2 da una finestra posizionata a venti metri circa d'altezza (ma qualcuno tagli\u00f2 la fune ed egli precipit\u00f2 nel fossato sottostante), rifugiandosi quindi nel piccolo regno di Navarra.\nCesare, gravemente infettato dal cosiddetto mal francese, mor\u00ec nella notte tra l'11 e il 12 marzo 1507 durante l'assedio di Viana. Louis de Beaumont (conte di Lerin), signore della citt\u00e0, si era ribellato al re di Navarra Giovanni III d'Albret. Borgia, cognato del re, intervenne in suo aiuto, ma cadde in un'imboscata.\nGli avversari, ignorandone l'identit\u00e0, tolsero a Borgia l'armatura e i vestiti, abbandonandolo seminudo sul terreno. Il cadavere fu rinvenuto l'indomani mattina, si riferisce, trafitto con ventitr\u00e9 colpi di picca. Dopo solenni funerali la salma venne composta in un grande sepolcro di marmo voluto dal re navarrese nella chiesa di Santa Maria di Viana, alla destra dell'altare maggiore.\nMa il Valentino non trov\u00f2 pace neppure da morto: nel XVII secolo l'Inquisizione spagnola dispose che i resti, ritenuti cosa indegna e sacrilega, venissero sepolti nel patio della medesima chiesa, in terra non consacrata, in prossimit\u00e0 di una discarica di rifiuti, onde fossero \u00abcalpestati da uomini e animali\u00bb.\nFinalmente nel 1953 le autorit\u00e0 di Viana recuperarono quei resti, li collocarono in un'urna di pietra e li tumularono nel sagrato, davanti alla porta principale della chiesa di Santa Maria, sotto una lapide marmorea, su cui \u00e8 scritto: \u00abCesare Borgia, Generalissimo degli eserciti di Navarra e Pontifici, morto sui Campi di Viana l'11 marzo 1507\u00bb. Sempre a Viana, nel 1965, gli venne eretto un busto.\nNel 2007 l'amministrazione comunale di Viana celebr\u00f2 la ricorrenza del 500\u00ba anniversario della morte di Borgia. In tale occasione fu proposto che i suoi resti mortali tornassero a riposare dentro la chiesa. Il permesso, per\u00f2, non fu concesso dal competente arcivescovo di Pamplona e Tudela, della quale peraltro il Valentino fu vescovo eletto (1491). La sua tomba \u00e8 diventata meta di numerose e frequenti visite.\nDiscendenza.\nIl 10 maggio 1499 Cesare Borgia spos\u00f2 Charlotte d'Albret (1480\u201311 marzo 1514), sorella del re consorte di Navarra, Giovanni III d'Albret. Da questo matrimonio nacque solo una figlia:\nCesare fu altres\u00ec padre di almeno due figli naturali, pare nati da una certa Drusilla, una delle dame di compagnia al seguito della sorella Lucrezia quando ella si trovava ancora a Roma:"}
{"id": "271464", "revid": "87270", "url": "https://it.wikipedia.org/wiki?curid=271464", "title": "Palazzo del Podest\u00e0 (Bologna)", "text": "Il palazzo del Podest\u00e0 (\"Pal\u00e2z dal Pudst\u00e8\" in bolognese) a Bologna si affaccia su piazza Maggiore, nel pieno centro della citt\u00e0, assieme al Palazzo Comunale e alla basilica di San Petronio.\nStoria.\nIl palazzo del Podest\u00e0 venne eretto nel 1200 circa, insieme a Piazza Maggiore come edificio per svolgere le funzioni pubbliche e quindi sede del podest\u00e0 e i suoi funzionari. L'assetto attuale \u00e8 molto differente dall'originario anche perch\u00e9 il Palazzo Re Enzo fu costruito successivamente, tra il 1244 il 1246.\nSi tratta di un grande complesso architettonico attraversato da due strade che si incrociano sotto il \"Voltone del Podest\u00e0\", sopra il quale si erge la cosiddetta \"torre dell'Arengo\", torre quadrangolare in cotto realizzata da Alberto di S. Pietro nel 1259 in sostituzione dell'originaria struttura lignea risalente al 1212, la cui campana richiamava il popolo in caso di eventi straordinari.\nNel 1453 Aristotile Fioravanti colloc\u00f2 l'attuale campana (detta \"il campanazzo\") e rinnov\u00f2 la facciata romanica con uno stile rinascimentale per volere di Giovanni II Bentivoglio, seppure non terminando mai la realizzazione a causa della cacciata della famiglia Bentivoglio dalla citt\u00e0.\nIl grande Salone del Podest\u00e0 al piano nobile, un tempo aula di giustizia, venne utilizzato dal 1581 al 1767 come Teatro Pubblico (dove, nel 1616, and\u00f2 in scena la seconda versione dell'Euridice) e, in seguito, come campo di gioco del pallone. Venne affrescato completamente da Adolfo De Carolis agli inizi del XX secolo con \"I Fasti della Citt\u00e0 di Bologna\" in stile michelangiolesco. Il ciclo pittorico vuole illustrare i protagonisti e gli episodi pi\u00f9 importanti della citt\u00e0, dalla fondazione da parte degli etruschi, l'arrivo dei romani, l'Universit\u00e0 e il libero Comune con la cattura di re Enzo (fra cui un affresco intitolato \"Abolizione della servit\u00f9\" in ricordo degli avvenimenti del 1256 e del \"Liber Paradisus\"). Gli affreschi del soffitto furono staccati dopo la seconda guerra mondiale per essere restaurati e purtroppo non furono pi\u00f9 ricollocati in sito.\nLa parte inferiore del palazzo \u00e8 decorata con centinaia di formelle con motivo floreale, tutte diverse tra di loro. Il palazzo del Podest\u00e0 fu affiancato da Palazzo Re Enzo nel 1245, dopo soli 40 anni, in quanto si rivel\u00f2 inadeguato ad ospitare la massiccia partecipazione popolare al governo della citt\u00e0.\nTra il Palazzo del Podest\u00e0 e il Palazzo Re Enzo si trova il \"Voltone del Podest\u00e0\", una volta a crociera sostenuta agli angoli da quattro pilastri sormontati da altrettante statue in terracotta rappresentanti i santi protettori della citt\u00e0, san Petronio, san Procolo, san Domenico e san Francesco, tutte realizzate da Alfonso Lombardi nel 1525. Il \"Voltone del Podest\u00e0\" era noto anticamente come luogo in cui venivano eseguite le impiccagioni, chiaramente visibili dal lato della Piazza Maggiore come monito per il popolo; si possono ancora notare le travi a cui venivano fissate le funi. Curiosa la peculiarit\u00e0 dell'acustica del Voltone: infatti se si parla a bassa voce rivolti contro uno dei quattro angoli del Voltone, chi sta in uno degli altri angoli opposti, sempre rivolto verso il muro, pu\u00f2 sentire chiaramente quanto sussurrato.\nTorre dell'Arengo.\nLa torre dell'Arengo \u00e8 il campanile civico della citt\u00e0 di Bologna ed \u00e8 alta 47 m. Situata sul Voltone, non ha la solidit\u00e0 delle strutture coeve, che venivano edificate anche a scopo difensivo, ma rappresenta un caso unico nel panorama bolognese.\nLa costruzione risale al XIII secolo, ma l'aspetto attuale \u00e8 frutto di diverse ricostruzioni e opere di consolidamento avvenute nei secoli successivi.\nLa grande campana di bronzo, detta anche Campanazzo, \u00e8 stata realizzata nel 1453 da Aristotele Fioravanti; da allora i rintocchi della campana hanno scandito la vita pubblica della citt\u00e0 e chiamato a raccolta la popolazione in caso di guerra. Il campanazzo ha suonato anche il 25 luglio 1943 per festeggiare la caduta del Fascismo, e il 21 aprile 1945 per segnare la liberazione della citt\u00e0 e la fine della guerra. Ogni anno, il 21 aprile, il campanazzo rintocca per ricordare questo importante evento storico."}
{"id": "271465", "revid": "1652635", "url": "https://it.wikipedia.org/wiki?curid=271465", "title": "Accendino", "text": "L'accendino, detto anche accendisigari, \u00e8 un dispositivo portatile in grado di produrre autonomamente una fiamma utilizzando del combustibile come il GPL contenuto in un apposito serbatoio e acceso da una pietrina o da un dispositivo piezoelettrico da cui scocca una scintilla che innesca la combustione.\nIl primo accendino fu realizzato da Johann Wolfgang D\u00f6bereiner nel 1823 (4 anni prima che fosse inventato il fiammifero).\nPrima del GPL come combustibile era usata solitamente la benzina, preferita ancora oggi da alcuni costruttori tra i quali Zippo. La preferenza di questa rispetto al gas liquefatto classico \u00e8 dovuta all'insensibilit\u00e0 della benzina alla temperatura, di conseguenza la fiamma generata risulta costante a qualsiasi temperatura si trovi l'accendino.\nAttualmente si dividono in due categorie, i ricaricabili e gli \"usa e getta\". I primi sono di fattura pi\u00f9 curata e tecnologicamente migliori, e sono realizzati prevalentemente in metallo, a volte pregiato (argento e oro), e molti modelli sono oggetti da collezione. Gli usa e getta (prodotti e realizzati dal 1973) sono in materiale plastico, costano meno e, come dice il nome, esaurita la carica del gas sono inutilizzabili e vanno gettati via. A questi si aggiungono alcuni accendini in materiale plastico, comunque dotati di valvola per la ricarica del gas e di blocco dell'innesco rimovibile per permettere la sostituzione della pietrina.\nFunzionamento.\nDa sempre l'innesco della fiamma viene effettuato per mezzo di scintille generate dallo sfregamento di una ruota zigrinata (che viene fatta ruotare con il pollice della mano) su una \"pietrina\" cilindrica, costituita da una lega di ferro-cerio, inventata da Carl Auer von Welsbach, chiamata Mischmetal o Auermetall in riferimento al suo inventore, posta all'interno di un caricatore.\nUltimamente (negli anni 2000) a questo sistema se ne \u00e8 aggiunto un secondo in cui le scintille vengono prodotte da un generatore piezoelettrico con azionamento a pulsante, pi\u00f9 affidabile e privo di usura."}
{"id": "271466", "revid": "1305772", "url": "https://it.wikipedia.org/wiki?curid=271466", "title": "Norvegese", "text": ""}
{"id": "271467", "revid": "115968406", "url": "https://it.wikipedia.org/wiki?curid=271467", "title": "Konsole", "text": "Konsole \u00e8 un programma di emulazione di terminale libero per l'ambiente desktop KDE.\nKonsole gestisce schede multiple con sessioni di terminale diverse nella stessa finestra, comprende una cronologia, ha possibilit\u00e0 di stampa e collezione di segnalibri. Alcune applicazioni tra cui Konqueror e Kate fanno uso di Konsole come KPart per includere le funzionalit\u00e0 di terminale. A differenza degli altri emulatori di terminale, Konsole \u00e8 stato completamente riscritto e per questo non si basa su xterm o xvt, come la maggior parte degli altri emulatori."}
{"id": "271481", "revid": "1305772", "url": "https://it.wikipedia.org/wiki?curid=271481", "title": "APF TV Fun", "text": "L'APF TV Fun \u00e8 una console che implementa uno dei primi cloni di \"PONG\".\nLa macchina \u00e8 stata venduta dalla APF Electronics Inc. nel Regno Unito nel 1976 e costruita in Giappone. APF TV Fun, come molte altre console simil-Pong, \u00e8 costruito a partire dal chip AY-3-8500 della Societ\u00e0 General Instruments, che si occupa sia della grafica che del sonoro dei giochi. Il sonoro viene riprodotto dall'altoparlante incorporato all'interno della console. L'alimentazione pu\u00f2 essere ottenuta o da sei pile da 1,5 volt o da un trasformatore da 9 volt. Nella maggior parte dei modelli esistenti vi erano due controller di tipo paddle inclusi nel corpo della macchina.\nNella parte superiore della console vi sono gli interruttori (la scelta \u00e8 tra \"Professional\" e \"Amateur\") per i seguenti settaggi: angolo, dimensioni del giocatore e velocit\u00e0 della palla. Ci sono anche due bottoni - Power e Start Game, e una rotella per selezionare tra i giochi presenti sulla console. Il nome della console fu dato assegnato da Stuart Lipper, un ragazzo di 11 anni figlio del CFO e nipote del presidente: per il suo impegno fu pagato un dollaro.\nIl TV Fun \u00e8 il primo esperimento della APF nel settore dei videogiochi. APF produceva calcolatrici e altri piccoli dispositivi elettronici e il TV Fun era il suo primo progetto di una certo respiro. Questa console ebbe un successo limitato ma apri la strada alla APF Imagination Machine, una console che pochi anni dopo ebbe un buon successo. Il TV Fun permetteva di giocare ad un diverso numero di giochi presenti sull'AY-3-8500 a seconda del modello. Alcuni modelli avevano anche una pistola ottica che permetteva di giocare ai giochi di mira."}
{"id": "271503", "revid": "161374", "url": "https://it.wikipedia.org/wiki?curid=271503", "title": "Washington, D.C.", "text": ""}
{"id": "271540", "revid": "547034", "url": "https://it.wikipedia.org/wiki?curid=271540", "title": "Piero Chiara", "text": "Biografia.\nPiero Chiara nacque nel 1913 a Luino, cittadina lombarda sul lago Maggiore al confine con la Svizzera. Il padre Eugenio era di Resuttano, in Sicilia, e aveva trovato lavoro come doganiere; la madre, Virginia Maffei, proveniva da Comnago, centro della sponda piemontese, e gestiva con il fratello un negozio di ceste e ombrelli. Trascorse una giovinezza assai irrequieta, riflessa negli scarsi risultati scolastici. L'abitudine a marinare la scuola per bighellonare in campagna o al mercato gli valse la bocciatura in terza elementare. L'anno successivo venne promosso a patto che lasciasse la scuola pubblica e, di conseguenza, pass\u00f2 al collegio San Luigi di Verbania. Ma in quinta i genitori lo trasferirono al collegio De Filippi di Arona.\nNuovamente bocciato in seconda ginnasio, fu spedito a fare il garzone da un fotografo. Fallito quest'ultimo, si iscrisse all'istituto Omar di Novara dove consegu\u00ec il diploma di perito meccanico. Torn\u00f2 per\u00f2 a Luino e vi prepar\u00f2 da privatista gli esami per la licenza complementare, superandoli infine nel giugno 1929. Nel frattempo coltivava la passione per la letteratura, alternando il tempo libero fra le biblioteche e le palestre dove praticava il pugilato e la lotta per fortificare l'esile corporatura.\nDopo un periodo a Roma e a Napoli, emigr\u00f2 in Francia, a Nizza e quindi a Parigi, dove svolse vari mestieri. Tornato in patria nel 1931, alla visita medica per la leva militare fu riformato a causa della forte miopia. Condusse il periodo successivo sostanzialmente in ozio, fra i caff\u00e8 e le sale da gioco, soggiornando spesso a Milano, dove frequentava le sale di lettura della Ambrosiana e della Brera.\nNell'ottobre 1932 vinse un concorso come aiutante di cancelleria e fu inviato alla pretura di Pontebba, in Val Canale. Venne quindi trasferito ad Aidussina, presso il confine con il Regno di Jugoslavia, ma la primavera successiva pass\u00f2 a Cividale del Friuli. Nella cittadina incontr\u00f2 un ambiente pi\u00f9 stimolante che lo port\u00f2 a sviluppare una visione critica nei confronti del fascismo.\nDopo essere stato sorpreso con un'amante sul luogo di lavoro, trascorse un periodo di aspettativa sino alla primavera del 1934, quando fu mandato alla pretura di Varese. Anche qui persegu\u00ec i suoi interessi letterari, fortificando il proprio bagaglio culturale: lesse Baudelaire, Verlaine, Rimbaud, i romanzieri francesi e russi dell'Ottocento, ma anche Boccaccio e il \"Lazarillo de Tormes\". Collabor\u00f2 anche con alcuni periodici locali, pubblicando alcuni articoli di arte.\nNel frattempo, dopo una serie di avventure sentimentali, si innamor\u00f2 di Jula Scherb, figlia di un importante medico di Zurigo. La coppia si spos\u00f2 il 20 ottobre 1936 nella basilica di Sant'Ambrogio, stabilendosi quindi a Varese. Il matrimonio, tuttavia, and\u00f2 presto in crisi e le incomprensioni non vennero appianate nemmeno dalla nascita del figlio Marco nel 1937, che trascorse i primi dieci anni di vita in un collegio svizzero, vedendo il padre solo sporadicamente; il rapporto tra i due rester\u00e0 sempre altalenante. \nAspirando a un radicale cambiamento della sua esistenza, Chiara chiese e ottenne un visto per stabilirsi in Bolivia, ma lo scoppio della seconda guerra mondiale lo costrinse a rimanere in Italia.\nDopo la breve chiamata alle armi, nonostante il suo disinteresse per la politica, fu costretto a fuggire in Svizzera (1944) in seguito a un ordine di cattura emesso dal Tribunale Speciale Fascista per aver messo, il 25 luglio 1943 alla caduta del Fascismo, il busto di Mussolini nella gabbia degli imputati del tribunale in cui lavorava. In Svizzera visse in alcuni campi in cui venivano internati i rifugiati italiani. Finita la guerra, insegn\u00f2 lettere al liceo italiano dello Zugerberg e l'anno dopo torn\u00f2 in Italia. Inizia quindi un periodo di fervida inventiva e continua creativit\u00e0. Nel 1955 conosce Mimma Buzzetti, di cui diventa dapprima convivente e poi marito nel 1974.\nNel 1970 Piero Chiara ha un ruolo di attore in \"Venga a prendere il caff\u00e8 da noi\", film diretto da Alberto Lattuada e interpretato da Ugo Tognazzi, tratto dal suo romanzo del 1964 \"La spartizione\", per il quale collabora anche alla sceneggiatura. Nello stesso anno prese parte sempre come attore allo sceneggiato Rai \"I gioved\u00ec della signora Giulia\", anch'esso tratto dal suo omonimo romanzo (parzialmente modificato nel finale), interpretando la parte del pretore.\nLa sua carriera di scrittore culmina nel 1976 con il capolavoro \"La stanza del vescovo\", campione di vendite e trasposto immediatamente un film di grande successo diretto da Dino Risi e interpretato anch'esso da Ugo Tognazzi, insieme a Ornella Muti e Patrick Dewaere. Lo stesso Chiara, seppur sempre molto scettico nei riguardi delle versioni filmiche delle sue opere, vi appare come comparsa o recitando in piccole parti, per esempio come giudice del tribunale in \"Homo Eroticus\" e \"Sono stato io!\".\nChiara fu altres\u00ec militante del Partito Liberale Italiano, arrivando fino alla vicesegreteria nazionale, e fu affiliato alla Massoneria nelle logge di Varese, Milano, Como e Laveno. \nColpito da una forma tumorale, muore il 31 dicembre 1986 nel suo appartamento di Varese; il 2 gennaio 1987, dopo una prima benedizione nella chiesa di Sant'Antonio alla Motta, la salma fu traslata alla chiesa di San Pietro in Campagna di Luino, ove si celebr\u00f2 il funerale. Curiosamente lo stesso giorno si tennero le esequie laiche di Felice Fo, padre dell'attore e drammaturgo Dario Fo, sicch\u00e9 diversi astanti giunti per tributare l'ultimo saluto allo scrittore furono tratti in inganno e seguirono il suddetto corteo funebre, accorgendosi dell'errore solo dopo diversi minuti. Al termine del rito, Piero Chiara fu tumulato nel camposanto contiguo alla chiesa.\nTre anni dopo la sua morte il Comune di Varese, con il benestare degli eredi, onorer\u00e0 la sua memoria istituendo il Premio Chiara, un concorso letterario annuale rivolto a raccolte di racconti pubblicate in Italia e nella Svizzera italiana.\nPoetica.\nPiero Chiara \u00e8 il poeta delle piccole storie del \"grande lago\" che spesso fa da palcoscenico ai suoi brevi ed illuminanti racconti. Narra le piccolezze della vita di provincia con quello stile mai insipido, sempre venato di arguzia, di ironia, a tratti di un sottile e malinconico umorismo, e sempre capace di cogliere nel quotidiano l'essenza, ormai dimenticata, della vita. Chiara dipinge i tratti della vita dell'alta Lombardia e dei cantoni svizzeri: una vita di frontiera, fatta di spalloni e contrabbandieri, briganti e fuggiaschi, ma soprattutto della piccola borghesia e di personaggi quotidiani.\nAmante del bigliardo e dell'ozio, molti personaggi saranno in parte autobiografici. Cos\u00ec scopriremo gli altarini del pretore di provincia o della moglie del commercialista che si fa curare dal medico del paese. Storielle ben narrate, che scorrono veloci tra le righe, talmente ben congegnate, che non ci persuadono non esser vere. Nei suoi libri non \u00e8 importante solo la descrizione dei luoghi ma anche (e soprattutto) l'indagine psicologica dei personaggi, la capacit\u00e0 di metterne in evidenza vizi e virt\u00f9 con un sorriso ironico, spregiudicato ma mai irrispettoso.\nIl segreto di Chiara \u00e8 nella sua capacit\u00e0 di raccontare, nella scelta di argomenti anche \"scabrosi\" (l'omicidio, l'adulterio, l'ossessione erotica) senza mai cedere a compiacimenti volgari: Chiara descrive caratteri e situazioni, non indulge a cedimenti morbosi. Traspare dalle sue pagine un senso di nostalgia, ma anche la disincantata consapevolezza che il ritorno al passato non \u00e8 realizzabile. L'amarezza dello scrittore emerge soprattutto nelle ultime opere, da \"Il cappotto di astrakan\" a \"Vedr\u00f2 Singapore?\", fino al postumo \"Saluti notturni dal Passo della Cisa\", disillusa storia di provincia ispirata a un fatto di cronaca.\nChiara, oltre che uno scrittore di grande successo, fu uno dei pi\u00f9 noti studiosi della vita e delle opere dello scrittore e avventuriero Giacomo Casanova. Pubblic\u00f2 molti scritti sull'argomento che raccolse poi nel libro \"Il vero Casanova\" (1977). Cur\u00f2, per Mondadori, la prima edizione integrale, basata sul manoscritto originale, dell'opera autobiografica del Casanova: \"Histoire de ma vie\". Scrisse anche la sceneggiatura dell'edizione televisiva (1980) dell'opera di Arthur Schnitzler \"Il ritorno di Casanova\"."}
{"id": "271543", "revid": "116525248", "url": "https://it.wikipedia.org/wiki?curid=271543", "title": "Fiera del giocattolo di Norimberga", "text": "La Spielwarenmesse International Toy Fair N\u00fcrnberg (\"Fiera del giocattolo di Norimberga \") \u00e8 la pi\u00f9 grande fiera al mondo dedicata interamente a giochi e giocattoli. L'accesso alla fiera \u00e8 consentito esclusivamente a operatori del settore, giornalisti e invitati. Ogni anno, nei sei giorni di durata della fiera, vengono presentati i prodotti di circa 2\u00a0700 espositori provenienti da circa 60 paesi. I visitatori e gli acquirenti sono stati 79.000 nel 2011, il 54% dei quali proveniente dall'estero. La fiera \u00e8 organizzata da \"Spielwarenmesse eG\", una societ\u00e0 fornitrice di servizi fieristici e di marketing specializzata nel settore di giochi e giocattoli, con sede a Norimberga, Germania.\nGruppi di prodotti.\nOgni anno i prodotti presentati durante la fiera sono circa un milione, tra cui circa 70.000 nuovi prodotti. I prodotti presentati alla fiera sono suddivisi nei seguenti dodici gruppi (alla Spielwarenmesse International Toy Fair 2011):\nToyInnovation/ToyAward.\nIl premio \"ToyAward\" viene assegnato ogni anno ai nuovi prodotti che si distinguono per il grado di innovazione, per il concept, per la creativit\u00e0 e per l'idea di gioco. Una giuria di esperti del settore stabilisce i vincitori in cinque categorie (alla Spielwarenmesse International Toy Fair 2011):\nGlobal Toy Conference.\nLa Global Toy Conference si tiene ogni anno nell'ultimo giorno della fiera e affronta argomenti che riguardano il futuro del settore e del mercato, per es. temi come la sostenibilit\u00e0 ambientale, la sicurezza dei giocattoli, il marketing online e le strategie di vendita su Internet.\nSpielwarenmesse eG.\nSpielwarenmesse eG \u00e8 la societ\u00e0 organizzatrice della Spielwarenmesse International Toy Fair. \u00c8 stata costituita in societ\u00e0 con il nome di \"Deutsche Spielwaren-Fachmesse eGmbH\" l'11 luglio 1950, su iniziativa di 46 aziende di giocattoli. \u00c8 stata rinominata \"Spielwarenmesse eGmbH\" nel 1958 e infine \"Spielwarenmesse eingetragene Genossenschaft\" nel 1973. Gli organi di questa societ\u00e0 cooperativa sono il Consiglio di amministrazione, l'Organismo di vigilanza e l'Assemblea generale.\nSpielwarenmesse eG nel 2010 ha costituito la filiale \"Spielwarenmesse (Shanghai) Co., Ltd.\", interamente di propriet\u00e0 della cooperativa. Il team che opera a Shanghai \u00e8 responsabile degli espositori cinesi che partecipano alla Spielwarenmesse International Toy Fair. Rappresentanti di Spielwarenmesse eG operano come referenti locali per espositori e visitatori di tutto il mondo."}
{"id": "271545", "revid": "33689", "url": "https://it.wikipedia.org/wiki?curid=271545", "title": "Magnavox Odyssey", "text": "La Magnavox Odyssey \u00e8 stata la prima console per videogiochi domestica uscita sul mercato. Fu presentata il 24 maggio 1972 e fu messa in vendita nel mese di agosto dello stesso anno, precedendo \"Pong\", prodotto da Atari, di 3 mesi.\nStoria.\nL'Odyssey venne progettata da Ralph Baer che la realizz\u00f2 nel 1968 elaborando un precedente progetto di videogioco intitolato \"Bucket Filling Game\". Dopo una lunga trattativa con Magnavox, la console fu rivista per poter essere prodotta in larga scala e fu messa in commercio nel mese di agosto del 1972, rimanendo in vendita fino al 1975. Il prototipo della console realizzata da Baer \u00e8 conosciuto dagli appassionati come la \"scatola marrone\" (\"Brown Box\") ed \u00e8 custodito nel \"National Museum of American History\" dello Smithsonian Institution a Washington.\nDopo l'introduzione sul mercato di Pong Magnavox denunci\u00f2 Atari, Inc. per violazione di brevetto, dal momento che Pong era quasi identico al gioco di tennis dell'Odyssey, vincendo il patteggiamento. Durante gli anni ottanta, Magnavox cit\u00f2 in giudizio altre grandi societ\u00e0 come Coleco, Mattel, Seeburg, Activision e in ognuno dei casi o vinse o arriv\u00f2 al patteggiamento. Nel 1985, Nintendo cit\u00f2 Magnavox e cerc\u00f2 di invalidare i brevetti di Baer dicendo che il primo videogame era il \"Tennis for Two\" di William Higinbotham costruito nel 1958. La corte decise che questo gioco non utilizzava il segnale video e che quindi non poteva qualificarsi come videogame. Come risultato, Nintendo perse la causa e continu\u00f2 a pagare i diritti (royalties) alla Sanders Associates.&lt;onlyinclude&gt;&lt;/onlyinclude&gt;\nBaer invent\u00f2 poi il classico gioco elettronico chiamato \"Simon\" per la Mattel nel 1978. Magnavox pi\u00f9 tardi produsse molte altre console simil-\"Pong\" pi\u00f9 piccole (Serie Odyssey di Magnavox/Philips) sempre basate sul nome Odyssey che non usavano cartucce o schede di gioco, e successivamente (nel 1978) una vera e propria console game programmabile basata su cartucce, il Philips Videopac, conosciuta sul mercato statunitense con il nome Magnavox Odyssey\u00b2.\nVersioni e cloni.\nInizialmente venduta solo negli Stati Uniti, la Odissey fu poi messa in commercio anche in altri Stati. L'esportazione inizi\u00f2 con il Messico alla fine del 1972, dove la console fu rinominata \"Odisea\" e i manuali tradotti in spagnolo. Nel 1973 fu importata in Gran Bretagna, dove la console fu venduta con alcune note sulle correzioni rispetto al manuale di istruzioni originale dovute alla differente tecnologia degli apparecchi televisivi. Il modello originale fu venduto anche in Egitto.\nDal 1974 la Odissey fu realizzata anche in una versione denominata \"Export\", per la vendita in Australia, Belgio, Canada, Inghilterra, Francia, Germania, Grecia, Israele, Italia, Singapore, Svizzera e Venezuela. In Germania la console fu presentata in due versioni, entrambe rinomate \"Odissee\" e con il manuale tradotto in tedesco: la prima era la versione originale americana con adesivi a coprire i logo Magnavox originali, la seconda era la \"Export Version\" del 1974.\nIn Italia la console fu importata solo alla fine del 1975 da G.B.C. Italia e venduta con il nome di \"Odissea\", con i titoli dei giochi tradotti in italiano.\nLa console fu anche clonata in alcuni Paesi. Esistono 3 cloni noti: il primo fu venduto in Spagna con il nome di \"Overkal\"; il secondo fu venduto in Argentina come \"Telematch De Panoramic model J-5\", contenente 5 giochi; il terzo fu venduto in Svezia come \"Kanal 34\".\nInsuccesso commerciale.\nNonostante i buoni propositi iniziali, la Magnavox Odyssey non ebbe un buon successo commerciale per via di alcuni fattori: la console venne venduta solo nei negozi Magnavox e con uno scarso battage pubblicitario; inoltre molte persone furono portate a credere che si poteva utilizzare solo con televisori Magnavox. Per questa ragione, molti dei successivi giochi simil-\"Pong\" riportavano la seguente dicitura sulla loro scatola: \"Works on any television set, black and white or color\" (funziona su qualsiasi televisore, in bianco e nero o a colori). Anche il prezzo era molto alto: 100$ per la confezione base, che comprendeva 6 schede con 12 giochi, a cui si dovevano aggiungere 25$ per l'acquisto del \"fucile\", una pistola ottica da usarsi con alcuni dei giochi inclusi. Nonostante questo in tre anni ne vennero vendute unit\u00e0. Nel 1975 la produzione decise di interrompere le vendite e di lavorare su un altro progetto, la Magnavox 100, alla quale vennero attribuiti molti miglioramenti tecnici.\nAttualmente l'Odyssey \u00e8 molto ricercata dai collezionisti ed \u00e8 presente nei musei del genere.\nFunzionamento.\nMentre molti collezionisti considerano la Odyssey analogica piuttosto che digitale (a causa dell'aggiunta di un circuito analogico per l'output ed il controllo del gioco, e l'uso di componenti elettronici), Baer disse che lui riteneva che la console fosse digitale. I segnali elettronici scambiati tra le varie parti (generatore della palla e dei giocatori, generatori dei segnali di sincronizzazione, matrice di diodi, ecc.) erano binari. I giochi e la stessa logica era implementata in DTL, un comune componente digitale pre-TTL che utilizzava transistor discreti e diodi. Il sistema era alimentato da batterie. La Odyssey mancava delle capacit\u00e0 audio, cosa che \u00e8 stata corretta nei diversi \"sistemi simil-Pong\" prodotti anni pi\u00f9 tardi, tra cui le stesse console simil-pong prodotte successivamente dalla stessa Magnavox e chiamate sempre Odyssey (Odissey 100, 200 ecc...). Ralph Baer propose una estensione sonora a Magnavox nel 1973, ma l'idea venne rifiutata.\nL'Odyssey usa un tipo di circuito stampato rimovibile sotto forma di una scheda che si inseriva in una porta simile a quella delle cartucce delle console successive; questi circuiti non contenevano nessun componente ma avevano una serie di collegamenti (jumper) tra i piedini del connettore del circuito stampato che interconnettevano i diversi generatori di logica e di segnale per modificare sia la risposta della console agli input sia gli oggetti visualizzati sullo schermo. La console generava 3 quadrati ed una linea verticale: 2 quadrati erano controllati dai giocatori, il terzo era controllato direttamente dalla console. I controller avevano due variatori che spostavano i quadrati controllati dai giocatori rispettivamente in orizzontale ed in verticale; la console aveva 2 ulteriori controlli che modificavano rispettivamente la posizione della linea verticale e la velocit\u00e0 con cui la console muoveva il quadrato di sua pertinenza. I giocatori, seguendo le istruzioni, dovevano posizionare la linea verticale a seconda del gioco da eseguire, ad esempio nel tennis era lasciata centrale mentre nell'\"handball\" (pallamano) doveva essere spostata su un lato, a simulare un muro su cui i giocatori dovevano far rimbalzare la \"palla\". Il sistema veniva venduto con delle pellicole trasparenti che il giocatore poteva applicare al vetro del proprio televisore per avere lo sfondo colorato necessario al gioco desiderato, anche se erano supportate solo due diverse dimensioni di televisore. Una scheda logica, grazie al cambio di pellicola, poteva essere utilizzata per pi\u00f9 giochi. Inclusi nella confezione c'erano anche dei dadi, delle fiche del poker e dei fogli per aiutare a tenere i punteggi: in modo molto simile ad un tradizionale gioco da tavolo, questi accessori erano necessari per diversi giochi. La dotazione originale comprendeva 6 schede che permettevano di eseguire 12 giochi, a parte erano acquistabili ulteriori 6 giochi con le relative pellicole che espandevano ulteriormente il numero di giochi creabili con le schede vendute con la console. Due ulteriori schede, con altre pellicole ed una pistola ottica, furono rilasciate in seguito, espandendo ulteriormente il parco giochi della console. Un altro gioco veniva spedito gratuitamente ai possessori della console che avessero fatto recapitare al produttore una cartolina questionario inclusa nella confezione. Infine nel 1973 furono rilasciati altri 4 giochi (di cui uno con una nuova scheda), Ralph Baer propose anche il concetto di \"cartucce attive\" che avrebbero contenuto componenti elettronici addizionali permettendo di aggiungere capacit\u00e0 aggiuntive ai giochi come per esempio effetti sonori, posizione variabile della rete, settaggio della velocit\u00e0 della palla, ecc. Sfortunatamente l'idea non suscit\u00f2 alcun interesse. A posteriori, si potrebbe ipotizzare che tutti i produttori di cartucce con memoria ROM avrebbero potuto essere costretti a pagare i diritti alla Sanders Associates se Ralph Baer avesse brevettato le sue \"cartucce attive\".\nPeriferiche.\nL'Odyssey era anche stata progettata per supportare una periferica aggiuntiva: la prima pistola ottica mai commercializzata per un sistema domestico, chiamata Shooting Gallery. Ideata da Ralph Baer gi\u00e0 nel 1968, venne poi messa in vendita separatamente nel 1972, presentandola ufficialmente pochi mesi dopo il lancio della console. La periferica ha l'aspetto realistico di un fucile a pompa ed era fornita insieme a quattro videogiochi sviluppati appositamente per il suo utilizzo. Una fotocellula all'estremit\u00e0 della canna rileva la luminosit\u00e0 dei bersagli sullo schermo per determinare se il colpo \u00e8 andato a segno, tuttavia pu\u00f2 essere ingannata puntando il fucile contro una fonte di luce estranea come una lampadina. La Shooting Gallery non ottenne il successo sperato e ne furono vendute in tutto solo unit\u00e0, anche a causa di una falsa diceria che non funzionasse se non si utilizzata una TV a colori di una specifica marca.\nBaer progett\u00f2 anche un gioco del putting green, che usava una pallina da golf fissata alla cima del joystick che il giocatore avrebbe dovuto colpire usando una mazza di tipo putter. Questa idea interess\u00f2 Magnavox, che prese il prototipo per effettuare dei test e inizialmente fu pianificato di produrlo come un add-on simile al fucile ottico; alla fine non fu mai distribuita.\nBaer ha riprodotto le sue \"cartucce attive\" e il gioco del putting green: esse possono essere osservate presso il \"Museum of the Moving Image\" di New York.\nVideogiochi.\nPer l'Odyssey furono prodotti un totale di 27 giochi, tutti sviluppati e pubblicati dalla Magnavox, da utilizzare con 12 differenti schede da inserire nella macchina.\nLa scheda numero 11 era stata originariamente pensata per essere usata con il \"Basketball\" ma fu poi annullata. \"Basketball\" funziona invece con la cartuccia 8."}
{"id": "271546", "revid": "767487", "url": "https://it.wikipedia.org/wiki?curid=271546", "title": "...And the Circus Leaves Town", "text": "...And the Circus Leaves Town \u00e8 il quarto ed ultimo album in studio realizzato dal gruppo statunitense dei Kyuss, prima del loro scioglimento avvenuto nell'ottobre dello stesso anno. Josh Homme former\u00e0 successivamente i Queens of the Stone Age, mentre John Garcia dopo aver militato negli Slo Burn e negli Unida, fa parte in pianta stabile negli Hermano. L'album riprende quanto fatto fino ad allora dal gruppo di Palm Desert, ma con pezzi di durata media molto bassa, intorno ai 3 minuti, ad eccezione dell'ultima \"Spaceship landing\", lunga suite con varie interruzioni e cambi di ritmo. Alla fine di \"Spaceship landing\" si trovano le tracce nascoste \"M'Deea\" e \"Day one\", quest'ultima dedicata ai Nirvana."}
{"id": "271548", "revid": "86599", "url": "https://it.wikipedia.org/wiki?curid=271548", "title": "Mensa (esogeologia)", "text": "Mensa \u00e8 un termine latino che significa letteralmente \"tavola\" (la radice \u00e8 la medesima del termine spagnolo \"mesa\"). L'espressione \u00e8 di utilizzo comune in esogeologia per descrivere formazioni geologiche presenti su pianeti o altri corpi celesti simili ad altipiani o \"plateau\", la cui superficie sia relativamente pianeggiante ed orizzontale, e che siano circondati da scoscendimenti particolarmente ripidi. Simili strutture sono state osservate su Marte e sul satellite gioviano Io. Alcuni esempi celebri sono le Aeolis Mensae e le Nepenthes Mensae, entrambe nella parte meridionale di Elysium Planitia."}
{"id": "271549", "revid": "547992", "url": "https://it.wikipedia.org/wiki?curid=271549", "title": "Gheorghe Hagi", "text": "Soprannominato \"il Maradona dei Carpazi\" e noto in madrepatria con il soprannome di \"Regele\" (in italiano \"Re\"), \u00e8 considerato il miglior giocatore romeno di tutti i tempi, nonch\u00e9 come uno dei pi\u00f9 grandi numeri 10 della sua generazione. Con la Nazionale rumena, della quale, con 35 realizzazioni, detiene il titolo di capocannoniere insieme ad Adrian Mutu, ha partecipato a tre edizioni della Coppa del Mondo (1990, 1994 e 1998)\".\"\nOccupa la 25\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\". Nel marzo del 2004 \u00e8 stato inserito da Pel\u00e9 nel FIFA 100 (la speciale classifica che annovera i pi\u00f9 forti calciatori del mondo di tutti i tempi ancora in vita), unico calciatore romeno nella lista. \nIspiratosi a Ion Dumitru e Marcel R\u0103ducanu, ha vinto il premio per il calciatore rumeno dell'anno per il numero record di sette volte, ed \u00e8 stato nominato il calciatore rumeno del secolo. Pi\u00f9 volte \u00e8 stato candidato al Pallone d'oro e al FIFA World Player.\nBiografia.\nAnche il figlio Ianis, classe 1998, \u00e8 un calciatore professionista, militante nei nel campionato Scozzese.\nCaratteristiche tecniche.\nFantasista di pura classe, \u00e8 spesso paragonato a Diego Armando Maradona, con cui condivideva il gioco cristallino e la preferenza per il piede sinistro, oltre ad un carattere accentratore, rissoso e arrogante, che lo portava a ricercare sempre il ruolo di leader della squadra. Veloce, creativo e tatticamente versatile, era in grado di giocare in diverse posizioni del campo, sia come trequartista che come esterno di centrocampo in entrambe le fasce. Dotato di una grande visione di gioco che gli permetteva di regalare preziosi assist, Hagi godeva anche di una buona vena realizzativa; famoso per le sue abilit\u00e0 nel dribbling e per la grande precisione nei passaggi, possedeva un grande controllo di palla. Era anche un ottimo tiratore di punizioni. Nonostante la sua grande reputazione viene considerato un giocatore controverso a causa del suo atteggiamento ribelle, che lo ha portato a numerosi scontri con i suoi allenatori.\nCarriera.\nGiocatore.\nClub.\nHagi inizi\u00f2 la carriera giocando per le squadre romene del Farul Constan\u021ba (1979-1980 e 1982-1983) e del Luceaf\u0103rul Bucarest (1980-1982). A 18 anni si trasferisce al Sportul Studen\u021besc, dove rimane per tre anni. Alla fine del 1987 Hagi passa allo Steaua Bucarest, con cui doveva rimanere solo in occasione della Supercoppa UEFA contro la Dinamo Kiev; ma dopo aver vinto il trofeo con il risultato di 1-0, proprio grazie a un suo gol, la formazione decise di trattenere il calciatore. Nei quattro anni trascorsi nel club rumeno, Hagi ebbe una media realizzativa praticamente da attaccante (76 reti in 97 partite di campionato). Sempre con questa squadra il calciatore rumeno arriv\u00f2 alle semifinali della Coppa dei Campioni nel 1988, per poi raggiungere la finale l'anno successivo nella partita persa per 4-0 contro il . Con il club rumeno Hagi vinse anche 3 campionati e la Coppa di Romania.\nDopo le sue ottime prestazioni in campo internazionale, il nome di Hagi venne accostato al Milan di Arrigo Sacchi e al Bayern Monaco. Tuttavia, dopo i Mondiali del 1990, che videro Hagi come il trascinatore della sua nazionale, il giocatore il 27 giugno firm\u00f2 per il Real Madrid, dove viene ricordato in particolare per un gol da 50 metri contro l'Osasuna. Dopo due anni il giocatore venne venduto al Brescia, ma durante la prima stagione il club retrocedette in Serie B. Durante la seconda stagione, invece, Hagi risult\u00f2 decisivo per la vittoria della Coppa Anglo-Italiana e la promozione in Serie A. Dopo la Coppa del Mondo del 1994, il calciatore rumeno venne venduto al Barcellona. Dopo due anni di permanenza nel club spagnolo, Hagi firm\u00f2 per la squadra turca del Galatasaray.\nIn Turchia il calciatore vive gli anni pi\u00f9 importanti della sua carriera, mantenendo sempre una certa costanza e vincendo ben quattro scudetti consecutivi. Hagi vinse la Coppa UEFA 1999-2000 dopo aver sconfitto l'Arsenal in finale, partita in cui Hagi venne espulso nel secondo tempo a causa di una brutta reazione nei confronti del capitano della squadra inglese Tony Adams. La vittoria di questa partita porta poi il Galatasaray alla storica vittoria della Supercoppa UEFA contro la ex squadra di Hagi, il Real Madrid. Il calciatore rumeno gioc\u00f2 una grandissima partita, esibendosi, oltre che con colpi di tacco che mandarono in porta i compagni, in un grande dribbling ai danni di Roberto Carlos, il quale venne messo in difficolt\u00e0 per tutta la partita. Entrambe le imprese della squadra turca rimasero senza eguali nella storia del club. La popolarit\u00e0 di Hagi crebbe ancora e, dopo il ritiro avvenuto nel 2001, rimase uno dei pi\u00f9 amati giocatori di tutto il campionato turco e anche di quello rumeno.\nNazionale.\nHagi esord\u00ec in Nazionale all'et\u00e0 di 18 anni nel 1983 in una partita giocata contro la Norvegia ad Oslo. Fece parte della nazionale rumena fino al 2000.\nDurante la Coppa del Mondo del 1994, Hagi condusse la Romania fino ai quarti di finale, poi persi ai calci di rigore contro la Svezia. La prestazione della nazionale rumena venne definita come la migliore mai avvenuta nella sua storia. Hagi segn\u00f2 3 reti vitali per la Romania, tra cui un gol memorabile ai danni dell'Argentina, una delle favorite, nella vittoria per 3-2 che elimin\u00f2 la nazionale sudamericana agli ottavi. Nella prima delle partite per la fase a gironi, Hagi segn\u00f2 uno dei gol pi\u00f9 belli di tutta la storia della manifestazione, esibendosi in un pallonetto da 35 metri contro la Colombia. Al termine della competizione il calciatore rumeno venne inserito nella rosa dei migliori giocatori del Mondiale.\nQuattro anni pi\u00f9 tardi, dopo la Coppa del Mondo del 1998, Hagi decise di ritirarsi dalla nazionale, per poi cambiare idea poco dopo e giocare gli Europei del 2000, durante i quali venne espulso nella partita persa ai quarti di finale contro l'Italia, la quale \u00e8 stata la sua ultima partita in nazionale.\nHagi detiene tuttora il record di reti con la nazionale rumena insieme ad Adrian Mutu con 35 realizzazioni.\nAllenatore.\nLa sua carriera da allenatore \u00e8 cominciata subito dopo il ritiro dal calcio giocato. Il 23 giugno 2001 viene nominato commissario tecnico della Romania in sostituzione del dimissionario L\u00e1szl\u00f3 B\u00f6l\u00f6ni. Il 26 novembre dopo appena cinque mesi si dimette, dato che la squadra ha mancato la qualificazione al mondiale nippo-coreana.\nIl 29 giugno 2003 diventa allenatore del Bursaspor, squadra della massima serie turca. lasciando il club all'inizio di stagione.\nIl 23 marzo 2004 ritorna come allenatore nel club con il quale ha vinto il suo primo trofeo europeo, il Galatasaray, sostituendo l'esonerato Fatih Terim. Il 28 maggio 2005, dopo aver vinto la Coppa di Turchia e aver ottenuto il terzo posto in campionato, il presidente \u00d6zhan Canayd\u0131n lo sostituisce con Eric Gerets. Il 7 novembre ha assunto l'incarico di allenatore del Politehnica Timisoara, firmando un contratto per la durata di tre anni. Il 9 aprile 2006 dopo il pareggio casalingo con il Cluj e per la delusione dell'atteggiamento dei giocatori decide di dimettersi, ma pi\u00f9 tardi, quando il consiglio d'amministrazione accetta le sue dimissioni fa marcia indietro. Il 20 maggio decide definitivamente di dimettersi, dopo la sconfitta interna per 2 a 0 contro il O\u021belul Gala\u021bi, ottenendo una sola vittoria nelle ultime undici partite e lasciando la squadra all'ottavo posto.\nIl 24 giugno 2007 \u00e8 diventato il tecnico della Steaua Bucarest. Il 20 settembre, dopo appena tre mesi si dimette a causa dei contrasti con la dirigenza.\nIl 21 ottobre 2010, \u00e8 stato nominato nuovo allenatore del Galatasaray in sostituzione dell'esonerato Frank Rijkaard. Il 23 marzo 2011 dopo i pessimi risultati ottenuti viene esonerato, lasciando la squadra all'undicesimo posto. Il 9 giugno viene di nuovo nominato commissario tecnico della Romania, ma appena dopo cinque giorni rifiuta l'incarico, ma si sarebbe detto disponibile a guidare la nazionale solo al termine della fase di qualificazione a Euro 2012.\nIl 15 settembre 2014 diventa allenatore del Viitorul Constan\u021ba di cui \u00e8 proprietario. Il 13 maggio 2017 vince il campionato romeno alla guida della stessa formazione. Nell'agosto 2020 lascia l'incarico.\nAll'inizio della stagione 2021 il club si fonde con l'altra societ\u00e0 cittadina di seconda serie (tra i proprietari c'\u00e8 Gheorghe Popescu), da cui prende il nome Farul Constan\u021ba, e torna in panchina.\nStatistiche.\nTra club e nazionale maggiore, Hagi ha giocato 787 partite segnando 318 reti, alla media di 0,40 gol a partita.\nStatistiche da allenatore.\nClub.\n\"Statistiche aggiornate all'8 novembre 2021.\" In grassetto le competizioni vinte."}
{"id": "271551", "revid": "767487", "url": "https://it.wikipedia.org/wiki?curid=271551", "title": "APF-M1000", "text": "L'APF-M1000 \u00e8 una delle prime console a 8 bit presentata nel 1978 dalla APF Electronics Inc.\nIl controller era un joystick con integrato tastierino numerico. La APF-M1000 poteva essere utilizza con un televisore a colori e veniva venduta con il gioco \"Rocket Patrol\". La APF-M1000 faceva parte della APF Imagination Machine."}
{"id": "271552", "revid": "1543377", "url": "https://it.wikipedia.org/wiki?curid=271552", "title": "Mons (esogeologia)", "text": "Mons (plurale: montes) (dalla corrispondente parola latina che significa \"monte\") \u00e8 un termine utilizzato nella terminologia tipica dell'esogeologia per designare una variet\u00e0 di geomorfologie osservabili sulla superficie di pianeti o su altri corpi celesti di composizione solida, quali ad esempio i rilievi che circondano un grande cratere d'impatto (ad esempio i Nereidum Montes di Marte), le creste (ad esempio i Geryon Montes, sempre sul Pianeta Rosso, nella regione di Valles Marineris) oppure delle semplici montagne isolate, anche di origine vulcanica (\u00e8 questo il caso dell'Olympus Mons).\nSimili rilievi, oltre che su Marte, sono stati individuati sulla superficie della Luna, su Mercurio, su Venere, sui pianeti nani Cerere e Plutone e sul satellite gioviano Io, sui saturniani Teti, Titano e Giapeto e sul plutoniano Caronte.\nDi seguito una tabella comparativa di alcuni tra i pi\u00f9 elevati \"montes\" del Sistema solare"}
{"id": "271554", "revid": "184574", "url": "https://it.wikipedia.org/wiki?curid=271554", "title": "Auguste Dupin", "text": "Auguste Dupin \u00e8 un personaggio letterario ideato da Edgar Allan Poe e protagonista di una serie di romanzi polizieschi. Esord\u00ec nel racconto poliziesco \"I delitti della Rue Morgue\" pubblicato nel 1841 sul \"Graham's Magazine\". Compare anche nei racconti \"Il mistero di Marie Roget\" (1842) e \"La lettera rubata\" (1842).\nLa caratterizzazione del personaggio, un investigatore pi\u00f9 abile della polizia, affiancato da un collaboratore meno brillante, diventer\u00e0 uno degli elementi tipici del romanzo poliziesco, genere del quale \"I delitti della Rue Morgue\" viene considerato il capostipite. Ha ispirato una nutrita schiera di investigatori sia della letteratura che del cinema o della televisione, tra cui Sherlock Holmes \nCaratterizzazione del personaggio.\nDupin proviene da quella che una volta era una famiglia benestante poi ridotta in povert\u00e0. Vive a Parigi con un suo caro amico - che funge da narratore anonimo delle storie. I due si sono incontrati per caso mentre entrambi cercavano lo stesso volume in una biblioteca. Vanno poi a vivere insieme in un antico maniero situato a Faubourg Saint-Germain. Dupin \u00e8 appassionato di enigmi e geroglifici. Ha il titolo di \"Chevalier\" in quanto gli \u00e8 stata conferita la Legion d'onore. Conosce il prefetto della polizia, \"G.\", che appare in tutte e tre le storie e col quale collabora per delle indagini.\nNel racconto \"I delitti della Rue Morgue\", Dupin indaga sull'omicidio di due donne, madre e figlia, a Parigi. Indaga poi su un altro omicidio ne \"Il mistero di Marie Roget\". L'ultima apparizione di Dupin, \"La lettera rubata\", \u00e8 incentrato su un'indagine di una lettera rubata alla regina di Francia. Poe riteneva questa storia \u00abforse, il meglio dei miei racconti di raziocinio\u00bb. Dupin non \u00e8 in realt\u00e0 un detective professionista e indaga sugli omicidi per divertimento personale o per dimostrare l'innocenza di un uomo ingiustamente accusato.\nL'ingegno di Dupin - come avverte il suo stesso inventore - \u00e8 di carattere puramente analitico e il suo ragionamento ha basi matematiche, dove deduzione e induzione si alternano all'osservazione. Egli \u00e8 capace di destreggiarsi con grande abilit\u00e0 anche laddove la polizia non riesce a trovare soluzioni. Il ragionamento di Dupin ha basi scientifiche ed egli riesce a completare con estrema facilit\u00e0 il mosaico inserendo degli indizi, solo apparentemente contraddittori, al giusto posto o a vincere una vera e propria battaglia tra caos e ordine lasciando l'intelligenza come forza primaria del personaggio.\nNon manca il senso dello humor, un leggero filo di malinconia capace di sorridere di fronte alla cecit\u00e0 umana. Il contributo di Dupin \u00e8 quel tocco di umanit\u00e0 in un mondo abbrutito dal delitto pi\u00f9 feroce che un essere umano possa commettere.\nNel racconto \"I delitti della Rue Morgue\", Poe concede al suo personaggio tutti quei procedimenti capaci di eliminare tutte le possibilit\u00e0 ritenute a torto valide, in modo che la soluzione proposta, per quanto incredibile, non pu\u00f2 essere che quella esatta. L'esame delle finestre da cui \u00e8 entrato e uscito l'assassino \u00e8 un vero segno di bravura in cui si chiarisce la superiorit\u00e0 del poliziotto dilettante, su fatti e cose, rispetto alla polizia ufficiale. In questo racconto appare per la prima volta lo schema narrativo di un mistero composto da un crimine e risolto attraverso un procedimento intellettivo."}
{"id": "271555", "revid": "47780085", "url": "https://it.wikipedia.org/wiki?curid=271555", "title": "Conteggio delle vittime dei Khmer Rossi", "text": ""}
{"id": "271558", "revid": "834", "url": "https://it.wikipedia.org/wiki?curid=271558", "title": "Palus", "text": "Palus (plurale: paludes) \u00e8 un termine latino sinonimo di \"palude\". \u00c8 utilizzato nel campo dell'esogeologia per designare formazioni geologiche presenti sulla superficie della Luna simili agli oceani e ai mari, ma di dimensioni pi\u00f9 ridotte. Le tre strutture morfologiche lunari cui \u00e8 stato assegnato questo nome sono la Palude delle Epidemie (\"Palus Epidemiarum\"), la Palude della Decadenza (\"Palus Putredinis\") e la Palude del Sonno (\"Palus Somni\").\nIl termine \u00e8 inoltre utilizzato anche per designare strutture analoghe presenti sulla superficie di Marte e di Plutone. Sempre su Marte vi sono inoltre tre caratteristiche di albedo che usano la parola \"palus\": Copais Palus, Lunae Palus e Oxia Palus."}
{"id": "271559", "revid": "117962512", "url": "https://it.wikipedia.org/wiki?curid=271559", "title": "Planitia", "text": "Planitia (plurale: planitiae) \u00e8 un termine latino dal significato letterale di \"pianura\", comunemente utilizzato nel campo dell'esogeologia per indicare bassipiani o regioni prive di rilievi (in contrapposizione con l'espressione \"planum\", che designa in genere un altipiano). Da un punto di vista pi\u00f9 strettamente geologico, molte regioni di questo tipo si sono originate come grandi bacini d'impatto: \u00e8 il caso di Isidis Planitia, ad est di Syrtis Major Planum, su Marte.\nOltre che sul Pianeta Rosso, formazioni di questo tipo sono state individuate sui pianeti Mercurio e Venere, sui pianeti nani Cerere e Plutone, sulla Luna, sul satellite marziano Fobos, sui saturniani Encelado e Titano, sul nettuniano Tritone e sull'asteroide 4 Vesta."}
{"id": "271563", "revid": "86599", "url": "https://it.wikipedia.org/wiki?curid=271563", "title": "Planum", "text": "Planum (plurale: plana) \u00e8 un termine latino utilizzato in esogeologia per descrivere altipiani, plateau o pianure pi\u00f9 alte rispetto al terreno circostante presenti sulla superficie di pianeti o di altri corpi celesti. Per questo \u00e8 in contrapposizione con l'espressione \"planitia\", che designa, al contrario, un bassopiano o una generica regione pianeggiante. Il nome di \"planum\" \u00e8 stato assegnato a strutture di questo tipo presenti su Mercurio, Venere, Marte, sul satellite gioviano Io e sul satellite nettuniano Tritone."}
{"id": "271567", "revid": "964734", "url": "https://it.wikipedia.org/wiki?curid=271567", "title": "Promontorium", "text": "Promontorium (plurale: promontoria) \u00e8 un termine latino che significa \"promontorio\", ed \u00e8 di utilizzo comune in esogeologia per indicare aree della superficie lunare pi\u00f9 chiare delle regioni circostanti (solitamente un mare o un oceano), e che pertanto ricordano, viste dalla Terra, la forma di un promontorio. Si tratta in verit\u00e0 semplicemente di aree pi\u00f9 ricche di regolite, materiale particolarmente riflettente la cui origine \u00e8 comunemente considerata una conseguenza dell'impatto di innumerevoli micrometeoriti nel corso di centinaia di milioni di anni di storia lunare."}
{"id": "271568", "revid": "2075278", "url": "https://it.wikipedia.org/wiki?curid=271568", "title": "Esselunga", "text": "Esselunga S.p.A. \u00e8 una societ\u00e0 italiana operante nella grande distribuzione organizzata nell'Italia settentrionale e centrale con supermercati e superstore. \u00c8 una controllata di Supermarkets Italiani. Esselunga controlla circa l'8,7% delle vendite in supermercati e ipermercati italiani con oltre 170 punti vendita presenti nelle regioni Lombardia, Veneto, Piemonte, Emilia-Romagna, Toscana, Liguria e Lazio.\nStoria.\nAnni cinquanta.\nA met\u00e0 degli anni cinquanta l'imprenditore Nelson Rockefeller fond\u00f2, tramite la International Basic Economy Corporation (IBEC), assieme ad alcuni soci italiani, la prima catena italiana di supermercati, la Supermarkets Italiani S.p.A. Dopo alcuni contatti con importanti gruppi industriali e commerciali, tra cui La Rinascente, grazie anche ai contatti alla Camera di Commercio italo-americana, fu possibile reperire soci interessati alla proposta. I futuri soci Guido Caprotti e Marco Brunelli, che erano stati compagni di scuola, vennero a sapere dei progetti di Rockefeller mentre si trovavano per il fine settimana a Saint Moritz e, nei saloni dell'hotel Palace, ascoltarono i due fratelli Brustio (top manager del gruppo La Rinascente) discutere sul fatto che alcuni americani erano in trattative per aprire dei supermercati in Italia. \u00abI due amici capiscono al volo che si tratta di un'opportunit\u00e0 unica. A Milano convincono Bernardo, fratello di Guido, e parte subito l'operazione per battere la Rinascente. Grazie alla mediazione della contessa Laetitia Boncompagni Pecci Blunt, contattano il magnate di New York e riescono ad averlo ospite nella dimora alle spalle della Scala: una cena lombarda, con risotto e involtini, che sancisce la nascita di Esselunga\u00bb.\nIl successo dell'iniziativa fu enorme e ogni volta che veniva aperto un nuovo Supermarket, doveva intervenire la polizia per l'afflusso di folla e inoltre c'erano cronisti e ambulanze per le emergenze.\nLa societ\u00e0 fu costituita il 13 aprile 1957 a Milano come Supermarkets Italiani S.p.A e un capitale sociale di un milione di lire sottoscritto per il 51% dall'IBEC e per il restante da azionisti italiani - gli industriali tessili Bernardo e Guido Caprotti (18%), gli imprenditori e proprietari del Corriere della Sera Mario e Vittorio Crespi (16,5%), Marco Brunelli, figlio di un notorio antiquario milanese (10,3%), la principessa Laetitia Boncompagni, amica personale di Nelson Rockefeller (3%) e Franco Bertolini, consigliere finanziario dei Crespi (1,2%). Nel giro di tre mesi il capitale sociale fu elevato dapprima a 60 e quindi a 420 milioni; consiglieri furono nominati Franco Bertolini, Marco Brunelli, Bernardo Caprotti, Ruggero di Palma Castiglione, Roland H. Hood, Wallace D. Bradford. I nuovi soci non solo si dimostrarono pienamente disposti ad accettare le condizioni poste dall'IBEC in fatto di propriet\u00e0, di amministrazione e di gestione, ma si dichiararono anzi desiderosi di contribuire alla creazione di negozi che fossero esatte repliche dei supermercati statunitensi, condotti in modo esclusivo da management americano, come ricord\u00f2 Boogart: \u00abInoltre (\u2026) non volevano che i nostri negozi subissero l'influenza degli italiani. Volevano che i nostri negozi fossero, tanto nella gestione quanto nell'aspetto, perfettamente identici a quelli americani. (\u2026) Volevano un top management americano che durasse e il motivo per cui accettavano questa sfida era che glielo avevano promesso. Non solo: anche nel nome non dovevano esserci dubbi sul modello scelto come riferimento, per cui i soci italiani bocciarono la proposta americana di utilizzare insegne come Mercado o Mercato, in favore del termine Supermarket: Abbiamo discusso a lungo sul nome da dare e sono stati i fratelli Caprotti a suggerire di chiamarlo semplicemente Supermarket\u2026\u201d\u00bb.\nIl primo punto vendita della Supermarkets Italiani S.p.A. fu inaugurato il 27 novembre 1957 in un'ex-officina di viale Regina Giovanna a Milano da Rockefeller e dai suoi soci italiani. L'insegna costituita dalla scritta \"Supermarket\", disegnata da Max Huber, era caratterizzata da una \"S\" la cui parte superiore era molto allungata: quell'insegna dar\u00e0 poi il nome all'\"Esselunga\". Nel corso degli anni, lo stabile dove Esselunga apr\u00ec il suo primo punto vendita venne ceduto ad altre catene di supermercati.\nAnni sessanta.\nVenne aperto un primo supermercato in Toscana a Firenze il 9 febbraio 1961 in via Milanesi. I fratelli Caprotti (Bernardo, Guido e Claudio) lo stesso anno acquisirono il 51% della propriet\u00e0 fino ad allora detenuto da Rockefeller, pagando 5 milioni di dollari col contributo di Marianne Maire in Caprotti, madre dei tre fratelli Caprotti, con 300 milioni di lire. Il management americano, capitanato non pi\u00f9 da Richard W. Boogart, ma da Dick Simpson e Roland Hood, lasci\u00f2 la gestione di Supermarkets Italiani nei primi anni sessanta. Gli americani, oltre a lasciare la loro impronta gestionale sui supermercati, avevano impostato il magazzino e avviato la produzione di alcuni prodotti a marchio privato inesistenti sul mercato italiano (es.: pane in cassetta). Bernardo Caprotti divenne amministratore delegato nel 1965 e venne coadiuvato da Ferdinando Schiavoni (allora direttore commerciale e, nel tempo, vice \u2013 presidente e azionista) e da Claudio Caprotti che si occup\u00f2 dello sviluppo e della gestione della filiale fiorentina fino al 1972. Nel tempo i Caprotti e Schiavoni verranno affiancati da Paolo De Gennis, che diventer\u00e0 prima direttore generale e poi vice presidente. De Gennis svilupper\u00e0, in seguito, i reparti dei prodotti freschi.\nDagli anni settanta agli anni novanta.\nLa campagna pubblicitaria delle \u201cmille lire lunghe\u201d viene usata dal 1969 al 1971. Ed \u00e8 in questa campagna, curata da Alberto Gandin, che nasce il nome esse lunga. Lo slogan era \u201cvieni a spendere 1000 lire lunghe al supermarket con la esse lunga\u201d. I clienti, da quel momento in poi, hanno cominciato a chiamare i supermarket \"Esselunga\", che diventer\u00e0 il nome dell'azienda operativa mentre la holding continuer\u00e0 a chiamarsi Supermarkets Italiani.\nGrazie all'apporto di Charles Fitzmorris Jr, nel 1974 l'azienda costru\u00ec il suo primo magazzino informatizzato. In collaborazione con l'Armando Testa, nel 1979 vennero lanciati i surgelati Esselunga, i primi prodotti a marchio con il nome della catena ai quali seguiranno poi i marchi Fidel, Naturama, Bio e Top che rimpiazzeranno i marchi creati negli anni sessanta.\nIntanto le dimensioni dei supermercati divennero sempre pi\u00f9 grandi. Tra il 1987 e il 1988 l'agenzia Armando Testa diede al logo Esselunga la sua versione attuale.\nSul modello degli store americani della catena Dominick's nei quali stava lavorando Giuseppe Caprotti, nel 1989 venne inaugurato il primo \"Superstore\" della catena a Firenze in via di Novoli. Poi, nel 1991 venne inaugurato il primo centro commerciale a Marlia vicino a Lucca. Nel 1994 venne introdotto un programma di fidelizzazione della clientela, Fidaty e l'anno successivo part\u00ec una prima campagna pubblicitaria incentrata sulla qualit\u00e0 in collaborazione con l'Armando Testa con lo slogan \u201cDa noi la qualit\u00e0 \u00e8 qualcosa di speciale\u201d alla quale segu\u00ec la campagna \u201cFamosi per la qualit\u00e0\u201d; le \"affiches\" delle due campagne furono esposte al Louvre.\nNel 1989, sempre sul modello americano importato da Giuseppe Caprotti, si apr\u00ec il primo reparto profumeria. In seguito quel settore diventer\u00e0 una catena a parte e il 26 giugno 2002 viene inaugurata la prima profumeria (il primo marchio della profumeria \u00e8 Olimpia Beaut\u00e8 che poi diventer\u00e0 \"EsserBella\"), nella galleria di via Ripamonti a Milano.\nA met\u00e0 degli anni novanta vennero testati i primi due bar nei punti di vendita di Parma e Sarezzo.\nDagli anni duemila ai giorni nostri.\nNel 2001 viene avviato il servizio di spesa online ed il 1\u00ba marzo 2017 viene aperto a Varedo il primo drive per il ritiro della spesa effettuata on-line denominato \"Clicca e Vai\".\nFra il 2005 e il 2006 il gruppo fu riorganizzato: gli immobili di Esselunga (circa 150, per un valore di oltre 2 miliardi di euro) confluirono in parte nella neo-costituita societ\u00e0 \"La Villata Immobiliare di Investimento e Sviluppo S.p.A.\", e il resto (circa quaranta immobili) in Orofin SpA, entrambe controllate da Supermarkets italiani.\nIl Sole 24 ore interpret\u00f2 le operazioni di riassetto societario come segnale di una possibile cessione dell'attivit\u00e0 operativa al gruppo britannico Tesco o a un altro gruppo estero. In seguito alle preoccupazioni espresse da una parte della classe politica italiana per la cessione a propriet\u00e0 straniera di un gruppo italiano della GDO, furono fatte ipotesi di un interessamento da parte di Coop.\nBernardo Caprotti dichiar\u00f2 il 21 settembre 2007 che la sua azienda non era in vendita, perlomeno non in tempi brevi, ventilando la possibilit\u00e0 di una quotazione in Borsa della societ\u00e0. \nNel 2019 nasce una nuova linea di prodotti di Esselunga chiamata \"SMART\" (contraddistinta dal colore giallo), dai prezzi molto economici. \nA partire da dicembre dello stesso anno, a seguito dell\u2019acquisizione di alcuni ex punti vendita di altre catene della G.D.O., viene creata l\u2019insegna \"laEsse\" per i supermercati di prossimit\u00e0 e di piccole dimensioni, ad oggi distribuiti con sei filiali a Milano ed una a Roma. Il 15 dicembre 2021 apre il quarto punto vendita in Veneto, Esselunga di Ponte Alto a Vicenza. Questo Supermarket rappresenta, per ora, l\u2019Esselunga pi\u00f9 a nord-est d\u2019Italia.\nModello di business.\nIspirato da Nelson Rockefeller e dai suoi manager, Bernardo Caprotti, con l\u2019aiuto dei suoi fratelli Guido e Claudio Caprotti, e dei suoi figli Giuseppe e Violetta Caprotti, \u00e8 riuscito a creare un\u2019azienda di grande successo: oggi ha pi\u00f9 di 24.000 dipendenti e 159 punti vendita e con 8 miliardi di fatturato. Una delle caratteristiche \u00e8 il modello di business scelto, che si contraddistingue per un\u2019organizzazione in grandi e grandissimi punti vendita, la maggior parte di dimensioni simili, una scelta che ne rende pi\u00f9 semplice e omogeneo il rifornimento e consente la gestione attraverso un centro di distribuzione unico con reparti dedicati ai vari specifici settori, frutta e verdura, gastronomia, vini.\nA differenza dei concorrenti, come Coop, Carrefour e Auchan, che puntano anche su punti vendita di dimensioni pi\u00f9 ridotte, ma diffusi in maniera pi\u00f9 capillare, i punti vendita si trovano quasi esclusivamente in grandi citt\u00e0 o nelle loro immediate vicinanze. Inoltre, Esselunga \u00e8 presente quasi soltanto nel nord Italia: in particolare in Lombardia, Liguria, Piemonte, Emilia, Toscana e nel Lazio.\nLa scelta della posizione costituisce un elemento rilevante del modello di business di Esselunga, in un settore come la grande distribuzione nel quale una buona localizzazione \u00e8 alla base del successo dell\u2019impresa. In tale scenario Esselunga si \u00e8 costruita fin dagli esordi la fama di un\u2019azienda che pone grandissima attenzione alla scelta del posizionamento.\nUn'ulteriore caratteristica chiave \u00e8 legata al fatturato per metro quadro, che fa di Esselunga una \"best practice\" internazionale: infatti Esselunga ha registrato nel 2015, ultimo dato disponibile, 15.732 euro di vendite per metro quadro, il doppio circa della media italiana nella grande distribuzione alimentare, che si attesta a 7.184 euro per metro quadro.\nIl settore della vendita online \"Esselunga a casa\" \u00e8 tuttora, il primo sito italiano di vendita online di prodotti fisici. Esselunga ha mostrato un\u2019attenzione all'evoluzione dei consumi, ampliando l\u2019offerta e offrendo oltre ai classici prodotti da supermercato anche prodotti di altro genere, dalla tecnologia ai giocattoli. L\u2019impostazione di Esselunga \u00e8 legata alla visione del suo fondatore e del figlio Giuseppe e al loro rapporto con gli Stati Uniti, dove acquisiscono una mentalit\u00e0 fondata sull'innovazione, la sperimentazione e il marketing.\nGrazie a questa frequentazione con l\u2019America, Bernardo e Giuseppe Caprotti furono i primi a introdurre in Italia molte innovazioni nel settore e in particolare i primi a entrare nel business dei supermercati; aprire un ufficio marketing interno dedicato alle strategie di comunicazione e di fidelizzazione della clientela; passare dal supermercato al superstore come leva di sviluppo e incremento del volume di vendita.\nDati economici.\nNel 2016 ha realizzato un fatturato di 7,5 miliardi di euro. Nel 2017 i ricavi hanno toccato i 7,75 miliardi di euro con un aumento del 3,1% rispetto al 2016 grazie anche all'apertura di 4 nuovi punti vendita. Il MOL (margine operativo lordo) \u00e8 aumentato del 7,8% a 650 milioni (vale l'8% delle vendite) grazie all'operazione di consolidamento sugli 83 immobili di Villata (ai tre eredi Caprotti, che avevano ciascuno il 22,5%, sono toccati 321 milioni a testa). L'utile ha superato i 305 milioni (+38%). In crescita anche il numero dei dipendenti. Nel 2018 ricavi in aumento del 2,1% a 7,91 miliardi di euro con MOL di 702 milioni in crescita del 9%, l'utile netto \u00e8 di 286 milioni.\nMarketing.\nUno dei tratti distintivi dell\u2019azienda, soprattutto nei suoi primi decenni di vita \u00e8 il desiderio di essere sempre all'avanguardia nel settore non solo per i prodotti, ma anche sotto il profilo del marketing pubblicitario.\nGi\u00e0 nel 1994 Esselunga si dota di un ufficio marketing che gradualmente estende i suoi settori di competenza a:\nSe inizialmente l\u2019ufficio marketing di Esselunga si concentra su campagne pubblicitarie dai meri fini commerciali, in seguito Bernardo Caprotti - grazie al suggerimento di sua figlia Violetta Caprotti - si ispira alle grandi campagne americane, ripensando la promozione come l\u2019occasione per raccontare il marchio, valorizzando l\u2019alta qualit\u00e0 dei prodotti venduti.\nUno degli elementi chiave dell\u2019immagine di Esselunga \u00e8 legato, infatti, all'enfasi sulla qualit\u00e0 dei prodotti, che si testimonia nell'introduzione di linee di prodotto dedicate. Un esempio \u00e8 il marchio Esselunga Naturama: una linea di prodotti freschi come frutta, verdura, carne, polleria e pesce, che si distinguono perch\u00e9 controllati in ogni momento della preparazione, secondo i disciplinari dell\u2019azienda.\nDa un'idea imprenditoriale di Giuseppe Caprotti (figlio di Bernardo), la catena \u00e8 stata tra le prime nella GDO italiana a vendere prodotti biologici.\nIl nuovo modo di raccontare l\u2019azienda e il prodotto viene inteso dai Caprotti come un legame di fiducia tra il consumatore ed Esselunga. Da questa idea nasce, nel 1995, la Fidaty card, su suggerimento dell\u2019americano Tom Wilson e su impulso di Giuseppe e Violetta Caprotti, che permette di accedere a sconti e promozioni, oltre che di accumulare punti per ritirare dei premi. Questo rapporto di fiducia si traduce anche in una fidelizzazione del cliente. Nello stesso anno viene lanciata l\u2019emblematica campagna pubblicitaria \u201cEsse lunga, prezzi corti\u201d che ottiene un tale successo da spingere l\u2019imprenditore a prendere consapevolezza dell\u2019identificazione del suo Supermarket con \u201cEsselunga\u201d che diviene, presto, il nome dell\u2019azienda.\nLe campagne pubblicitarie di Esselunga sono state curate e ideate dal rinomato talento di Armando Testa che ha contribuito a ridisegnare il concetto stesso di pubblicit\u00e0 commerciale italiana. Non si tratta pi\u00f9 di pubblicit\u00e0 con un semplice fine commerciale e informativo, ma di campagne che sono rimaste nell'immaginario collettivo dei consumatori. Il concetto creativo \u00e8 stato sviluppato con intelligenza e ironia da Testa che ha pensato a una reinterpretazione accattivante degli alimenti freschi in vendita nei supermercati Esselunga: la qualit\u00e0 \u00e8 tale che i prodotti assumono una \u2018personalit\u00e0\u2019 distintiva. Si tratta della campagna pubblicitaria \u2018Da noi la qualit\u00e0 \u00e8 qualcosa di speciale\u2019 che, con oltre 70 soggetti, \u00e8 tuttora presente al \"Mus\u00e8e des Affiches\" del Louvre. Nel 2001 questa campagna \u00e8 stata ripresa dall'azienda in \u2018Famosi per la qualit\u00e0\u2019 con protagonisti dei veri e propri \u201ctestimonial\u201d di qualit\u00e0: Aglio e Olio, John Lemon, Alavino e Porro Seduto.\nCinque anni dopo nasce un'altra storica campagna pubblicitaria di Esselunga, \u201cNel segno della qualit\u00e0\u201d di ispirazione zodiacale. Ogni segno dello Zodiaco viene legato ad un alimento che ne assume le sembianze (il leone ad una pannocchia, i gemelli a due ciliegie, il sagittario a due spiedini, l\u2019ariete a due conchiglie di burro etc).\nGrazie all'apporto del dottor Ferdinando Schiavoni, le innovazioni dei Caprotti sono state rivoluzionarie sebbene si trattasse di piccole modifiche nel sistema logistico e manageriale della grande distribuzione alimentare, come l\u2019aggiunta del codice a barre, metodo che facilita l\u2019organizzazione e il pagamento dei prodotti. Un altro esempio \u00e8 rappresentato dalla promozione marketing attraverso i volantini contenenti offerte e promozioni speciali recapitati direttamente a casa dei clienti fidelizzati. Attualmente l\u2019innovazione continua attraverso i volantini digitalizzati su app per cellulari e tablet.\nPunti vendita.\nL'azienda opera prevalentemente nel nord-ovest dell'Italia, con una forte concentrazione soprattutto in Lombardia. Notevole anche la presenza in Toscana, con ben nove punti vendita nel solo capoluogo Firenze.\nQuesto \u00e8 il dettaglio della presenza di Esselunga:\nConcorrenza e prezzi.\nGli effetti della concorrenza tra Esselunga e Coop ebbero ripercussioni dirette sull'andamento dei prezzi al consumo: nel settembre 2007 l'associazione Altroconsumo rese noti i risultati di un'indagine di mercato dalla quale emerse come la concorrenza tra le grandi catene di distribuzione, Esselunga e Coop in testa, sia stata strettamente legata a una sostanziale riduzione dei prezzi rispetto alla media italiana.\nControversie.\nFalse accuse di mobbing.\nUna dipendente del punto vendita Esselunga di Viale Papiniano a Milano afferm\u00f2 il 2 febbraio 2008 che le fosse stato impedito di recarsi al bagno per un intero turno di lavoro. Al termine del turno, recatasi in ospedale, le venne diagnosticata una cistite emorragica. Tornata al lavoro dichiar\u00f2 d'essere stata aggredita da uno sconosciuto nei bagni del supermercato. La donna intent\u00f2 una causa, e i sindacati indissero uno sciopero. Esselunga rispose acquistando una pagina su alcuni quotidiani nazionali minacciando querele per il danno d'immagine subito e dando la propria versione dell'accaduto. A novembre 2009 la vicenda venne archiviata dalla magistratura perch\u00e9 la donna ment\u00ec; decisiva fu la perizia dell'ex psichiatra nella quale venne dichiarata affetta da disturbi psichici; l'archiviazione era stata richiesta a ottobre dallo stesso pubblico ministero. La dipendente fu anche colta in flagranza di reato dal personale di sorveglianza per aver sottratto diversi pacchetti di pile dagli scaffali e alcune confezioni di alimentari. La donna avrebbe ammesso la propria responsabilit\u00e0 e la societ\u00e0 di Bernardo Caprotti, dopo aver presentato una denuncia-querela, la licenzi\u00f2 il 15 ottobre.\nConcorrenza con la Coop.\nIn seguito alla pubblicazione del libro \"Falce e carrello\" nel quale Bernardo Caprotti sostenne di aver incontrato ostacoli all'espansione del suo gruppo nelle regioni \"rosse\" e accusato Coop locali di gravi scorrettezze commerciali, oltre che di intrecci indissolubili con la politica, Coop Liguria e Coop Estense citarono in giudizio Esselunga e il suo proprietario.\nNel 2010 e 2011 le prime sentenze diedero ragione a Bernardo Caprotti ed Esselunga, sollevandoli dalle accuse di diffamazione.\nIl 16 settembre 2011, il Tribunale di Milano condann\u00f2 Esselunga per \"concorrenza sleale\", accogliendo il ricorso presentato tre anni prima a seguito della pubblicazione del volume edito da Marsilio, \"Falce e carrello\".\nIl 21 dicembre 2011 per\u00f2, il giudice della prima sezione civile della Corte d'Appello di Milano accolse la richiesta di sospensiva presentata da Esselunga contro la precedente sentenza che, nel condannare Caprotti per concorrenza sleale contro la Coop, aveva disposto il ritiro del libro: conseguentemente, in attesa del giudizio di secondo grado, il libro edito da Marsilio \u00e8 stato ristampato e ridistribuito nel circuito commerciale; venne sospeso anche il risarcimento da 300\u00a0000 euro a favore di Coop Italia disposto dallo stesso Tribunale di Milano sempre a met\u00e0 settembre.\nNell'ordinanza la Corte rilev\u00f2 tra l'altro che il ritiro delle copie di \"Falce e carrello\" e il divieto di pubblicazione avevano \u00abuna sostanziale valenza di sequestro e censura\u00bb, provvedimenti che possono essere attivati solo in presenza di stampa oscena, plagio, apologia del fascismo e scritti privi dei requisiti per individuare i responsabili.\nIl 28 giugno 2012 l'Autorit\u00e0 garante della concorrenza e del mercato sanzion\u00f2 Coop Estense con 4,6 milioni di Euro per aver \u00ab\"sistematicamente ostacolato i tentativi effettuati dalla concorrente Esselunga di avviare punti vendita di medie e grandi dimensioni nella Provincia di Modena\"\u00bb; come pena accessoria, Coop Estense venne condannata a \u00ab\"sbloccare la situazione di stallo che si \u00e8 creata e\" [\"a\"] \"farsi promotrice di iniziative che, entro sei mesi, consentano l'avvio di attivit\u00e0 commerciali da parte del concorrente\u00bb.\"\nTangenti.\nBernardo Caprotti nel 1996 patteggi\u00f2 nove mesi di condanna pi\u00f9 una multa pari all'importo di una tangente pagata alla Guardia di Finanza.\nTassazione.\nIl 25 maggio 1996 Bernardo Caprotti indisse la sua prima conferenza stampa all'Hotel Principe di Savoia a Milano per presentare uno studio della Arthur Andersen. Nella medesima si dichiar\u00f2 \"schiacciato dal fisco\". All'incontro erano presenti Paolo Savona, Giulio Tremonti, Carlo Giovanardi e anche il presidente dell'ANNC Giorgio Riccioni che, sentendosi preso di mira dallo studio che evidenziava una minor tassazione per le coop rispetto a Esselunga (pagina 25 dello studio), prese la parola per difendere il mondo della cooperazione.\nComportamenti antisindacali.\nNel 2002 un'inchiesta giornalistica del settimanale Diario accus\u00f2 Esselunga di angherie continue sui dipendenti e di comportamenti antisindacali.\nDissidi familiari.\nNel 2004 Giuseppe, il figlio di Bernardo Caprotti allora amministratore delegato, fu estromesso dalla gestione dal padre che riprese personalmente la gestione della societ\u00e0 con un rapporto conflittuale coi sindacati, riducendo da cinquecento a trecento i prodotti biologici venduti, decidendo un taglio del 9% sul prezzo di vendita di 8.000 articoli (marzo 2005), limitando il servizio di acquisto in rete a Parma e Milano in quanto questo si era dimostrato economicamente non remunerativo. Nel 2005, in un articolo uscito su \u201cPanorama\u201d Bernardo Caprotti accus\u00f2 pubblicamente il figlio di mala gestione, accusa riconfermata poi sul libro \u201cFalce e carrello\u201d uscito nel 2007. Nel 2013 Giuseppe replic\u00f2 alle accuse di mala gestione di Esselunga mossegli dal padre tramite il settimanale \u201cL'Espresso\u201d. Nell'estate del 2009 usc\u00ec nelle librerie italiane il libro di Filippo Astone \"Gli Affari di Famiglia\" sulle vicende della famiglia Caprotti.\nBernardo Caprotti \u00e8 morto a Milano il 30 settembre 2016 e ha lasciato il saldo controllo del gruppo alla figlia Marina e alla seconda moglie Giuliana Albera, in modo che Esselunga potesse essere venduta ad un gruppo straniero.\nIn realt\u00e0 i dissensi continuarono in quanto, in base alla sistemazione delle partecipazioni, emerse che il valore di Esselunga era tre volte quello di La Villata, la societ\u00e0 immobiliare proprietaria degli edifici dei supermercati e ceduta ad un certo punto a Esselunga. Riscontrata una \"lesione della legittima\" per i figli di primo letto, Giuseppe e Violetta (azionisti di minoranza con il 30%), nel giugno 2017 fu stipulato un accordo per sanare ogni pretesa futura: il ricorso alla Borsa con la quotazione di Esselunga entro quattro anni.\nMarina Caprotti, che lavora a tempo pieno in azienda con il marito Francesco Moncada, diventa vicepresidente e la madre, Giuliana Caprotti, presidente onorario. Giuseppe e Violetta Caprotti non hanno invece nessun ruolo operativo. Ad un certo momento Marina Caprotti ha deciso di sospendere la quotazione in Borsa e di liquidare i fratelli, contando su un diritto di prelazione. \u00c8 stato cos\u00ec necessario ricorrere ad un collegio arbitrale presieduto da Enrico Laghi. Dopo 14 mesi la decisione nel marzo 2020: il valore del gruppo \u00e8 di 6,1 miliardi di euro. Quindi Marina Caprotti e la madre Giuliana Albera possono acquisire direttamente la quota in mano ai figli di primo letto, Giuseppe e Violetta, per 1,83 miliardi (915 milioni a testa) e arrivare al 100% del colosso della grande distribuzione. La scelta del collegio arbitrale non \u00e8 stata comunque presa all'unanimit\u00e0: si sono mostrati d'accordo su quel valore il presidente Laghi e Mario Cattaneo (indicato dai fratelli Giuseppe e Violetta) mentre Gualtiero Brugger (nominato da Marina e dalla madre) aveva individuato un valore inferiore, tra 4,3 e 4,8 miliardi.\nNella cultura di massa.\nLa catena e il suo cofondatore e proprietario Bernardo Caprotti sono stati protagonisti del cortometraggio di Giuseppe Tornatore: \"Il mago di Esselunga\", distribuito gratuitamente dal 10 ottobre 2011 in 5 milioni di copie a tutti i clienti della catena. Nel 2018, la catena ha organizzato la \"Supermostra: 60 anni di spesa e di vita italiana\" a Milano e Firenze che raccontava le sue tappe storiche pi\u00f9 importanti insieme a tutto quello che intorno a lei succedeva: la musica, il cibo, il design, la casa, la spesa. La mostra ha ricevuto quasi 100.000 visitatori.\nDesign.\nMolti dei supermarket e superstore della catena sono stati progettati da architetti famosi come Mario Botta, Luigi Caccia Dominioni, Norman Foster, Ignazio Gardella, Jacopo Gardella, Angelo Lorenzi, Carlo Alberto Maggiore, Vico Magistretti, Fabio Nonis, Renzo Piano e Gi\u00f2 Ponti.\nNelle canzoni.\nEsselunga viene citata nelle seguenti canzoni:"}
{"id": "271569", "revid": "439868", "url": "https://it.wikipedia.org/wiki?curid=271569", "title": "Parco naturale Paneveggio - Pale di San Martino", "text": "Il parco naturale Paneveggio - Pale di San Martino \u00e8 un'area naturale protetta del Trentino\u2013Alto Adige istituita dalla Provincia autonoma di Trento nel 1967. Il suo scopo \u00e8 quello di tutelare le caratteristiche naturali e ambientali, promuovere lo studio scientifico e l'uso sociale dei beni ambientali.\nStoria.\nIl Parco \u00e8 stato istituito nel 1967 con l'adozione del primo Piano Urbanistico Provinciale (P.U.P.) e aveva un'estensione iniziale di 15.704 ettari. Successivamente, nel 1987, con la prima revisione del P.U.P. e l'adozione del nuovo P.U.P., sono stati aggiunti al territorio del Parco 4.007 ettari, arrivando infine a un'estensione complessiva ad oggi di 19.726,09 ettari. Nel 1988 un'apposita legge ordinamentale (L.P. 18/88) ha definito le norme che regolano l'organizzazione amministrativa e la gestione dell'area protetta, dando il via concreto alle attivit\u00e0 istitutive.\nUna nuova Legge Provinciale, la n\u00b011 del 23 maggio 2007 (\u201c\"Governo del territorio forestale e montano, dei corsi d'acqua e delle aree protette\"\u201d) riorganizza le finalit\u00e0 e la struttura dei Parchi naturali, inserendoli in una pi\u00f9 ampia rete di aree protette, nella quale concorrono alla tutela e alla valorizzazione ambientale anche i siti Natura 2000, le riserve provinciali, le riserve locali, le aree di protezione fluviale. \u00c8 questa la attuale legge di riferimento per il Parco.\nDal 1990, il Parco \u00e8 dotato di un ente di gestione, che ha personalit\u00e0 giuridica autonoma; gli organi operativi dell'Ente Parco sono il Comitato di Gestione, la Giunta esecutiva, il Presidente, il Direttore, il Collegio dei Revisori dei conti.\nGeografia e zonizzazione.\nIl territorio del Parco Paneveggio Pale di San Martino \u00e8 situato nel Trentino orientale, a un'altitudine che va da quote di poco inferiori ai 1100 m.slm a un'elevazione massima di circa 3200 m slm. Confina con la Val di Fiemme e la Val di Fassa sul versante settentrionale, a sud con il Primiero, a ovest con la Valle del Vanoi. Si sviluppa intorno ai bacini idrografici dei torrenti Cismon, Vanoi e Travignolo, e comprende verso est la parte trentina del gruppo dolomitico delle Pale di San Martino, mentre a ovest include le propaggini orientali della Catena del Lagorai. A nord, definita dai versanti del Lagorai e da quelli del gruppo di Cima Bocche, la vallata del Torrente Travignolo ospita la Foresta Demaniale di Paneveggio, uno tra i pi\u00f9 celebri complessi forestali delle Alpi.\nL'area del Parco \u00e8 suddivisa al suo interno in tre differenti zone di riserva, a seconda dei valori ambientali presenti e della rilevanza delle attivit\u00e0 umane:\nPer proteggere alcuni particolari aspetti della biodiversit\u00e0, sono inoltre state istituite 5 Riserve Speciali:\nAll'interno del Parco sono incluse poi alcune aree appartenenti alla rete ecologica europea Natura 2000, che ha lo scopo di mantenere in uno stato di conservazione soddisfacente il patrimonio di risorse di biodiversit\u00e0 rappresentato dagli habitat e dalle specie d\u2019interesse comunitario.\nSi tratta di 3 ZSC \u2013 Zona Speciale di Conservazione (ex SIC, individuate secondo la cosiddetta \u201cDirettiva Habitat\u201d) e una ZPS \u2013 Zona di Protezione Speciale (individuate secondo la cosiddetta \u201cDirettiva Uccelli\u201d):\nNelle adiacenze del Parco sono presenti questi altri siti della rete Natura 2000:\nGeologia e geomorfologia.\nDal punto di vista geomorfologico il Parco si caratterizza per un'elevata diversit\u00e0 di substrati, che determina forme di paesaggio particolari e associazioni vegetali del tutto peculiari.\nAd eccezione dei depositi superficiali del Quaternario, costituiti da depositi morenici, alluvionali e detritici, sono qui presenti le rocce pi\u00f9 antiche dell\u2019intera successione dolomitica. I depositi morenici e alluvionali sono presenti principalmente nelle aree al di sotto dei 1550 metri slm, sui versanti della Valle del Cismon poco a valle di San Martino di Castrozza, a Bellamonte e a Paneveggio. Nella parte sud-orientale del Parco (Col dei Cistri, Belvedere, Poline, Piereni) il deposito morenico determina una morfologia dolce.\nLe rocce sedimentarie affiorano sulla sinistra orografica del torrente Cismon e in Val Venegia, mentre le rocce magmatiche (o ignee) e le rocce metamorfiche del Permiano affiorano nella zona orientale della catena del Lagorai, massiccio montuoso costituito da porfidi quarziferi, a Passo Rolle, Passo Valles, Colle Margherita fino a Falcade. Pi\u00f9 a sud si trovano piccoli affioramenti tra Fiera di Primiero e Passo Cereda.\nCirca 250 milioni di anni fa vi fu un\u2019interruzione dell\u2019attivit\u00e0 magmatica, preceduta dalla sedimentazione di depositi fluviali su una vasta piana alluvionale. I depositi sono costituiti da strati arenacei feldspato\u2013quarzosi di colore rosso, giallo e grigio, con livelli siltosi e argillosi, intercalazioni conglomeratiche alla base e marnoso-calcaree in sommit\u00e0. Nell\u2019area del Parco gli spessori degli strati arenacei sono di limitata potenza cos\u00ec come gli affioramenti delle arenarie di Val Gardena. Gli affioramenti principali sono sul versante sud di Passo Lusia, a nord di Malga Bocche, a valle di Malga Juribello.\nLa successione continua con la formazione a Bellerophon: la sequenza fluviale rappresentata dalle arenarie della Val Gardena venne progressivamente e lentamente ricoperta da una potente successione evaporitica costituita inferiormente da evaporiti gassose alternate a variabili quantit\u00e0 di dolomie, e superiormente da calcari scuri di ambiente relativamente pi\u00f9 profondo con abbondante presenza di fossili, tra i quali il gasteropode \u201cBellerophon\u201d. La formazione \u00e8 ben esposta a nord-ovest di Paneveggio, lungo alcuni tornanti della strada tra San Martino di Castrozza e Passo Rolle, lungo la valle dal Passo Valles fino a Falcade.\nLa formazione di Werfen \u00e8 costituita da un'alternanza di rocce ben stratificate, dai colori vivaci (grigio, rosso, ocra), molto ricche in fossili. \u00c8 una sequenza di litotipi terrigeni e carbonatici sia a grana fine, come le peliti, calcari marnosi e marne, che a grana pi\u00f9 grossolana come arenarie, calcareniti, calcari oolitici. Questa formazione ha una grande variabilit\u00e0, sia orizzontale che verticale con spessore di qualche centinaio di metri. Affiora in Val Canali, ma, soprattutto, sulla Costazza, Malga Juribello, Cima Valles e sul versante nord di Bellamonte.\nAlla base delle grandi pareti dolomitiche troviamo il conglomerato di Richtofen, il calcare di Contrin e la formazione di Livinallongo. Si tratta di calcari, arenarie, calcari talvolta marnosi o dolomitizzati che possono dare luogo a pareti rocciose affioranti, dovute a un arretramento della linea di costa, circa 230 milioni di anni fa.\nLa Dolomia dello Sciliar, chiara e massiccia, si depose in questa regione circa 200 milioni di anni fa raggiungendo spessori di quasi mille metri ed \u00e8 visibile oggi in tutto il settore orientale del Parco: sul Cimon della Pala, sul Monte Mulaz, sulla Vezzana e sull\u2019intero complesso delle Pale di San Martino, formando dirupi, canaloni, guglie e ghiaioni.\nNel frattempo si manifest\u00f2 un\u2019intensa attivit\u00e0 magmatica prevalentemente sottomarina. I depositi che si andarono formando, le vulcaniti triassiche, colmarono vaste aree tra le piattaforme carbonatiche allora attuali, depositandosi sui fianchi e in forma di filone.\nTutti i rilievi minori del Parco sono costituiti da filladi quarzose: Cima Valsorda, Cima Valcigolera, la Tognola di San Vittore, la Tognola di Siror, Cima Tognazza, Cima Miesnotta, mentre i porfidi (ignimbriti) costituiscono la catena del Lagorai, dalla Tognazza-Cavallazza verso ovest fino al limite del Parco. Determinano ripide pareti rocciose, creste affilate, ghiaioni.\nFlora.\nLa differenziazione dei paesaggi e degli ecosistemi nel Parco \u00e8 data principalmente dalla natura sia carbonatica che vulcanica e metamorfica delle rocce affioranti. La barriera naturale formata dalle catene montuose delle Pale di San Martino e del Lagorai interrompe il flusso delle correnti umide provenienti dal mare, rendendo pi\u00f9 vario ancora il disporsi della vegetazione all\u2019interno dei territori che a questi monti si contrappongono.\nNel piano submontano si trova una vegetazione pi\u00f9 termofila che vede la presenza dell\u2019orniello, della rovere e della roverella, nonch\u00e9 del castagno.\nNel piano montano vegetano, la fascia altimetrica tra i 1500 e i 1900 metri di quota \u00e8 occupata in prevalenza (85%) da abete rosso; \u00e8 in questo contesto che si trova la Foresta Demaniale di Paneveggio, un\u2019estensione di conifere di oltre 2700 ettari, famosa per la produzione di legno \u201cdi risonanza\u201d, utilizzato per la costruzione di strumenti musicali. Pi\u00f9 in alto, fin verso i 2200 m. slm, diventano pi\u00f9 frequenti il larice e il pino cembro. L'abete bianco \u00e8 pi\u00f9 diffuso nel tratto di foresta di fronte a Bellamonte.\nL\u2019orizzonte subalpino con i suoi arbusti contorti si spinge fino ai 2400 metri di quota, e oltre, nel piano alpino vero e proprio, si sviluppano le praterie a cotica continua al quale segue l\u2019orizzonte nivale che caratterizza le quote pi\u00f9 elevate a formazioni pioniere. Porfidi e formazioni metamorfiche sono ricche di piccoli laghetti che aumentano la diversit\u00e0 floristica del Parco dove vegeta il raro \"Potamogeton praelongus\".\nNumerose sono le specie endemiche: tra le pi\u00f9 celebri del Parco vi sono \"Campanula morettiana, Primula tyrolensis\" e \"Saxifraga facchini\". Vanno ricordate poi \"Rhizobotrya alpina\", pianta antica di grandissimo interesse in quanto endemica non solo come specie ma anche come genere, unico caso per la flora delle Dolomiti. Interessante \u00e8 pure la presenza di \"Draba dolomitica\" come pure quella delle specie endemiche ad areale pi\u00f9 esteso dell\u2019ambito dolomitico: \"Physoplexis comosa, Minuartia rupestris, Minuartia austriaca, Cerastium carinthiacum, Phyteuma sieberi, Silene alpestris, Aquilegia einseleana\" e altre ancora.\nIl territorio del Parco \u00e8 ideale per lo sviluppo dei licheni, soprattutto per la molteplicit\u00e0 dei substrati e la diversificazione del clima; le entit\u00e0 note sono circa 650, mentre vengono ritenute presenti almeno un migliaio di specie. La met\u00e0 delle specie licheniche del Parco \u00e8 concentrata negli ambienti rupestri; in quelli silicei \u00e8 presente il 30% della flora, mentre in quelli carbonatici il 20%. Per la loro rarit\u00e0, ben 59 specie sono interessanti dal punto di vista conservazionistico.\nFauna.\nIl Parco, per la sua moltitudine di paesaggi e per l\u2019integrit\u00e0 dei sistemi ambientali, ospita una grande variet\u00e0 di specie animali.\nMammiferi.\nTra i mammiferi, sicuramente risaltano gli ungulati: primo tra questi, il cervo, simbolo del Parco, insediatosi nell'area a partire dai pochi esemplari usciti fortuitamente dal \"recinto di Paneveggio\" nel 1963; troviamo poi il capriolo, ben distribuito in tutto il territorio del Parco. A quote pi\u00f9 alte \u00e8 presente il camoscio, con un'ampia popolazione; dall\u2019anno 2000 si \u00e8 avviato poi un progetto di ripopolamento dello stambecco sulla catena delle Pale di San Martino, con un'immissione di trenta esemplari.\nLa lepre comune vive solamente in Val Canali e alle pendici delle Pale; salendo di quota sopra i 1300 m. si trova invece la lepre bianca, diffusa in tutto il Parco.\nTra i carnivori il pi\u00f9 frequente \u00e8 la volpe, ma si incontrano anche alcuni mustelidi: tra questi Il tasso (\"Meles meles\") \u00e8 quello che si trova pi\u00f9 frequentemente nel territorio del Parco, soprattutto nella zona meridionale. Di grande interesse \u00e8 la presenza di entrambe le specie del genere Martes: la faina (\"Martes foina\") e la martora (\"Martes martes\"). La prima frequenta abitualmente vecchi ruderi, fienili e stalle, avvicinandosi spesso alle zone abitate; la martora \u00e8 invece decisamente pi\u00f9 forestale.\nNelle praterie alpine la marmotta scava tane sotterranee anche di notevole estensione. Questo simpatico roditore vive in colonie i cui membri fanno a turno la guardia per difendersi dai predatori, aquila e volpe. Appena ne viene avvistato uno, la sentinella emette un caratteristico fischio, singolo o a ripetizione a seconda che il pericolo venga dal cielo o da terra, che allarma il resto della colonia, diminuendo cos\u00ec le probabilit\u00e0 di successo del predatore.\nMolti micromammiferi vivono nel Parco ed \u00e8 stata accertata la presenza di 13 specie di roditori e 6 di insettivori: tra i roditori ricordiamo lo scoiattolo e il ghiro, entrambi ben diffusi; tra gli insettivori la talpa, il toporagno alpino e il toporagno acquaiolo di Miller, ancora poco conosciuto.\nUccelli.\nNel periodo riproduttivo vi sono oltre 80 specie di uccelli nel territorio del Parco: una notevole diversit\u00e0 per un\u2019area relativamente piccola, ma caratterizzata da un\u2019ampia diversit\u00e0 di ambienti.\nSpiccano il gallo cedrone, il pi\u00f9 grande fra i galliformi italiani e scomparso dalla maggior parte delle foreste delle Alpi e il fagiano di monte o gallo forcello. La pernice bianca vive ad altitudini maggiori, nelle praterie alpine, e il francolino di monte \u00e8, invece, il tetraonide forestale per eccellenza.\nIl gufo reale e l\u2019aquila reale sono gli unici superpredatori alati presenti nel territorio del Parco. Sono diffusi invece predatori quali la poiana e il falco pecchiaiolo. Gli Strigidi annoverano cinque specie nel Parco: oltre al gufo reale sono presenti l'allocco e il gufo comune, la civetta capogrosso e la civetta nana.\nAncora, troviamo rapaci come l'astore e lo sparviero, mentre l'unico rappresentante dei Falconidi \u00e8 il gheppio.\nTra i Picidi, presenti con 6 specie accertate, ricordiamo il raro picchio tridattilo, del quale si \u00e8 scoperta le presenza nel territorio del Parco da non molti anni, e il picchio nero.\nTra gli altri, nel Parco sono presenti il regolo, la capinera, la cesena e la tordela; inoltre il merlo acquaiolo e il rampichino alpestre.\nUn cenno particolare va fatto alla presenza, come nidificante, del re di quaglie, rallide che sta dando timidi segnali di ripresa, dopo il tracollo avuto nei decenni scorsi a causa della meccanizzazione delle attivit\u00e0 di sfalcio.\nAnfibi e rettili.\nFra gli anfibi sicuramente la specie pi\u00f9 interessante \u00e8 la salamandra alpina: creduta sino a qualche anno fa rara, la si pu\u00f2 incontrare con relativa facilit\u00e0 negli ambienti detritici e nei boschi d\u2019alta quota dei basamenti dolomitici del Parco. I laghetti alpini ospitano il tritone alpino, che nel periodo degli amori assume una livrea molto appariscente, con colorazione bluastra nella parte superiore e arancione sul ventre.\nPresso i muretti a secco, non \u00e8 difficile incontrare rettili innocui come il colubro liscio, mentre legata agli ambienti umidi \u00e8 la natrice. Tra i rettili velenosi, si trova la vipera comune in zone soleggiate al di sotto dei 1200 metri di quota e, ad altitudini superiori, il marasso, spesso in livrea melanica.\nInvertebrati.\nNel Parco \u00e8 elevata la presenza di lepidotteri: si contano circa un centinaio di specie di farfalle, alcune delle quali particolarmente interessanti.\nTra l'enorme variet\u00e0 di insetti del Parco \u00e8 facile poi riconoscere i nidi della formica rossa, specie \u201cspazzino\u201d e predatrice d'insetti presente in tutte le peccete del Parco.\nDi notevole valore scientifico e conservazionistico \u00e8 la presenza di un ormai raro invertebrato acquatico, il gambero di fiume: lo troviamo nel laghetto Welsperg in Val Canali, grazie a un intervento di riqualificazione dell'area.\nIttiofauna.\nI corsi d\u2019acqua sono popolati dalla trota marmorata e dalla trota fario, mentre nei laghetti d\u2019alta quota \u00e8 sicura la presenza del salmerino alpino.\nDolomiti UNESCO.\nUna significativa porzione del territorio del Parco, segnatamente il Gruppo delle Pale di San Martino, \u00e8 inserita nel Bene \u201cDolomiti UNESCO\u201d, uno dei 4 siti naturali italiani inseriti nella lista del Patrimonio dell'umanit\u00e0. Il riconoscimento si \u00e8 avuto il 26 giugno 2009 a Siviglia. Le Dolomiti sono entrate a far parte del Patrimonio mondiale UNESCO per l'eccezionale valore paesaggistico e e per lo straordinario valore geologico, e sono un sito seriale, articolato in 9 sistemi localizzati in tre diverse regioni (Trentino Alto Adige, Veneto e Friuli Venezia Giulia); il Parco rientra nel Sistema 3, \u201cPale di San Martino, San Lucano, Dolomiti Bellunesi, Vette Feltrine\u201d. Con una superficie di 31.666 ettari compresa tra la provincia di Trento e quella di Belluno, si tratta del secondo sistema per estensione; il Sistema 3 comprende anche un'altra importantissima area protetta, il Parco Nazionale delle Dolomiti Bellunesi.\nTerritorio.\nIl territorio del Parco interessa tre vallate dolomitiche: il Primiero (nel quale \u00e8 compresa anche l'ampia Valle del Vanoi) e le valli di Fiemme e di Fassa; ha alle sue porte centri turistici importanti e di antica tradizione, come San Martino di Castrozza, Predazzo e Moena, ma all'interno del Parco \u00e8 presente un solo nucleo insediativo di una certa rilevanza, quello di passo Rolle, costituito in larga parte da edifici adibiti a ricettivit\u00e0. Altri piccoli nuclei sono quelli di Paneveggio e della Val Canali. Notevole \u00e8 il patrimonio di edificato rurale, in gran parte caratterizzato da pregevoli e peculiari tipologie costruttive: nel Parco si contano infatti oltre 330 edifici censiti come baite e 87 edifici afferenti alle malghe. Un cenno particolare, anche per le complessit\u00e0 nella gestione territoriale che ne derivano, meritano le infrastrutture per il turismo invernale: ricadono infatti direttamente entro i confini dell'area protetta la gran parte del sistema piste-impianti dell'area sciabile San Martino di Castrozza \u2013 Passo Rolle e una piccola porzione di quella del comune di Moena.\nComuni.\nIl Parco si estende nel territorio di 7 comuni:\nMonumenti e luoghi di interesse turistico.\nI comuni del Parco, con la loro storia e le loro tradizioni, meritano tutti una visita.\nTra i luoghi da vedere, a Fiera di Primiero il Palazzo delle miniere, un edificio costruito nel '400 in stile tardo-gotico: un tempo sede del giudice minerario, ospita oggi mostre permanenti e temporanee; quattrocentesca \u00e8 anche la chiesa arcipretale di Fiera, in stile gotico, ma costruita su absidi di epoche precedenti.\nA Tonadico sono da segnalare Palazzo Scopoli, ora sede del municipio, e le rovine di Castel Pietra, che si ergono all'ingresso della Val Canali.\nTre mostre permanenti arricchiscono i comuni del Primiero: a Mezzano, paese inserito nel circuito de \u201cI Borghi pi\u00f9 belli d'Italia\u201d, \u201cCataste e canzei\u201d, artistiche cataste di legna disseminate per il centro storico; a Im\u00e8r \u201cSentArte\u201d, esposizione di panchine artistiche d'autore; a Siror \u201cIl sentiero delle leggende\u201d, percorso di bassorilievi in legno ispirati alle leggende primierotte.\nNella Valle del Vanoi, l'Ecomuseo propone percorsi legati ad alcuni temi (l'acqua, il sacro, la mobilit\u00e0, l'erba, il legno, la guerra, la pietra); la Casa dell'Ecomuseo, a Canal San Bovo, ospita anche mostre.\nA Predazzo, in Val di Fiemme, meritano una visita il Museo geologico delle Dolomiti, la chiesa dei Santi Filippo e Giacomo, costruita nell'Ottocento in stile neogotico e il Palazzo della Regola Feudale, un tempo Palazzo Maultasch.\nIn localit\u00e0 Paneveggio (comune di Predazzo) si trovano due forti militari austro-ungarici utilizzati durante la Prima Guerra Mondiale: il Forte Buso e il Forte Dossaccio, collegati tra di loro e con il Forte Someda, nel comune di Moena.\nA Moena, in Val di Fassa, tra i luoghi da vedere ci sono la chiesa arcipretale di San Vigilio, consacrata nel 1164 e rimaneggiata successivamente in stile gotico, e la piccola chiesa di San Volfango, luogo di culto pi\u00f9 antico di Moena, secondo la tradizione.\nArtigianato e gastronomia.\nLe lavorazioni artigianali tipiche di questo territorio sono i tessuti lavorati a mano e i prodotti in legno, dalle sculture artistiche, ai giocattoli, agli arredi.\nLa gastronomia \u00e8 basata su prodotti tipici trentini, come i canederli, la zuppa d'orzo, i salumi e lo speck, lo strudel o i piatti a base di selvaggina.\nSpecifici del Primiero sono invece la tos\u00e8la, un formaggio fresco (una cagliata) prodotto con latte vaccino e consumato a fette, rosolato nel burro, e gli gnocchi di patate conditi con la ricotta affumicata (poina fumada). Da assaggiare \u00e8 sicuramente il \u201cbotiro di malga a panna cruda\u201d, un burro di malga dalla lavorazione tradizionale; ai tempi della Serenissima, il miglior burro in vendita a Venezia proveniva dagli alpeggi di Primiero e dai monti del Lagorai; l'ottima qualit\u00e0 era data dalla ricchezza floristica e dalla lavorazione accurata, grazie alla quale si otteneva un prodotto conservabile per molti mesi. Oggi, da alcuni anni, un Presidio Slow Food si propone di rilanciarne la produzione.\nTipico della zona di Moena \u00e8 il puzzone di Moena, un formaggio a pasta lavata dall'aroma deciso, a marchio D.O.P.\nSedi e accessi.\nVi sono 3 centri visitatori e diverse vie d'accesso al Parco:\nAttivit\u00e0.\nIl Parco propone in ogni stagione attivit\u00e0 per i residenti e i visitatori: tra queste, escursioni a piedi e con le ciaspole, laboratori ambientali, convegni scientifici e incontri con autori ed esperti; si occupa, inoltre, di attivit\u00e0 didattiche per le scuole locali e non.\nNel territorio del Parco \u00e8 inoltre possibile praticare molti sport e attivit\u00e0 all'aria aperta: la rete di sentieri \u00e8 il luogo ideale per l'escursionismo e per le uscite in mountain bike; le Pale di San Martino sono una delle migliori mete al mondo per l'alpinismo e l'arrampicata, e molte pagine storiche di queste discipline sono state scritte proprio qui. San Martino di Castrozza e Passo Rolle sono localit\u00e0 rinomate per lo sci alpino e lo snowboarding, mentre in Primiero sono molto praticati lo sci di fondo e l'orienteering.\nLa tempesta Vaia dell'ottobre 2018.\nNegli ultimi giorni del mese di ottobre del 2018 l'area del Parco naturale (con diverse altre aree del nord ma in particolare dell'Italia nord-orientale) \u00e8 stata interessata da un evento catastrofico (poi chiamato tempesta Vaia) che ha fatto alcune vittime e prodotto incalcolabili danni al patrimonio boschivo. Complessivamente oltre 650 ettari di bosco del Parco hanno subito schianti e cadute di alberi. Sono state colpite anche foreste storiche e note da secoli per la qualit\u00e0 unica del legno ottenuto dai suoi alberi ed utilizzato anche per la produzione di strumenti musicali di grande qualit\u00e0, sin dai tempi di Antonio Stradivari.\nCollegamenti esterni.\nSito istituzionale: www.parcopan.org\nPagina facebook: https://www.facebook.com/Parcopan/\nAccount Twitter: https://twitter.com/ParcoPaneveggio"}
{"id": "271570", "revid": "115522124", "url": "https://it.wikipedia.org/wiki?curid=271570", "title": "Regio", "text": "Regio (plurale: regiones) \u00e8 un termine latino utilizzato in esogeologia per indicare, genericamente, una vasta area sulla superficie di un pianeta o di un altro corpo celeste che si contraddistingua dalle regioni circostanti per la maggiore o minore riflettivit\u00e0 o per il diverso colore. Il nome \"regio\" \u00e8 stato assegnato a formazioni geologiche presenti su Venere, su Cerere, su Plutone, sul satellite marziano Phobos, sui gioviani Io, Europa e Ganimede, sui saturniani Titano, Giapeto e Febe, sull'uraniano Miranda, sul nettuniano Tritone e sugli asteroidi Lutetia, Ida, Eros, Gaspra, \u0160teins, 25143 Itokawa e 101955 Bennu.\nPrecedentemente alla normalizzazione introdotta dall'IAU nell'uso dei nomi per le caratteristiche della superficie dei corpi celesti, il termine \"regio\" era stato usato per le caratteristiche di albedo che nel 1896 Percival Lowell aveva individuato nelle sue osservazioni per definire la cartografia di Mercurio. Nessuna delle 29 regiones da lui individuate \u00e8 stata riconosciuta o confermata dai successivi studi:\nIl termine \"Regio\" \u00e8 stato utilizzato anche per alcune Caratteristiche di albedo di Marte ma in questo caso l'IAU ne ha confermato l'uso pur non riconoscendole come strutture geologiche: Deucalionis Regio, \nNeith Regio, Ogygis Regio, Phrixi Regio, Protei Regio, Pyrrhae Regio e Yaonis Regio."}
{"id": "271573", "revid": "122226096", "url": "https://it.wikipedia.org/wiki?curid=271573", "title": "Charmander", "text": " \u00e8 un Pok\u00e9mon base della prima generazione di tipo Fuoco. Il suo numero identificativo Pok\u00e9dex \u00e8 4. Nel contesto del franchise creato da Satoshi Tajiri, Charmander si evolve in Charmeleon al raggiungimento di uno specifico livello.\nIdeato dal team di designer della Game Freak, Charmander fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" come uno dei Pok\u00e9mon iniziali che i giocatori possono scegliere per cominciare la loro avventura. Compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie.\nL'allenatore Ash Ketchum ha catturato un esemplare del Pok\u00e9mon, in seguito evolutosi in Charizard. Anche Blue, Richie e Rosso hanno posseduto un Charmander.\nDescrizione.\nCharmander ha l'aspetto di una piccola lucertola rossa. Sulla punta della coda gli brucia sempre una fiamma che \u00e8 un indice del suo stato di salute e d'animo: se si affioca \u00e8 debole, se ondeggia \u00e8 divertito, mentre se brucia violentemente \u00e8 infuriato.\nCharmander si evolve in Charmeleon al raggiungimento di uno specifico livello.\nApparizioni.\nVideogioco.\nIn \"Pok\u00e9mon Rosso\" e \"Blu\" e nei remake \"Pok\u00e9mon Rosso Fuoco\" e \"Verde Foglia\" \u00e8 uno dei tre Pok\u00e9mon iniziali. Se il giocatore sceglie Charmander, il rivale sceglier\u00e0 Squirtle.\nNella versione \"Gialla\", Charmander \u00e8 ottenibile nei pressi della citt\u00e0 di Celestopoli, lungo il Percorso 24. Un allenatore si lamenter\u00e0 con il protagonista di aver addestrato male il suo Charmander e chieder\u00e0 al giocatore di averne cura. Il personaggio doner\u00e0 al protagonista il suo Pok\u00e9mon non appena il Pikachu del ragazzo sar\u00e0 di buon umore.\nCharmander \u00e8 spesso consigliato agli allenatori esperti, poich\u00e9 \u00e8 svantaggiato sia contro i Pok\u00e9mon di Brock (di tipo Roccia/Terra), sia contro i Pok\u00e9mon di tipo Acqua di Misty.\nNei videogiochi \"Pok\u00e9mon Oro HeartGold\" e \"Argento SoulSilver\" il protagonista potr\u00e0 riceverlo dal Professor Oak una volta sconfitto Rosso. In \"Pok\u00e9mon X\" e \"Y\" viene consegnato dal Professor Platan a Luminopoli.\nIn \"\" \u00e8 presente nell'Accademia dei Ranger (Ranger School) e nella Grotta Vulcanica (Volcano Cave).\nNonostante sia un Pok\u00e9mon raro, un gruppo composto da 10 Charmander, appare nel videogioco \"Pok\u00e9mon Snap\", per Nintendo 64, nei pressi di un vulcano.\nAnime.\nCharmander appare per la prima volta nel corso dell'episodio \"Un nuovo Pok\u00e9mon\" (\"Charmander the Stray Pok\u00e9mon\") in cui Ash scorge un debole Charmander sopra una roccia e tenta di catturarlo, ma il Pok\u00e9mon si rifiuta di seguire il ragazzo. Con l'aiuto di Pikachu, Ash, Brock e Misty scoprono che il Pok\u00e9mon attende il suo allenatore, che gli ha detto di aspettare il suo ritorno, quindi non c'\u00e8 possibilit\u00e0 di catturarlo. Pi\u00f9 tardi inizia un violento temporale, che mette in serio pericolo Charmander. Nello stesso momento, i tre amici si trovano in un Pok\u00e9mon Center, dove Brock sente i discorsi di un ragazzo, Damian, che si vanta di avere molti Pok\u00e9mon e racconta di aver abbandonato un Charmander nella foresta poich\u00e9 era troppo debole. Quindi i tre protagonisti si recano a salvare il Pok\u00e9mon, attaccato da un gruppo di Spearow, e lo portano al Pok\u00e9mon Center. L'indomani il Charmander torna sulla roccia, tuttavia salva il Pikachu di Ash dal Team Rocket usando l'attacco Lanciafiamme. Damian, che assiste alla scena, tenta di convincerlo a tornare con lui, ma Charmander capisce che il padrone non gli vuole bene, ma lo vuole solo per la sua forza, quindi decide di entrare in una Pok\u00e9 Ball di Ash.\nIn \"Il mago Melvin\" (\"The March of the Exeggutor Squad\") il Charmander di Ash si evolve in Charmeleon. Essendo un Pok\u00e9mon originariamente di un altro allenatore, una volta evoluto inizia ad ignorare gli ordini di Ash. Successivamente diventa un Charizard nel corso di \"Avventure preistoriche\" (\"Attack of the Prehistoric Pok\u00e9mon\") e torna ad obbedire al suo allenatore solamente a partire dall'episodio \"Un nuovo sfidante\" (\"Charizard Chills\").\nUn altro Charmander presente nella serie animata \u00e8 Zippo, il Pok\u00e9mon di Richie. Apparso per la prima volta in \"Chi trova un amico trova un tesoro\" (\"A Friend In Deed\"), viene usato in una battaglia contro il Charizard di Ash nel corso della Lega Pok\u00e9mon di Indigo. Nel corso di \"I Pok\u00e9mon infuriati\" (\"A Parent Trapped!\"), ambientato nelle Isole Vorticose, si scopre che Zippo si \u00e8 evoluto in Charmeleon. Charmander \u00e8 anche il Pok\u00e9mon iniziale dell'allenatore Trovato, ricevuto dal professor Platan nell'episodio \"L'estate delle scoperte!\" (\"Summer of Discovery!\") e in seguito evolutosi in Charmeleon e in Charizard.\nIn \" l'allenatore Rosso sceglie Charmander come suo Pok\u00e9mon iniziale.\nManga.\nNel manga \", la storia di Charmander \u00e8 molto simile a quella dell'anime. Quando Pikachu viene accidentalmente lasciato solo da Ash, uno Squirtle convince Pikachu e Charmander a raggiungere insieme un santuario per Pok\u00e9mon stanchi o abbandonati. Lungo la via, i tre Pok\u00e9mon incontrano il Team Rocket e un Kangaskhan che ha adottato un ragazzo umano. Quest'ultimo si unisce al viaggio verso il santuario. Il Team Rocket prova a catturare tutti i Pok\u00e9mon ma verr\u00e0 sconfitto dal Pikachu e dal Kangaskhan. L'allenatore di Charmander, Damian, caduto in coma dopo aver lasciato il Pok\u00e9mon, lo ritrova e si riunisce con lui.\nIn \"Pok\u00e9mon Adventures\", Blu riceve un Charmander dal Professor Oak. Quando si evolve in Charizard, entra a far parte del team del ragazzo, che nel frattempo \u00e8 diventato capopalestra di Smeraldopoli.\nNel manga \"Il magico viaggio dei Pok\u00e9mon\", un Charmander appartiene all'allenatore Peanut.\nIn \"Pok\u00e9mon Zensho\", Satoshi sceglie un Charmander, mentre Shigeru Okido opta per uno Squirtle.\nAltre apparizioni.\nNel film \"Austin Powers in Goldmember\", si vedono due uomini, vestiti rispettivamente da Charmander e da Pikachu, che cercano di scappare da Austin Powers, che con la sua Mini Cooper va a sbattere contro il Godzilla Parade Float.\nAccoglienza.\nFin dalla prima apparizione nella serie \"Pok\u00e9mon\", Charmander ha ricevuto un'accoglienza generalmente positiva. \u00c8 apparso in diversi articoli di merchandising, tra cui statuette, peluche e nel gioco di carte collezionabili Pok\u00e9mon. \u00c8 divenuto uno dei pi\u00f9 popolari costumi di Halloween per l'anno 1999. Sempre nel 1999, \u00e8 stato ipotizzato dagli analisti che i Pok\u00e9mon, in particolare Charmander e altri, sarebbero diventati giocattoli ricercati.\nI lettori di IGN hanno classificato Charmander al trentasettesimo posto tra i migliori Pok\u00e9mon di sempre. O'Dell Harmon di \"Game Informer\" ha classificato Charmander - insieme a Bulbasaur e Squirtle - come il \"terzo miglior\" Pok\u00e9mon. Ha inoltre affermato che la scelta tra i tre \u00e8 stata \"una delle decisioni pi\u00f9 importanti mai prese nella storia dei \"Pok\u00e9mon\"\". \"GamesTM\" ha ritenuto che Charmander fosse il \"peggiore Pok\u00e9mon iniziale\" in \"Rosso\" e \"Blu\". Nel libro \"Dragonlore: From the Archives of the Grey School of Wizardry\", l'autore Ash Dekirk ha descritto Charmander come un \"drago sputafuoco\". L'autrice Loredana Lipperini ha citato Charmander come un \"Pok\u00e9mon popolare\", suggerendo che la sua popolarit\u00e0 deriva dalla sua coda infuocata. Il giornalista Mark Jacobson ha trovato \"strano\" il passaggio da Charmander a Charizard, chiedendosi come un Pok\u00e9mon \"bambino\" potesse trasformarsi in un \"mostro di duecento libbre il cui respiro pu\u00f2 sciogliere i massi\". Brett Elston di GamesRadar ha dichiarato che sebbene \"manchi delle sfumature\" dei Pok\u00e9mon iniziali successivi, ha \"un fascino carino\". John Funk di \"The Escapist\" ha descritto Charmander come \"carino\", usando la sua evoluzione in Charizard come esempio di \"un cambiamento evolutivo estremo\" nella serie. Darryl E. Owens del \"Chicago Tribune\" ha descritto Charmander come \"adorabile\". Susan Yerkes di \"San Antonio-Express News\" ha descritto Charmander come \"disgustosamente carino\". Kathryn J. di \"Teen Ink\" ha definito Charmander il suo \"Pok\u00e9mon preferito\"."}
{"id": "271574", "revid": "287204", "url": "https://it.wikipedia.org/wiki?curid=271574", "title": "Angelo Mundula", "text": "Biografia.\nAngelo Mundula \u00e8 nato a Sassari, dove ha esercitato la professione di avvocato. Ha pubblicato i seguenti libri di poesia: Il colore della verit\u00e0 ( Padova, Rebellato, 1969 ); Un volo di farfalla (Pisa, Giardini, 1973); Dal tempo all\u2019eterno (Firenze, Nuovedizioni Vallecchi, 1979); Ma dicendo Fiorenza (Milano, Spirali, 1982); Picasso fortemente mi ama ( Firenze, Nuovedizioni Vallecchi, 1987 ); Il vuoto e il desiderio (Catania, Prova d\u2019autore, 1990); Per mare (Cittadella di Padova, Amadeus, 1993). Della sua nutrita bibliografia critica ricordiamo qui, almeno, i saggi e le note critiche di Carlo Betocchi (\u201c L\u2019approdo radiofonico \u201c), Giorgio B\u00e0rberi Squarotti (Storia della civilt\u00e0 letteraria italiana, UTET), Enzo Fabiani (Gente), Giuliano Gramigna (Corriere della sera), Achille di Giacomo (Il Tempo), Stefano Jacomuzzi (La Stampa-Tuttolibri), Mario Luzi (Il Giornale), Alberico Sala (Corriere della sera), Ferruccio Ulivi (L\u2019Osservatore Romano), Giuseppe Marchetti e Giancarlo Pandini (Gazzetta di Parma), Vittorio Vettori (Il Telegrafo), Franco Loi (Il Sole 24 ore), Alberto Mario Moriconi (Il Mattino), Paolo Ruffilli (Il Resto del Carlino), Alberto Cappi (Gazzetta di Modena), Bruno Rombi (L\u2019Unione Sarda), Gilberto Finzi (Il Giorno), Paolo Briganti (Il Piccolo e Poesia &amp; C., Zanichelli), Sergio Pautasso (Gli anni ottanta e la letteratura, Rizzoli), Achille Serrao (\u201cPonte rotto \u201c), Oliver Friggieri (The Sunday Times), Carmelo Mezzasalma (Citt\u00e0 di vita), Paolo Briganti (Lunarionuovo), Vico Faggi (Il ragguaglio Librario), Leonardo Sole (Hellas), Mario Casu (Hellas), Domenico Cara (Il Lettore di provincia), Bruno Rombi (Arte Stampa), Pietro Civitareale (Il secondo rinascimento), Mario Specchio (Il secondo rinascimento), Guido Zavanone (Resine). Mundula collabora, fin da giovanissimo, con molti giornali. Da ultimo, con Il Giorno, La Stampa, L\u2019Unione Sarda, L\u2019Osservatore Romano. Ha scritto qualche articolo culturale per il Corriere della sera.\n\u00c8 presente in alcune importanti letterature e antologie come: Poesia &amp; C. \u2013 Zanichelli; Gli anni ottanta e la letteratura \u2013 Rizzoli; La poesia religiosa italiana \u2013 Piemme; Storia della civilt\u00e0 letteraria italiana \u2013 UTET; Letteratura e lingue in Sardegna \u2013 Edes; Annuario 1991 \u2013 Rizzoli; Storia d\u2019Italia \u2013 Le regioni d\u2019Italia dall\u2019unit\u00e0 ad oggi \u2013 La Sardegna \u2013 Einaudi; Melodie della terra \u2013 Crocetti; Sardegna (letteratura delle regioni d\u2019Italia) \u2013 Editrice La Scuola; Yale Italian Poetry \u2013 Yale University. Il suo nome figura nell\u2019Enciclopedia Universale Rizzoli-Larousse alla voce \u2018 simbolismo \u2018, e, insieme a Giorgio B\u00e0rberi Squarotti e Giuliano Gramigna in una sorta di provocatoria antologia intitolata La quarta triade, uscita da Spirali \u00c8 pure presente nell\u2019antologia italo-portoghese Reflexos da Poesia contempor\u00e2nea do Brasil, Fran\u00e7a, Italia e Portugal di Jean Paul Mestas, Universit\u00e0ria Editora. \u00c8 stato tradotto, altres\u00ec, in maltese, rumeno , macedone, francese e portoghese.\nSue poesie sono state pubblicate su numerose riviste, tra le quali L\u2019approdo letterario e radiofonico, La fiera letteraria, Altri termini, Il lettore di provincia, L\u2019Albero, Astolfo, Il Belpaese, Origini, Carte d\u2019Europa, La cifra,La Corte, Galleria, Hellas,L\u2019immaginazione,L\u2019ozio letterario, Pagine, Resine, Spirali e Spirales, Lunarionuovo e tant\u2019altre. Sono anche apparse sui quotidiani Il Giornale di Montanelli, Corriere della Sera, L\u2019Osservatore Romano e sui settimanali Epoca e Grazia. Ha esplicitato \u201c perch\u00e9 scriva poesie \u201c in una intervista raccolta da il Verri n.15 del gennaio 2.000.\nMundula ha vinto il premio Val di Comino ed \u00e8 stato tra i vincitori del \u2018 Circe-Sabaudia \u2018. Ha avuto il Premio Dess\u00ec, premio speciale della Giuria.\nB\u00e0rberi Squarotti l\u2019ha definito, nella Storia della civilt\u00e0 letteraria della UTET, \u201c uno dei maggiori poeti del cinquantennio che volge alla conclusione \u201c e Gramigna, parlandone sul Corriere della Sera, l\u2019ha collocato nella \u201c prima fila della poesia italiana contemporanea \u201c. Mezzasalma ha parlato di lui come di \u201c un grande poeta cristiano \u201c\ne Achille Serrao ha parlato della sua poesia come di \u201c un capitolo centrale nella storia letteraria del Novecento, della quale solo occasionalmente s\u2019\u00e8 colta l\u2019alta suggestione e la grande autorit\u00e0\u201d.\nNel febbraio 1998 sono state raccolte due annate di articoli apparsi sull\u2019Osservatore Romano con il titolo Tra letteratura e fede (Edizioni Feeria), ampiamente recensiti dalla stampa continentale e dall\u2019Unione Sarda.\nAngelo Mundula dedica, ormai da molti anni, una particolare attenzione alla poesia dialettale delle regioni d\u2019Italia, scrivendone per i giornali e per le antologie. Suoi sono il saggio e le note introduttive ai poeti della Sardegna nell\u2019antologia: Dialect poetry of southern Italy uscita a New York a cura del Brooklyn College, in tre lingue (dialetto, italiano, inglese)."}
{"id": "271576", "revid": "86599", "url": "https://it.wikipedia.org/wiki?curid=271576", "title": "Rima (esogeologia)", "text": "Rima (plurale: rimae) \u00e8 un termine latino che significa \"frattura\"; \u00e8 utilizzato comunemente nel campo dell'esogeologia per designare formazioni geologiche presenti sulla superficie della Luna simili a fenditure nel terreno. Generalmente le dimensioni di una rima vanno da parecchi chilometri in larghezza a centinaia di chilometri in lunghezza. Le strutture maggiori di questo tipo sono le Rimae Pettit e le Rimae Riccioli, che si estendono entrambe per oltre 400 km sul suolo della Luna, tuttavia questo termine viene utilizzato per descrivere formazioni simili sui suoli di Marte, Venere e di parecchi satelliti naturali, vista la grande somiglianza. \nStrutture.\nEsistono tre tipi di rimae sulla superficie lunare:\nFormazione.\nLe cause precise per cui si formano le rimae non sono ancora state determinate. Le teorie pi\u00f9 in voga includono in un qualche punto dell'evoluzione erosione, collasso di tunnel di lava e attivit\u00e0 tettonica. Le somiglianze fra le rimae sulla Luna e sui pianeti del Sistema Solare suggeriscono l'esistenza di un meccanismo comune, non ancora scoperto.\nLista delle rimae lunari.\nRimae sulla Luna:"}
{"id": "271577", "revid": "670021", "url": "https://it.wikipedia.org/wiki?curid=271577", "title": "Palazzo Re Enzo", "text": "Il palazzo Re Enzo \u00e8 un palazzo storico di Bologna risalente al XIII secolo.\nFu costruito tra il 1244 e il 1246 per volere del podest\u00e0 Filippo Ugoni come ampliamento degli edifici comunali del Palazzo del Podest\u00e0 (assieme al Palazzo del Capitano del Popolo) e per questo chiamato \"Palatium Novum\", ma le sue vicende storiche l'hanno da sempre legato alla figura di Re Enzo di Sardegna.\nStoria e descrizione.\nAppena tre anni dopo la sua costruzione, il \"Palatium Novum\" divenne la dimora coatta di Re Enzo di Sardegna, figlio dell'imperatore Federico II di Svevia, fatto prigioniero nei pressi di Modena durante la battaglia di Fossalta, che vide la vittoria dei bolognesi sulle truppe imperiali di Enzo di Svevia. Dopo la cattura, Re Enzo fu tenuto per alcuni giorni nel castello di Anzola dell'Emilia (dove si pu\u00f2 ancora visitare quella che fu la sua prigione) e in seguito fu trasferito a Bologna, dove rimase per ventitr\u00e9 anni, dall'agosto del 1249 fino alla sua morte avvenuta il 14 marzo 1272, probabilmente in ambienti opportunamente adibiti al secondo piano.\nAl pian terreno venivano custoditi il carroccio e le macchine da guerra, mentre al primo piano vi erano gli uffici del pretore e la cappella. Nel 1386 Antonio di Vincenzo realizz\u00f2 in muratura la \"Sala del Trecento\", poi adibita ad archivio comunale. L'ultimo piano fu pesantemente ristrutturato nel 1771 ad opera di Giovanni Giacomo Dotti.\nNel 1905 Alfonso Rubbiani ripristin\u00f2 l'aspetto gotico dell'edificio ricostruendo le originarie merlature, le arcate del pianterreno, la scala quattrocentesca e riaprendo le finestre a trifora, operando tuttavia numerose aggiunte di fantasia dettate dalla moda neo-medievalista dell'epoca. Sulla destra del palazzo si trova ancora l'accesso alla cappella di Santa Maria dei Carcerati, in cui si recavano i condannati a morte. A partire dal 1910, nell'ambito dello sventramento del Mercato di Mezzo per l'allargamento di via Rizzoli, vennero demoliti numerosi edifici che, nel corso dei secoli, gli erano cresciuti intorno, fra cui casa Campogrande e il voltone della corda, situato fra i due edifici.\nLe facciate esterne del Palazzo Re Enzo si affacciano sulla Piazza del Nettuno, via Rizzoli e Piazza Re Enzo e sono state sottoposte a restauro conservativo nel 2003.\nLa leggenda di Re Enzo.\nNumerose sono le leggende divulgate dai cronisti a proposito della cattura e della prigionia di re Enzo.\nSi parla di una mancata fuga dal castello di Anzola dell'Emilia prima ancora che il re venisse portato a Bologna e successivamente di un riscatto che il padre avrebbe pagato ai bolognesi, col quale si sarebbe potuta erigere tutta la cerchia muraria della citt\u00e0 ma che i bolognesi rifiutarono.\nPare che durante la prigionia Re Enzo passasse il giorno insieme ad altri prigionieri ma durante la notte venisse isolato in una gabbia appesa al soffitto e sorvegliato a vista. \nIl Comune consentiva altres\u00ec ad Enzo di ricevere visite femminili: Enzo ricorda nel suo testamento tre figlie naturali. Una leggenda postuma gli attribuisce un quarto figlio nato dall'amore per una contadina, Lucia di Viadagola. Al bambino sarebbe stato dato il nome di Bentivoglio (per le parole che Enzo soleva dire alla sua amata, \"Amore mio, ben ti voglio\"), il quale sarebbe il capostipite leggendario della casata bolognese dei Bentivoglio.\nSi racconta anche di una tentata fuga in una \"brenta\", usata per trasportare il vino, fallita grazie ad una vecchia signora che vide i lunghi capelli biondi del re.\nDopo 23 anni di prigionia Enzo mor\u00ec e fu sepolto nella Basilica di San Domenico come lui stesso aveva desiderato e dove ancora oggi \u00e8 presente la sua tomba."}
{"id": "271581", "revid": "1748167", "url": "https://it.wikipedia.org/wiki?curid=271581", "title": "Ilaria Latini", "text": "Biografia.\nIlaria \u00e8 la doppiatrice ricorrente di attrici come, Katie Holmes, Anna Faris, Amy Adams, Hayley Atwell, Ashley Greene, Krysten Ritter, Kelly Macdonald, Camilla Luddington, January Jones, Jayma Mays, Greta Gerwig, Torrey DeVitto e molte altre.\nNell'ambito delle serie TV, oltre a Katie Holmes in \"Dawson's Creek\", ha doppiato January Jones in \"Mad Men\", Shiri Appleby in \"Roswell\", Allison Mack in \"Smallville\", Dania Ram\u00edrez in \"Devious Maids - Panni sporchi a Beverly Hills\" e \"C'era una volta\", e molte altre attrici.\nRelativamente alle soap opera, Latini presta la voce a Nina Petersen, personaggio di \"La strada per la felicit\u00e0\", interpretata da Gisa Zach.\nPer i cartoni animati, ha doppiato Asuka S\u014dry\u016b Langley in \"Neon Genesis Evangelion\", Ran Kotobuki in \"Super GALS! - Tre ragazze alla moda\", Hitomi Kanzaki ne \"I cieli di Escaflowne\", Hime Utsumiya in \"Brain Powerd\".\nHa doppiato inoltre Ashley Greene nel film \"Twilight\" e nei quattro sequel, e Amy Adams in alcune interpretazioni.\n\u00c8 figlia del doppiatore Franco Latini e della dialoghista Maria Pinto, nonch\u00e9 sorella dei doppiatori Laura Latini e Fabrizio Vidale. Ha sposato il doppiatore Diego Suarez ed \u00e8 madre dei doppiatori Riccardo, Emanuele e Sofia Suarez."}
{"id": "271582", "revid": "86599", "url": "https://it.wikipedia.org/wiki?curid=271582", "title": "Rupes", "text": "Rupes (plurale: rup\u0113s) \u00e8 un termine latino che indica una scarpata; \u00e8 utilizzato in esogeologia per indicare formazioni geologiche simili a scoscendimenti relativamente rettilinei presenti su pianeti o altri corpi celesti. Il nome \u00e8 stato assegnato a strutture presenti sulla Luna, su Mercurio, su Venere, su Marte e sui satelliti di Urano Miranda e Titania. Sulla Luna \u00e8 particolarmente celebre la Rupes Recta, cui l'autrice italiana Clelia Farris ha intitolato un romanzo di fantascienza."}
{"id": "271584", "revid": "68672620", "url": "https://it.wikipedia.org/wiki?curid=271584", "title": "Mimmo Paladino", "text": ""}
{"id": "271586", "revid": "12245", "url": "https://it.wikipedia.org/wiki?curid=271586", "title": "Valle di Fiemme", "text": ""}
{"id": "271587", "revid": "1745361", "url": "https://it.wikipedia.org/wiki?curid=271587", "title": "Franco Manzoli", "text": "Comincia ad andare in barca a quattordici anni su un Dinghy 12 piedi avuto in regalo dal padre invece del \"tanto desiderato\" motorino.\nDal 1974 partecipa a numerose regate fra cui: Settimana delle Bocche, Campionati del Mediterraneo, Campionati Italiani IOR, Middle Sea Race, regate di primavera di Alassio, campionati invernali.\nNel 1982, insieme al fratello Maurizio, arma l\"'half tonner\" \"Attenti a quei due\", con il quale partecipa al campionato del mondo di Atene.\nNell'inverno del 1983 effettua la sua prima traversata oceanica. Nelle successive stagioni dal 1986 al 1989 fa parte dell'equipaggio di \"Easy Perfection\" e \"Indulgence\" partecipando a svariate regate nonch\u00e9 ai campionati mondiali \"Three Quarter Ton\".\nNel 1988 dopo un accurato restauro viene varato \"Ganbare\", il glorioso \"One Tonner\" progettato da Doug Peterson nel 1973 e considerato da molti il capostipite della moderna generazione di barche da regata, con il quale ottiene una serie di importanti successi.\nNel 1992 a bordo di un Moana '27 dello studio Malingri partecipa alla Europe One Star (Ostar), la pi\u00f9 antica regata transatlantica in solitario.\nPur alla sua prima esperienza, e avendo a disposizione una barca di serie di soli 27 piedi, riesce comunque a ottenere un risultato di tutto rispetto, concludendo la regata in ventisei giorni e piazzandosi al terzo posto nella sua classe.\nNel 1993 vara il trenta piedi \"Extralarge\" con il quale prende parte alla Round Britain and Ireland Race nel mare del nord e grazie a queste esperienze oceaniche comincia a lavorare al progetto \"Golfo Tigullio\", che verr\u00e0 varato nel 1995 e con il quale otterr\u00e0 importanti vittorie nelle regate d'altura del Tirreno fra cui la Roma per Due, la Corsica per Due, la Giraglia, la Due Scogli per Due.\nNel 1996 Franco partecipa per la seconda volta alla Ostar arrivando in buona posizione nonostante le numerose avarie tecniche.\nCon il catamarano Open di 30 piedi \"Golfo Tigullio\", progettato in collaborazione con Franco Malingri, vince la Corsica per Due 1998 stabilendo il nuovo record assoluto in sole 58 ore, e la Roma per Due 1999.\nAlla fine del 1999 comincia i lavori sul 35 piedi \"Cotonella\" in vista della sua terza partecipazione consecutiva alla Ostar, da cui dovr\u00e0 ritirarsi a causa di un problema tecnico/strutturale. \nNel 2000 ha inizio il progetto \"CotonellaTri\", un trimarano di 40 piedi progettato e costruito da Franco con l'aiuto di molti amici. Dopo diverse vittorie in regate nel Mar Mediterraneo, \"CotonellaTri\" \u00e8 il primo assoluto a tagliare il traguardo di Newport della Ostar 2005.\nNel 2008 partecipa alla Qu\u00e9bec - Saint-Malo insieme a Giovanni Soldini, Marco Spertini e Tommaso Stella sul class40 \"Telecom Italia\"."}
{"id": "271589", "revid": "229617", "url": "https://it.wikipedia.org/wiki?curid=271589", "title": "Tempo medio tra due guasti", "text": ""}
{"id": "271609", "revid": "86599", "url": "https://it.wikipedia.org/wiki?curid=271609", "title": "Scopulus", "text": "Scopulus (plurale: scopuli) \u00e8 un termine che in latino indica una rupe o una scogliera. \u00c8 utilizzato in esogeologia per indicare formazioni geologiche simili a scarpate o a forti scoscendimenti dalla forma irregolare presenti sulla superficie di pianeti o altri corpi celesti; \u00e8 in opposizione a \"rupes\", che invece indica una scarpata relativamente rettilinea e regolare. Il nome di \"scopulus\" \u00e8 stato assegnato unicamente a strutture presenti sul pianeta Marte.\nMolte di queste formazioni presenti sul pianeta rosso sono situate lungo i bordi di crateri ed alcune presentano le prove di una passata erosione dovuta alla presenza di acqua. Altre volte questi bordi, grazie alla precaria stabilit\u00e0 ed al ghiaccio che allarga le crepe lungo la scarpata, sono teatro di valanghe che fanno rotolare il materiale presente lungo lo scosceso pendio."}
{"id": "271615", "revid": "1658", "url": "https://it.wikipedia.org/wiki?curid=271615", "title": "Hitokage", "text": ""}
{"id": "271616", "revid": "1658", "url": "https://it.wikipedia.org/wiki?curid=271616", "title": "Glumanda", "text": ""}
{"id": "271617", "revid": "1658", "url": "https://it.wikipedia.org/wiki?curid=271617", "title": "Salameche", "text": ""}
{"id": "271618", "revid": "86599", "url": "https://it.wikipedia.org/wiki?curid=271618", "title": "Sinus", "text": "Sinus (plurale sin\u016bs) \u00e8 un termine latino che indica un'insenatura; \u00e8 utilizzato in esogeologia per indicare strutture presenti sulla superficie della Luna morfologicamente analoghe ai mari lunari, ma di dimensioni pi\u00f9 contenute.\nIl termine \u00e8 utilizzato anche per alcune formazioni di Titano.\nInoltre la parola \"sinus\" compare nel nome di alcune caratteristiche di albedo di Marte: Aonium Sinus, Aurorae Sinus, Deltoton Sinus, Margaritifer Sinus, Promethei Sinus e Sinus Sabaeus"}
{"id": "271620", "revid": "6923", "url": "https://it.wikipedia.org/wiki?curid=271620", "title": "Il mondo infestato dai demoni", "text": "Il mondo infestato dai demoni (titolo originale in inglese \"The Demon-Haunted World\") \u00e8 un libro del 1995 di Carl Sagan. \u00c8 un'opera di divulgazione scientifica, con lo scopo di spiegare l'essenza del metodo scientifico e di incoraggiare il pensiero critico e lo scetticismo scientifico.\nAlcuni capitoli del libro furono precedentemente pubblicati sulla rivista \"Parade\", permettendo a Sagan di integrarli con commenti e reazioni da parte del pubblico, in modo da chiarire meglio il suo punto di vista.\nTrama.\nIl libro fornisce esempi e metodi per aiutare a distinguere fra idee con una valida base scientifica e quelle che possono essere considerate semplicemente \"pseudoscienza\". \nSagan afferma che qualora nuove idee vengano presentate, queste devono essere verificate severamente con i mezzi del pensiero scettico e scientifico, e devono quindi superare una severa analisi.\nQuindi, solo quando una nuova idea sopravvive ad un tale esame, essa pu\u00f2 assumere al rango di ipotesi valida.\nIl pensiero scettico \u00e8 essenzialmente un mezzo per costruire, capire, ragionare, e riconoscere fra argomenti validi e non validi.\nOgni volta che sia possibile, bisogna ricorrere ad una verifica indipendente dei concetti la cui verit\u00e0 deve essere dimostrata.\nAttraverso questi strumenti, possono essere assicurati i benefici di una mente critica e della capacit\u00e0 della scienza di evolvere correggendosi.\nSagan fornisce un'analisi scettica di diversi tipi di superstizioni, frodi, pseudoscienze e credi religiosi, come Dio, le streghe, gli UFO, i fenomeni extra-sensoriali, la pranoterapia, i cerchi nel grano, ed altri. Il \"fil rouge\" della sua trattazione, e dei suoi richiami ad una rigorosa e corretta applicazione del metodo scientifico davanti a questi presunti fenomeni, \u00e8 rappresentato dal suo motto \"Fenomeni straordinari richiedono sempre prove straordinarie\".\nLa spiegazione dell'impatto che le pseudoscienze e il soprannaturale hanno sulla popolazione sono un'introduzione ad alcuni capitoli che hanno una forte impostazione di tipo politico: Sagan, con la collaborazione della moglie Ann Druyan in alcuni casi, presenta quelli che ritiene i problemi del sistema scolastico degli Stati Uniti e suggerisce soluzioni.\nEdizioni.\nOpera originale:\nTraduzione in italiano:"}
{"id": "271622", "revid": "767487", "url": "https://it.wikipedia.org/wiki?curid=271622", "title": "Daron Malakian", "text": "Biografia.\nPrimi anni.\nUnico figlio dell'artista e pittore Vartan Malakian (iracheno di etn\u00eca armena) e di Zepur (iraniana) ascolt\u00f2 l'heavy metal sin da quando era un bambino. Inizialmente era attratto dalla batteria ma siccome \"non era possibile farlo smettere\" il padre decise di fargli studiare la chitarra all'et\u00e0 di 11 anni. Come ha dichiarato in un'intervista, \u00abPer il primo anno e mezzo imparai a suonare ad orecchio. Dopo qualche anno mi guadagnai una reputazione diventando un chitarrista nella mia scuola. E quando ebbi tra i 16 e i 17 anni, capii che la chitarra era un ottimo strumento per comporre musica e decisi che questo era veramente ci\u00f2 che sentivo dentro. Non pretendo per\u00f2 di essere il pi\u00f9 grande virtuoso della chitarra\u00bb.\nIn quegli anni, Malakian ascolt\u00f2 gruppi come Slayer, Venom, Metallica, Pantera e Sepultura, e successivamente pass\u00f2 ad ascoltare anche i The Beatles, citando John Lennon come uno dei suoi principali influenti nelle composizioni dei testi.\nPoco dopo, Malakian cambi\u00f2 scuola e si trasfer\u00ec alla Rose and Alex Pilibos Armenian School, una scuola parrocchiale armena. All'interno della scuola erano presenti anche due futuri membri del gruppo: Shavo Odadjian e Ontronik Khachaturian (il primo batterista dei System of a Down). Serj Tankian, futuro cantante del gruppo, frequent\u00f2 anch'esso la scuola ma l'aveva gi\u00e0 finita quando arriv\u00f2 Malakian (in quanto era pi\u00f9 vecchio di quest'ultimo).\nCarriera.\nNel 1993 Malakian conobbe Serj Tankian, dopo essersi incontrati per caso in uno studio di registrazione nel quale i due suonavano con le rispettive band (Tankian era il tastierista mentre Malakian era il cantante e chitarrista). Da quell'incontro, i due decisero di formare un gruppo chiamato \"Soil\", composto anche dal bassista Dave Hakopyan e dal batterista Domingo Laraino. Shavo Odadjian, inizialmente il loro manager, divenne il chitarrista ritmico. Il progetto tuttavia non and\u00f2 a buon fine ma Malakian, Tankian e Odadjian (nel frattempo passato al basso) formarono i \"Victims of a Down\", successivamente modificato in System of a Down. Come batterista scelsero Ontronik Khachaturian ma in seguito ad un infortunio alla mano di quest'ultimo nel 1997, Khachaturian fu sostituito da John Dolmayan.\nInsieme a Rick Rubin, Malakian ha prodotto tutti gli album pubblicati dai System of a Down, oltre ad altri di gruppi come The Ambulance e Bad Acid Trip (gruppo che pass\u00f2 pi\u00f9 tardi nella Serjical Strike Records di Serj Tankian). Inoltre \u00e8 il principale compositore musicale del gruppo e negli album \"Mezmerize\" e \"Hypnotize\" del 2005 increment\u00f2 anche il suo ruolo canoro all'interno del gruppo, cantando e scrivendo interamente alcuni brani.\nNel 2006 i System of a Down decisero di concedersi una pausa: Malakian cre\u00f2 pertanto gli Scars on Broadway, coinvolgendo anche John Dolmayan. Insieme pubblicarono l'album omonimo nel 2008, promosso dai singoli \"They Say\" e \"World Long Gone\". Nel 2008 Malakian interruppe la tourn\u00e9e statunitense con gli Scars on Broadway a causa di motivi personali, prendendosi una pausa dalle scene musicali. Al termine del 2009 Malakian ritorn\u00f2 in scena prima in una festa di Halloween organizzata dal suo compagno Shavo Odadjian insieme a Dolmayan, successivamente assieme ai Deftones e ad altri artisti per il concerto in beneficenza a Chi Cheng e infine a una nuova data degli Scars on Broadway avvenuta il 2 maggio. Verso la fine del 2010 si \u00e8 riunito con gli altri componenti dei System of a Down, tenendo una tourn\u00e9 mondiale tra il 2011 e il 2012.\nNel 2012 \u00e8 tornato con gli Scars on Broadway esibendosi negli Stati Uniti d'America come supporto ai Deftones. Nel 2014 Malakian ha collaborato con i Linkin Park alla realizzazione di \"Rebellion\", presente nel sesto album del gruppo \"The Hunting Party\".\nNel 2018 ha riformato gli Scars on Broadway (rinominandoli in Daron Malakian and Scars on Broadway) e annunciata la pubblicazione del loro secondo album in studio \"Dictator\", previsto per il 20 luglio dello stesso anno.\nStrumentazione.\nDopo aver suonato per anni chitarre Ibanez Iceman dal vivo, e all'indomani dell'uscita del modello Ibanez DMM Daron Malakian Model, Daron \u00e8 passato alle Gibson SG, in particolare il modello Reissue '61. In studio invece usa una quantit\u00e0 indefinita di chitarre, amplificatori, pedali ed effetti.\nDurante le varie fasi di registrazione dell'album di debutto degli Scars on Broadway, Malakian si \u00e8 avvalso dell'utilizzo di altri strumenti quali mellotron, organo e tastiera."}
{"id": "271623", "revid": "729019", "url": "https://it.wikipedia.org/wiki?curid=271623", "title": "Sulcus (esogeologia)", "text": "Sulcus (plurale: sulci) \u00e8 un termine latino dal significato originario di \"solco\", utilizzato comunemente nell'ambito dell'esogeologia per indicare creste o solchi paralleli presenti sulla superficie di pianeti o di altri corpi celesti, che ricordano, per la loro forma, delle pieghe nel terreno. Il termine \u00e8 stato utilizzato dall'Unione Astronomica Internazionale per identificare strutture geologiche di questo tipo presenti su Marte, sul satellite gioviano Ganimede, sul satellite saturniano Encelado, sul satellite uraniano Miranda, sul satellite nettuniano Tritone e sul pianeta nano Cerere.\nQueste pieghe del terreno possono essere dovute a differenti fattori quali: raffreddamento del corpo celeste e relativo ritiro e deformazione della crosta; innalzamento di creste montuose a causa dell'azione tettonica; impatto di altri corpi e relativa formazione di crateri; effetti mareali che deformano la superficie ed azione meteorologica sul pianeta."}
{"id": "271625", "revid": "121316998", "url": "https://it.wikipedia.org/wiki?curid=271625", "title": "Ere di Myst", "text": "Ci\u00f2 che segue \u00e8 una lista delle Ere visitate nel gioco di \"Myst\".\nIsola di Myst.\nL'isola di Myst \u00e8 una delle pi\u00f9 famose Ere collegate ad Atrus. Fu scritta originariamente dalla nonna di Atrus, Ti'ana, come rifugio sicuro per s\u00e9 e per Catherine durante i loro sforzi per intrappolare Gehn su Riven. In seguito divenne la casa di Atrus e Catherine, come pure dei loro figli Sirrus e Achenar. Qui Atrus scrisse molte delle sue Ere.\nCol tempo, Sirrus e Achenar finirono per usare le Ere di Myst per i propri scopi, distrussero la biblioteca che conteneva i libri scritti da Atrus e intrappolarono il padre in una cripta su D'ni, prima di essere a loro volta intrappolati all'interno di due libri-prigione che lo stesso Atrus aveva precedentemente preparato.\nUn libro di collegamento verso Myst, che Atrus aveva gettato nella Fenditura Stellare durante la sua fuga da Riven, venne per caso trovato da un personaggio misterioso conosciuto come \"lo Straniero\", che riusc\u00ec a liberare Atrus dalla sua prigione.\nLo Straniero aiut\u00f2 in seguito Atrus e la sua famiglia in varie occasioni, a cominciare con la liberazione di Catherine dalla prigionia di Gehn su Riven, e al salvataggio della popolazione di Riven dalla tirannia di Gehn e dal loro mondo moribondo.\nIn seguito agli eventi in \", Atrus e Catherine abbandonarono completamente l'era, a causa dei molti ricordi dolorosi del tradimento dei loro figli dappertutto sull'isola.\nAll'epoca degli eventi in \", avvenuti nel 2004, circa duecento anni dopo l'avventura originale, l'uscita della biblioteca e l'accesso all'ascensore sono stati murati dalla figlia di Atrus e Catherine, Yeesha. Solo la sala principale della biblioteca e il camino sono visitabili. Rimane sconosciuto in che stato sia all'epoca l'isola di Myst, ma in \"Myst V: End of Ages\", ambientato in un imprecisato futuro rispetto ad Uru, l'isola di Myst pu\u00f2 essere rivisitata. L'intera isola \u00e8 in rovina, e tutti i macchinari sono inutilizzabili o rotti. C'\u00e8 una tempesta continua sopra l'isola, e l'accesso al libro di collegamento per tornare a K'veer, se mai ancora integro, non \u00e8 pi\u00f9 disponibile.\n\u00c8 stato rivelato da Cyan che l'isola di Myst vista nei giochi \u00e8 in realt\u00e0 solo una piccola parte della vera isola: nei giochi sono presenti solo quelle zone che celavano i libri di collegamento di Atrus rimasti intatti. L'isola come la si vede nel gioco non mostra gli altri nascondigli, n\u00e9 gli appartamenti di Atrus e della sua famiglia, posti sottoterra, a cui si accedeva dall'ascensore della biblioteca che nel gioco porta solo al piano superiore.\nSelenitica.\nUna delle Ere scritte da Atrus durante la sua permanenza su Myst, l'Era Selenitica appare alquanto bizzarra, sebbene molto intrigante. \u00c8 inabitata, e il suo aspetto brullo e desolato trasmettono al visitatore una sensazione di straniamento.\nL'Era Selenitica \u00e8 l'unica era in Myst che era originariamente inabitata all'epoca in cui Atrus vi si colleg\u00f2 per la prima volta. Atrus, nei suoi diari, descrive una sensazione di inadeguatezza dopo il suo primo arrivo, e poco dopo una massiccia pioggia di meteoriti cambi\u00f2 considerevolmente l'aspetto dell'isola. Ci\u00f2 che una volta era un verde e lussureggiante territorio fu trasformato in una landa brulla, con la sola eccezione di una piccola zona, che Atrus in seguito chiam\u00f2 l'Oasi.\nAtrus nota anche la vasta variet\u00e0 di suoni che sente durante la sua visita all'Era Selenitica: cascate, venti che fischiano al passaggio in mezzo a peculiari formazioni cristalline, lava che scorre nelle profondit\u00e0 della terra. Per nascondere il suo libro di collegamento verso Myst sull'era, Atrus si ingegna a costruire una serratura che richiede l'immissione, nella giusta sequenza, dei suoni dell'isola in un dispositivo. Dietro la porta chiusa dalla serratura si cela un vasto dedalo di gallerie attraversabile con uno strano veicolo, progettato secondo la tecnologia D'ni.\nRAWA ha affermato che il nome di questa Era derivi da una connessione con la Luna (dal nome della dea greca della Luna Selene). \u00c8 possibile, ma non confermato, che la tempesta di meteoriti a cui Atrus assistette nella sua prima visita fosse stata causata in qualche modo dalla luna di quell'era. Un'altra possibilit\u00e0 \u00e8 che il nome abbia a che fare col minerale chiamato selenite presente sull'isola. In ogni caso, il vero motivo per cui Atrus abbia chiamato cos\u00ec quest'Era rimane sconosciuto.\nVa notato che il nome \"Selenitica\" per quest'Era non viene mai letto o pronunciato da nessuna parte nel gioco originale, nel manuale o sulla confezione. Solo in seguito, nell'hint book ufficiale, nella colonna sonora ufficiale, e infine nel remake \"RealMYST\", in cui uno dei diari di Atrus ha scritto sul dorso \"THE SELENITIC AGE OF MYST\", viene presentato il nome ufficiale dell'Era. Ancora, Atrus menziona quest'era chiamandola \"Selenitica\" nel diario che possiamo leggere in \"\".\nNave di Pietra.\nAtrus scrisse l'Era della Nave di Pietra durante il periodo in cui abit\u00f2 sull'isola di Myst. Durante i suoi viaggi verso l'Era, egli trov\u00f2 tre ragazzi, Emmit, Branch e Will, che affermarono di essere abitanti di una zona vicina, venuti per curiosit\u00e0 a vedere cosa stesse succedendo sull'isola. I ragazzi sembravano poco interessati a spiegare come avessero fatto ad arrivare da soli sull'isola, vista la mancanza di alcuna terra all'orizzonte, n\u00e9 mostravano interesse nel sapere come avesse fatto Atrus ad arrivare l\u00ec. Comunque sia, presto divennero compagni di giochi per i figli di Atrus, Sirrus e Achenar.\nIl tempo era mite; una fresca brezza lambiva l'isola, cosa che permetteva all'aria di non divenire mai troppo calda. Occasionalmente, e solo in seguito all'arrivo di Atrus, si manifestavano piogge e piccole tempeste, cosa che spaventava i ragazzi.\nL'Era deve il suo nome ad una nave che Atrus tent\u00f2 di scrivere nell'Era; egli intendeva usarla per l'esplorazione dell'Era, ma per ragioni non note, probabilmente per imperizia, la nave si manifest\u00f2 incastonata nella roccia e divisa in due. Lo stesso Gehn l'aveva raccomandato di non scrivere manufatti direttamente in un'Era. Malgrado il vascello fosse inutilizzabile per lo scopo per cui era stato creato, esso piacque ad Atrus ed ai ragazzi perch\u00e9 era largo, possedeva cabine confortevoli, ed era stabile. La nave inoltre permetteva l'accesso a due caverne situate sull'isola che portavano a quelle che diventarono le stanze di Sirrus e Achenar. Poco tempo dopo, Atrus inizi\u00f2 la costruzione di altri edifici: in particolare, un faro, che sperava gli avrebbe permesso di comunicare con le popolazioni al di l\u00e0 del mare, di cui ogni tanto gli areva di scorgere luci all'orizzonte. Il progetto ebbe successo, e ben presto altra gente cominci\u00f2 ad arrivare alla \"Roccia\".\nLasci\u00f2 in seguito l'Era per dieci anni, per vedere cosa sarebbe potuto succedere ad un'Era senza la sua presenza. Al suo ritorno, trov\u00f2 una numerosa colonia stabilitasi attorno al faro. Alcune fonti indicavano che gli abitanti avessero trovato dell'oro, e la pace regnava sull'Era.\nQuando Sirrus e Achenar saccheggiarono le Ere di Atrus, i racconti che abbiamo dell'Era della Nave di Pietra cambiarono radicalmente. Non \u00e8 dato sapere cosa successe alla gente che abitava la Roccia, ma quando lo Straniero arriv\u00f2 nell'Era, egli non trov\u00f2 segni di vita. Se gli abitanti fossero stati cacciati da Sirrus e Achenar, o peggio uccisi, potrebbe non essere possibile saperlo mai. Secondo le testimonianze, pare che il clima mite dell'Era mut\u00f2 in costanti tempeste e piogge, ma il vero motivo di questo cambiamento \u00e8 oggetto di dibattito.\nMeccanica.\nL'Era Meccanica \u00e8 considerata una delle ultime Ere scritte e visitate da Atrus nel periodo in cui abitava su Myst. Al suo arrivo, incontr\u00f2 un vecchio, che ad Atrus ricord\u00f2 Emmit, che gli raccont\u00f2 la caotica storia dell'isola. Questo ne \u00e8 un breve riassunto:\nMolti anni prima, nel luogo dove si trovavano i due, sorgeva una vasta isola. L'isola possedeva una grande citt\u00e0, abitata da molta gente pacifica. La popolazione aveva costruito un posto di guardia sulla costa orientale, in attesa di visitatori: essi non possedevano mezzi di trasporto, e la sola cosa che potessero fare era attendere l'arrivo di stranieri, amici o nemici.\nInfine, arrivarono entrambi. Visitatori amichevoli li misero in guardia su una flotta di Navi dalle Vele Nere che attaccavano e distruggevano tutto ci\u00f2 che incontravano. Le Navi vennero, e affondanrono nell'oceano gran parte delle costruzioni dell'isola, lasciando solo le torri di guardia e un cielo grigio e nuvoloso. L'isola, una volta grande, sub\u00ec dopo l'attacco il montare del livello delle acque, che port\u00f2 alla formazione di piccoli isolotti attorno ad un corpo centrale ristretto. Atrus fu informato dai sopravvissuti (all'epoca ridotti al numero di 9) del ritorno delle Navi Nere, e decise di aiutarli. Port\u00f2 con s\u00e9 i suoi figli Sirrus e Achenar come aiuto. Riuscirono a costruire una fortezza rotante e a sconfiggere le Navi Nere, che non tornarono pi\u00f9.\nLa gente festeggi\u00f2 la propria salvezza, e Atrus ripart\u00ec soddisfatto. Sirrus e Achenar, per\u00f2, tornarono, e compirono atti molto al di l\u00e0 di quanto chiunque si fosse aspettato... Questa Era, come le altre Ere di Myst, \u00e8 stata depredata e presenta le prove dell'assassinio delle persone che vi vivevano un tempo.\nI sopravvissuti avevano detto che i cieli dell'Era Meccanica sarebbero rimasti grigi fino al giorno in cui l'ultima nave pirata non sarebbe affondata sotto il mare. In Myst, il cielo dell'Era Meccanica \u00e8 azzurro, cosa che pone interessanti domande riguardo al fato dei pirati, e al loro legame con Sirrus e Achenar, in quanto nessuno dei diari di Atrus superstiti racconta di ulteriori incontri tra lui e i pirati.\nChannelwood.\nL'Era di Channelwood fu scritta da Atrus durante il periodo di Myst. Quando vi si colleg\u00f2 per la prima volta, l'Era era per la maggior parte coperta d'acqua che periodicamente diveniva di un curioso colore arancione. Su Channelwood esisteva solo una piccola isola; il resto dell'Era consisteva di alti alberi che spuntavano dall'oceano circostante, le cui chiome rappresentavano l'unico spazio abitabile oltre alla piccola isola rocciosa. Era possibile spostarsi da una base di un albero all'altro grazie ad una rete di passerelle di legno appositamente costruite. Atrus trov\u00f2 l'Era e gli alberi abitata da molti esseri arboricoli simili a scimmie; queste creature apparivano senzienti, e parlavano tra loro in una lingua che Atrus trov\u00f2 alquanto difficile da comprendere. Comunque, la cosa pi\u00f9 strana che Atrus trov\u00f2 quando si colleg\u00f2 all'Era fu un vecchio uomo che parlava la sua lingua. Il vecchio raccont\u00f2 ad Atrus la strana leggenda di Channelwood. Per cominciare, l'uomo sembrava aspettarsi l'arrivo di qualcuno della sua specie, perch\u00e9 disse ad Atrus che era arrivato tardi. Quindi prosegu\u00ec descrivendo il modo in cui l\u00ec andavano le cose un tempo:\nUna volta, c'era un'isola sotto di loro. Su quest'isola vivevano degli esseri umani, e gli esseri arboricoli, che vivevano sugli alberi, vivevano in pace con loro. Ad un certo punto, delle scosse cominciarono a smuovere l'isola: presto, questa cominci\u00f2 ad affondare in mare. Secondo l'uomo, gli umani si erano in qualche modo sacrificati per fermare il collasso dell'isola, mentre il gruppo dei sopravvissuti si trasfer\u00ec sugli alberi e sul piccolo promontorio dell'isola, unici posti rimasti loro. Tuttavia, essi non erano adatti alla vita sugli alberi, e perirono tutti, tranne lui stesso.\nDurante la sua permanenza, Atrus costru\u00ec anche un sistema idrodinamico su Channelwood per dare potenza agli ascensori che portavano alle capanne sugli alberi. Alla fine, il vecchio si fece lanciare in mare dagli arboricoli. Il mare stesso, da arancione mut\u00f2 in blu, e si quiet\u00f2. Atrus non riusc\u00ec bene a spiegarsi questo fenomeno.\nSecondo i diari di Atrus, i suoi figli furono capaci di comunicare con gli arboricoli molto meglio di lui, e alla fine permise loro di visitare Channelwood da soli. Cosa ne \u00e8 oggi di queste creature arboricole \u00e8 un mistero. Si crede possano essere stare sterminate da Sirrus e Achenar.\nAtrus menziona Channelwood nel suo diario in \"\".\nD'ni ('Dunny').\nNel gioco originale di Myst, D'ni era chiamato \"Dunny\" (che in Australia \u00e8 una parola di slang per \"gabinetto\"). Fu ben presto cambiato in \"D'ni\" ed il nome corretto si trova in \"realMyst\". Il concetto di regno D'ni e la parola stessa \"Dunny\" provengono da un racconto che il creatore di Myst, Robyn Miller stava scrivendo circa un impero sotterraneo che abitava le caverne del sottosuolo, e di un ragazzino che scopre che questo impero \u00e8 in realt\u00e0 la sua perduta casa. Il libro era intitolato \"Dunny Hut\", ma non fu mai completato. Quando Rand e Robyn Miller progettarono Myst, decisero di riprendere alcune delle idee dal racconto Dunny Hut per creare la storia dietro all'avventura del gioco.\nLa stanza conosciuta semplicemente come \"D'ni\" o \"Dunny\" in Myst \u00e8 in realt\u00e0 solo una piccola parte del grande complesso delle caverne D'ni, situata sull'isola di K'veer.\nRime.\nUn'aggiunta del gioco \"realMyst\" (non tradotto in italiano) rispetto all'originale Myst, anche chiamata Era di neve, \u00e8 nascosta in un nuovo puzzle sull'isola di Myst.\nL'Era di Rime era un'Et\u00e0 di ghiaccio e neve disabitata che Atrus scrisse per poter lavorare con alcuni cristalli che aveva scoperto avere alcune delle propriet\u00e0 dei cristalli di collegamento. \u00c8 stata probabilmente una delle ultime Ere che scrisse durante il periodo di Myst.\nRime era molto probabilmente sopra il circolo polare Artico del suo mondo, dal momento che \u00e8 stato registrato che il sole non appar\u00ec mai in quell'Era. Oltretutto, le condizioni di Rime erano condizioni difficili - faceva sempre un freddo terribile e nevicava (fatto sconcertante per Atrus, che era cresciuto in un clima desertico, non era abituato al freddo, e dalle registrazioni sul suo diario non aveva mai visto la neve; lui la chiama, rimanendo stupefatto, \"piume di ghiaccio intricate che cadono dal cielo\").\nAtrus costru\u00ec un osservatorio su Rime sia sul terreno che sotterraneo. Mentre era su Rime, Atrus cominci\u00f2 a notare le Luci del Nord di quell'Era. Queste affascinarono sia lui che i suoi figli Sirrus e Achenar. Sia Atrus che i figli condussero un esperimento su Rime per cercare di poter ricreare le luci a volont\u00e0, creando alcune grosse torri di metallo, che conducevano elettricit\u00e0 a partire dall'acqua. Essi furono in grado di capire qualcosa su ci\u00f2 che aveva creato quelle luci.\nOltre che con le luci, Atrus spese molto tempo facendo esperimenti coi cristalli di collegamento. Catherine ebbe un grande interesse per questo progetto, facendo persino uno dei suoi rari usi di un libro di collegamento per viaggiare fino a Rime. Uno dei principali obiettivi di questo viaggio era visitare Riven, che n\u00e9 Atrus n\u00e9 Catherine avevano visto per un lungo periodo, ed un'Era di cui entrambi volevano sapere qualcosa. Riuscirono sia a puntare i cristalli verso altre Ere, che a far apparire finalmente Riven nel visore. Ad ogni modo, il conflitto che coinvolgeva Riven ebbe una svolta improvvisa che lo port\u00f2 lontano dall'Era ghiacciata di Rime.\nRime gioca un ruolo importante in . Una versione modificata del Visore di Cristallo di Rime si trova nel laboratorio di Atrus su Tomahna. \u00c8 anche il posto dove Atrus trascorre la maggior parte del tempo durante il gioco, bloccato da una tempesta di neve.\nEre non visitabili.\nQueste sono Ere di cui sappiamo veramente molto poco, talvolta solo il nome, note solo per le citazioni che Atrus fa mentre discute sui suoi diari dei progressi da lui fatti su un'altra Era.\nAspermere.\nAtrus speriment\u00f2 l'olografia su questa Era. Non si sa se semplicemente cominci\u00f2 lui su questa Era gli esperimenti o se invece la tecnologia olografica fosse gi\u00e0 in possesso della popolazione di Apermere. Probabilmente, fu una combinazione delle due cose.\nEverdunes.\nL'Era di Everdunes, come il nome suggerisce (in inglese, \"sempredune\"), \u00e8 un'Era molto desolata. Atrus la descrive come una superficie dalla temperatura molto alta e senz'acquae, tuttavia con vasta presenza di piante e animali, molti sottoterra, sotto le dune di sabbia. Atrus fa anche menzione del suo stupore sulla loro esistenza, in quanto non le scrisse esplicitamente nell'Era.\nEverdunes \u00e8 chiaramente un'Era a cui Atrus si dedic\u00f2 molto, a leggere i suoi scritti rimasti. Era la casa di una civilt\u00e0 guidata da una donna di nome Pran.\nC'\u00e8 anche menzione di un altro gruppo di abitanti su quest'Era, noti come Chochtic, sebbene nulla si sa di loro se non che fossero una seria minaccia per Pran e il suo popolo.\n Atrus' Everdunes journal\nOsmoian.\nNon si sa niente riguardo a questa Era tranne il suo nome, menzionato da Atrus nel suo diario di Channelwood.\nIl nome stesso \u00e8 un gioco di parole su un precedente gioco di Cyan, \"Cosmic Osmo\".\nTerrel.\nUn'Era menzionata solo in una frase di uno dei diari di Atrus sull'Era della Nave di Pietra (presente sul libretto della colonna sonora di Myst). Le monete nella cassettiera di Sirrus nell'Era della Nave di Pietra provengono da qui."}
{"id": "271628", "revid": "107985248", "url": "https://it.wikipedia.org/wiki?curid=271628", "title": "Terra (esogeologia)", "text": "Terra (plurale: terrae) \u00e8 un termine latino che indica il suolo, il terreno; \u00e8 utilizzato in esogeologia, secondo una convenzione dell'Unione Astronomica Internazionale, per designare continenti o vaste regioni presenti sulla superficie di pianeti o altri corpi celesti.\nSu Marte le formazioni che vanno sotto il nome di \"terrae\" sono in realt\u00e0 le zone dell'emisfero meridionale pi\u00f9 pesantemente craterizzate; la nomenclatura utilizzata riflette in massima parte quella originariamente proposta dall'astronomo italiano Giovanni Schiaparelli, uno dei primi osservatori del Pianeta Rosso.\nIl nome \"terra\" \u00e8 stato anche assegnato a continenti o vaste estensioni di terreno presenti su Venere, su Plutone, sui satelliti saturniani Giapeto e Titano e sull'asteroide 4 Vesta."}
{"id": "271630", "revid": "278727", "url": "https://it.wikipedia.org/wiki?curid=271630", "title": "Cristiani", "text": ""}
{"id": "271634", "revid": "86599", "url": "https://it.wikipedia.org/wiki?curid=271634", "title": "Tessera (esogeologia)", "text": "Tessera (plurale: tesserae) \u00e8 un termine latino che indica il tassello di un mosaico; \u00e8 utilizzato nell'ambito dell'esogeologia per designare particolari formazioni geologiche tipiche del pianeta Venere, caratterizzate dalla presenza di terreno frammentato in maniera irregolare il cui aspetto ricorda quello di una serie di mattonelle o, appunto, di un mosaico, con la caratteristica struttura a tessere."}
{"id": "271637", "revid": "767487", "url": "https://it.wikipedia.org/wiki?curid=271637", "title": "Tholus", "text": "Tholus (plurale: tholi) \u00e8 un termine latino, indicante nel significato letterale una cupola o una volta, utilizzato nel campo dell'esogeologia per indicare monticelli o piccoli rilievi, eventualmente di origine vulcanica, presenti sulla superficie di pianeti o altri corpi celesti. Per questo motivo si contrappone all'espressione \"mons\", riservata alle montagne e ai rilievi pi\u00f9 pronunciati. \nIl nome di \"tholus\" \u00e8 stato assegnato dall'Unione Astronomica Internazionale a formazioni geologiche presenti sulle superficie di Venere, di Marte, del satellite gioviano Io, del pianeta nano Cerere e dell'asteroide 4 Vesta."}
{"id": "271642", "revid": "964734", "url": "https://it.wikipedia.org/wiki?curid=271642", "title": "Unda", "text": "Unda (plurale: undae) \u00e8 un termine latino che significa \"onda\"; \u00e8 utilizzato nel campo dell'esogeologia per designare formazioni geologiche presenti sulla superficie di un pianeta o di un altro corpo celeste dalla forma ondulata. Strutture di questo tipo sono presenti su Marte (nonostante siano solo tre, di cui due situate in prossimit\u00e0 di Planum Boreum) e su Venere."}
{"id": "271643", "revid": "2184720", "url": "https://it.wikipedia.org/wiki?curid=271643", "title": "Pietro", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nDi seguito una lista delle forme ipocoristiche e alterate del nome in altre lingue:\nOrigine e diffusione.\nDeriva dal nome greco \u03a0\u03b5\u03c4\u03c1\u03bf\u03c2 (\"Petros\"), passato in latino come \"Petrus\", che vuol dire letteralmente \"roccia\", \"pietra\"; esso \u00e8 la traduzione, usata nella maggioranza delle versioni del Nuovo Testamento, del nome Cefa, di origine aramaica e di identico significato, che era l'appellativo dato da Ges\u00f9 (in Mt ) all'apostolo Simone (poi noto come Simon Pietro o solo Pietro, appunto).\nLa figura di Pietro, considerato il primo Papa e venerato come santo dai cristiani, permise al nome di diffondersi in varie forme in tutto il mondo cristiano sin dai primi secoli, rafforzandosi poi ulteriormente grazie al culto di altri santi cos\u00ec chiamati.\nIn Inghilterra venne introdotto dai Normanni nella forma \"Piers\", passata poi a \"Peres\", che diede origine a diversi cognomi quali \"Pierce\" e \"Pearson\", e sostituita mano a mano da \"Peter\" a partire dal XV secolo.\nOnomastico.\nL'onomastico viene festeggiato tradizionalmente il 29 giugno in onore di san Pietro, apostolo di Ges\u00f9 e primo Papa, martire a Roma sotto Nerone. Fra gli altri numerosi santi cos\u00ec chiamati si possono ricordare, alle date seguenti:"}
{"id": "271645", "revid": "842", "url": "https://it.wikipedia.org/wiki?curid=271645", "title": "Trackmania", "text": ""}
{"id": "271648", "revid": "964734", "url": "https://it.wikipedia.org/wiki?curid=271648", "title": "Vastitas", "text": "Vastitas (plurale: vastitates) \u00e8 un termine latino che designa un'ampia distesa desolata; \u00e8 utilizzato in esogeologia unicamente per designare la regione marziana di Vastitas Borealis, un'ampia distesa di terreno privo di rilievi notevoli che circonda il polo nord di Marte, in particolare nelle regioni di Chryse Planitia, Utopia Planitia e Amazonis Planitia."}
{"id": "271649", "revid": "339392", "url": "https://it.wikipedia.org/wiki?curid=271649", "title": "Imperatrice Maud", "text": ""}
