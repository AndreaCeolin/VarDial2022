{"id": "353952", "revid": "22475", "url": "https://it.wikipedia.org/wiki?curid=353952", "title": "Namazu", "text": "Nella mitologia giapponese, \u00e8 un enorme pescegatto in grado di dare origine a terremoti. Namazu vive nel fango, al di sotto della terra. Il dio Kashima lo sorveglia e ne limita i movimenti con una pietra. Quando Kashima lascia il suo posto di guardia, Namazu si agita provocando violenti terremoti.\nIl grande pesce mitologico \u00e8 munito di lunghi baffi e di una lunga coda che risiede sotto il territorio di Shinosa e Hidachi, mentre il corpo giace sotto l'intero arcipelago giapponese. Una delle caratteristiche peculiari del pescegatto \u00e8 la pietra sacra infilata al centro del suo corpo, che da un lato tende a penetrare le viscere della terra, mentre dall'altro emerge all'interno del tempio del dio \"Kashima Daimiojin\".\nLa leggenda narra che il dio Kadori, per scongiurare i terremoti, tenti di tenere fermo il pescegatto, con l'aiuto di una zucca.\nRiferimenti letterari.\nNel \"Manuale di zoologia fantastica\" di Jorge Luis Borges, quest'essere viene citato sotto la voce \"Il Kami\". \nIn questa versione si cita la spada del dio, e non una pietra. \nScrive Borges, citando un autore imprecisato: \nSi aggiunge che il pomo della spada \u00e8 lavorato in pietra e sporge dal suolo vicino al tempio di Kashima, e che un signore feudale scav\u00f2 inutilmente per sei giorni e sei notti senza arrivare alla fine della lama. \nNella stessa pagina si riportano altri mostri giapponesi che causerebbero terremoti: il Jinshin-Uwo, un'anguilla, e il Jinshin-Mushi, uno scarafaggio. Questi esseri vengono tutti descritti come giganteschi.\nCultura di massa.\nA Namazu \u00e8 dichiaratamente ispirato il Pok\u00e9mon Whiscash, il cui nome originario in lingua giapponese \u00e8 .\nCuriosit\u00e0.\nNel Lago Biwa, a nord-est di Kyoto, risiede una specie gigante di pesce gatto, chiamata Oonamazu, che pu\u00f2 superare il metro di lunghezza."}
{"id": "353955", "revid": "767487", "url": "https://it.wikipedia.org/wiki?curid=353955", "title": "Rem Maculae", "text": "Rem Maculae \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di un pesce che, secondo la mitologia egizia, piangeva lacrime in grado di fertilizzare la terra."}
{"id": "353958", "revid": "767487", "url": "https://it.wikipedia.org/wiki?curid=353958", "title": "Viviane Macula", "text": "Viviane Macula \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di un'amante di Merlino secondo la mitologia gaelica."}
{"id": "353960", "revid": "1494169", "url": "https://it.wikipedia.org/wiki?curid=353960", "title": "Viviane", "text": ""}
{"id": "353961", "revid": "173006", "url": "https://it.wikipedia.org/wiki?curid=353961", "title": "Inculturazione", "text": "L'inculturazione \u00e8 un termine in uso nell'antropologia culturale, per indicare il processo di trasmissione della cultura fra le generazioni e in storia delle religioni per indicare la trasmissione e adattamento del culto in contesti culturali diversi. \nL'inculturazione secondo l'antropologia culturale.\nIl termine \"inculturazione\" indica il processo di trasmissione della cultura da una generazione all'altra, in cui l'aspetto complementare \u00e8 la socializzazione dell'individuo tramite l'apprendimento della lingua, l'educazione in ambito familiare, l'imitazione degli adulti e l'assimilazione delle regole di comportamento, l'educazione sessuale, la partecipazione a giochi, gare, danze e cerimonie, la memorizzazione dei racconti degli anziani, l'associazione a gruppi di et\u00e0, societ\u00e0 segrete e di culto, iniziazione.\nDurante la fanciullezza e l'adolescenza si forma, mediante il processo di antropopoiesi, la personalit\u00e0 di base dell'individuo: questi con la maturit\u00e0 e la vecchiaia diviene in grado di dare un contributo innovativo ed originale alla sua cultura. Alcune categorie di persone ricevono un'educazione particolare, finalizzata alla specificit\u00e0 dei loro ruoli, come ad esempio gli operatori magico-religiosi (guaritori, sciamani, stregoni), gli artigiani, i griot e gli artisti, spesso soggetti a tab\u00f9 particolari.\nL'inculturazione del cristianesimo.\nL'inculturazione \u00e8 \u00abl'incarnazione del Vangelo nelle culture autoctone ed insieme l'introduzione di esse nella vita della Chiesa\u00bb (Papa Giovanni Paolo II, enciclica \"Slavorum Apostoli\", 1985, n\u00ba 21). Si tratta di un doppio movimento: da una parte, le culture ricevono il messaggio cristiano ai livelli pi\u00f9 profondi della loro peculiare mentalit\u00e0, e dall'altra si convertono in un'espressione inedita del Cristianesimo, all'interno della Chiesa.\nL'inculturazione, dunque, ha due facce: da un lato l'annuncio del vangelo induce in ogni popolo una ri-comprensione in termini nuovi dei propri valori profondi e spesso il loro riemergere in forme originali di piet\u00e0 popolare, dall'altro la liturgia pu\u00f2 assumere modalit\u00e0 espressive caratteristiche del popolo e da esso pi\u00f9 immediatamente comprensibili. La parte pi\u00f9 visibile dell'inculturazione, quindi, consiste nella diversificazione della liturgia per assimilare contenuti dei diversi popoli. \nL'adozione e la trasformazione in senso cristiano di simboli, riti e credenze di culture non cristiane \u00e8 un fenomeno antichissimo. Esempi di inculturazione, tanto remota da esserne stato perso il ricordo, sono il bastone ricurvo dei vescovi e degli abati, che era una insegna degli aruspici etruschi, e il colorito nero di molte antiche immagini della vergine Maria, comune anche in immagini di divinit\u00e0 greche ed egizie (vedi Madonna Nera).\nUn antico esempio, invece, di deliberata cristianizzazione di riti pagani \u00e8 descritto in una lettera scritta da papa Gregorio Magno nel 601:\nL'inculturazione pone sempre difficili problemi teologici per assicurarsi che essa non comporti in realt\u00e0 l'abbandono di alcuni dogmi cristiani o l'introduzione di credenze pagane producendo una nuova religione sincretistica. Questo problema risult\u00f2 particolarmente grave in occasione della prima introduzione del cristianesimo in Cina da parte dei gesuiti portando nel 1715 alla condanna dei riti cinesi da parte di papa Clemente XI. Analoghe difficolt\u00e0 sorsero in Giappone e in India. L'inculturazione costituisce anche oggi un punto delicato per la chiesa dell'Africa.\nBench\u00e9 la pratica sia antica, l'uso del termine \"inculturazione\" nel cristianesimo \u00e8 recente e spesso deve competere con la scelta di altri termini come \"adattamento\" o \"contestualizzazione\". \nL'inculturazione liturgica nel Cattolicesimo.\nStoria.\nParlare di storia della liturgia cristiana \u00e8, implicitamente, affrontare il tema dell'inculturazione ante litteram giacche la stessa parola \"culto\" \u00e8 collegata etimologicamente a \"cultura\". Il culto liturgico della Chiesa realizza, proprio attraverso ciascuna forma culturale propria di un'epoca, una particolare \"incarnazione\". Da questi periodi ed espressioni storici, la liturgia, assimila alcuni elementi e, allo stesso tempo, riesce ad avere un influsso su di essi. \nAnche se non hanno parlato di \"storia della inculturazione\", gli esperti che maggiormente hanno studiato e insegnato questa disciplina accademica sono stati Ildefonso Herwegen, abate di Maria Laach, e il suo allievo Burkhard Neunheuser. Un'opera di quest'ultimo, \"Storia della liturgia attraverso le epoche culturali\", traccia un percorso storico del rapporto tra liturgia e cultura nel tempo. Le tappe principali, in cui esso si dipana, potrebbero essere cos\u00ec suddivise:\nDopo il Concilio Vaticano II.\nIl Sinodo straordinari dei Vescovi del 1985, pubblic\u00f2 nella sua relazione finale una definizione di inculturazione. Essa viene collocata nel capitolo dedicato a \"La missione della Chiesa nel mondo\". Cos\u00ec vi si legge:\nI Padri sinodali, continuando, sottolineano la rottura fra Vangelo e cultura citando Paolo VI:\nQuesta definizione presenta il tema chiave dell'inculturazione da declinare, successivamente, anche in ambito liturgico, ovvero: la \"reciproca integrazione di elementi pertinenti, tra cristianesimo e cultura\". Questo concetto, applicato alla liturgia porta, secondo il liturgista filippino Chupungco, alla seguente definizione: \"il processo attraverso il quale elementi peculiari di una cultura locale sono integrati nei testi, riti, simboli e istituzioni assunti da una chiesa locale per il suo culto\".\nLa relazione fra liturgia e cultura, in taluni casi, viene identificata anche con altri termini:\nTeologia dell'inculturazione liturgica.\nCome Brambilla spiega, per costruire una teologia della inculturazione bisogna partire proprio dall'incarnazione di Ges\u00f9 Cristo essendo essa il paradigma della stessa Chiesa.\n\"Ad gentes\" al numero 10 afferma: \nE prosegue, in riferimento alle giovani chiese: \nL'inculturazione, in questo modo, viene ad essere premessa sia da un principio cristologico che ecclesiologico che Chupungco riassume come: \"paradigma storico\" per l'incarnazione de Figlio di Dio e \"realizzazione continua di quel paradigma\" per l'incarnazione della Chiesa. Questo principio teologico insito nell'inculturazione viene sintetizzato anche dal documento Liturgia Romana e Inculturazione: \"la fede in Cristo offre a tutte le nazioni di beneficiare della promessa di condividere l'eredit\u00e0 del popolo della Alleanza (cfr Ef 3,6), senza rinunciare alla loro cultura\".\nL'inculturazione nel Luteranesimo.\nIl tema \"liturgia e cultura\" \u00e8 stato oggetto di riflessione anche della Federazione luterana mondiale. La terza consultazione della Federazione luterana, come frutto di questi confronti multiculturali ed ecumenici, present\u00f2 a Nairobi nel gennaio 1996 la dichiarazione: \"Nairobi statement on Worship and Culture\"\".\" Dopo aver rilevato che la liturgia si basa su elementi trans-culturali, il termine che incontriamo in questi testi per indicare l'introduzione di elementi tipici di ogni cultura \u00e8 contestualizzazione: \nTra le sfide che la Federazione si diede nel 1996, inoltre, troviamo:"}
{"id": "353968", "revid": "363629", "url": "https://it.wikipedia.org/wiki?curid=353968", "title": "Zin", "text": "Gli zin, nella mitologia africana, sono gli spiriti acquatici che popolano le acque del fiume Niger, nell'Africa occidentale, presso il popolo dei Songhai."}
{"id": "353969", "revid": "767487", "url": "https://it.wikipedia.org/wiki?curid=353969", "title": "Zin Maculae", "text": "Zin Maculae \u00e8 una formazione geologica presente sulla superficie di Tritone, il principale satellite naturale di Nettuno; il suo nome deriva da quello di Zin, uno spirito dell'acqua secondo la mitologia africana."}
{"id": "353970", "revid": "1318658", "url": "https://it.wikipedia.org/wiki?curid=353970", "title": "Acilius", "text": ""}
{"id": "353972", "revid": "1543377", "url": "https://it.wikipedia.org/wiki?curid=353972", "title": "Folk metal", "text": "Il folk metal \u00e8 un sottogenere dell'heavy metal sorto e sviluppatosi in Europa durante gli anni novanta. Il folk metal mescola l'heavy metal a sonorit\u00e0 ispirate alla musica folkloristica occidentale. Include, quindi, l'utilizzo di strumenti popolari, e, in minor misura, stili di canto tradizionali, come per esempio, gli olandesi degli Heidevolk, i danesi degli Sylvatica e gli spagnoli degli Stone of Erech, e fuori dall'Europa i giapponesi Kiryu.\nIl genere non sub\u00ec alcuna innovazione, almeno fino alla nascita di un'altra band inglese, gli Skyclad. Il loro primo album, \"The Wayward Sons of Mother Earth\" usc\u00ec nel 1990. Solo tra il 1994 ed il 1995 vi furono ulteriori innovazioni, grazie a nuovi gruppi sorti in tutta Europa. Tra queste band, possiamo citare la band irlandese dei Cruachan e la band tedesca dei Subway to Sally, band che crearono due importantissimi sottogeneri del Folk metal, il Celtic metal e il Medieval metal. Nonostante i loro contributi, il folk metal rimase poco conosciuto, a causa dei pochi esponenti presenti durante gli anni novanta. \u00c8 stato cos\u00ec fino agli inizi del 2000 quando il genere esplose, soprattutto in Finlandia con gruppi come i Finntroll, gli Ensiferum, i Korpiklaani, i Turisas e i Moonsorrow.\nLa musica folk metal \u00e8 diversa nello stile dall'heavy metal e dal folk. Tra l'altro bisogna considerare il fatto che per caratterizzare il genere \u00e8 necessario utilizzare una vasta gamma di strumenti folk, quindi le band sono spesso formate da sei o pi\u00f9 membri. Poche sono le band che usano le tastiere, queste sintetizzando il suono degli strumenti popolari. Le liriche nel folk metal, normalmente, spaziano dal paganesimo, alla natura, al fantasy, alla mitologia e alla storia.\nStoria.\nOrigini.\nLa band inglese degli Skyclad fu fondata nel 1990 dopo che il cantante Martin Walkyier lasci\u00f2 i Sabbat, la sua band precedente band. Gli Skyclad debuttarono nel genere thrash metal, con l'album, \"The Wayward Sons of Mother Earth,\" impreziosito con melodie suonate dal violinista Mike Evans, una sperimentazione descritta da Eduardo Rivadavia di AllMusic come \"ambiziosa\" e \"innovativa\". La canzone \"The Widdershins Jig\" dal primo album fu definita come \"particolarmente significativa\" e \"un'ottima realt\u00e0 nel mondo Metal\". Con un violinista fisso nella sua formazione, il secondo album venne considerato come un \"nuovo leggendario stile folk\" e \"le parti del violino, ora di maggior importanza, possono essere associate alle linee di chitarra distorta suonate da una qualunque rock band, a patto che quest'ultima non sia gli Skyclad.\" Gli Skyclad, da allora, vennero considerati pionieri del genere, con Keith Fay dei Cruachan che cita gli Skyclad come \"i creatori del folk metal.\"\nAnche dopo la partenza di Martin Walkyier nel 2001, gli Skyclad, dopo due decenni dalla loro formazione, rimangono un gruppo folk metal molto attivo oggi. Al contrario, la band portoghese dei Moonspell ha solo sfiorato la permanenza nel genere. La loro prima pubblicazione risale al 1994, con l'EP, \"Under the Moonspell\", LP che unisce l'heavy metal con influenze folk del Medio Oriente. Con la pubblicazione del loro primo album, \"Wolfheart\" nell'anno seguente, la band si dedic\u00f2 a una transazione al gothic metal e \"diventando velocemente una delle migliori band Gothic metal.\"\nUn'altra classica band che ha significativamente contribuito alla nascita del folk metal \u00e8 la band finlandese degli Amorphis. Si \u00e8 formata nel 1990 e il loro album d'esordio, \"The Karelian Isthmus\", \u00e8 stato pubblicato nel 1992.\nIl loro secondo album, \"Tales from the Thousand Lakes\", venne pubblicato nel 1994 impreziosito con \"molte melodie e strutture affascinanti, largamente ispirate alla musica folk del loro paese.\" L'album ricevette un'ottima accoglienza dai fan con \"il contenuto che risalta velocemente nell'underground del Metal e raggiunge un picco nello sviluppo del Death metal atmosferico.\"\nVariazioni regionali.\nTra il 1994 e il 1995, il folk metal vede emergere, in diverse parti del mondo, alcune novit\u00e0, poi definite Medieval Metal e Celtic Metal.\nMedieval metal.\nLa band tedesca dei Subway to Sally venne fondata nel 1992 come una band folk rock, che canta in inglese incorporando nella loro musica influenze irlandesi e scozzesi. Con il loro secondo album del 1995, dal titolo, \"MCMXCV\", la band adotta \"un approccio pi\u00f9 tradizionale\" e inizia a cantare in Tedesco. Traendo ispirazione dagli Skyclad, i Subway to Sally suonano un misto tra hard rock e heavy metal \"arricchito con melodie medievali suonate con cornamuse, ghironde, liuti, mandolini, ciaramelle, violini e flauti\", combinato, nei loro testi, con una \"simbolica poesia tedesca\". Con il successo nelle classifiche in Germania, furono accreditati come \"la band che ha inventato, ci\u00f2 che venne chiamato, medieval rock.\"\nQuesto fenomeno esclusivamente di matrice tedesca venne continuato e sviluppato da band successive. Formati nel 1996, la band berlinese, In Extremo trov\u00f2 anch'essa successo grazie ai \"loro vestiti medievali usati sul palco e il loro coraggio di usare bizzarri strumenti, talvolta anche fatti a mano, come le cornamuse scozzesi.\" Un'altra band di questo genere raggiunse il successo in Germania; \u00e8 la band bavarese degli Schandmaul. Autodefinitisi, \"i menestrelli di oggi\", dispongono di un organico di strumenti dotato di cornamuse, organetti, ciaramelle, violini e mandolini.\nCeltic metal.\nLa band Irlandese dei Cruachan venne fondata nel 1992 dal chitarrista Keith Fay con il loro primo demo distribuito nel 1993. Prendendo ispirazione dal primo album degli Skyclad, Fay decide di combinare black metal con la musica irlandese. Il loro primo album,\"Tuatha na Gael\", fu pubblicato nel 1995 consent\u00ec alla band di essere acclamata \"per aver fatto il passo pi\u00f9 lungo di chiunque altro volesse innovare il folk metal\". La sperimentazione dei Cruachan, ossia la combinazione di musica celtica e heavy metal \u00e8 conosciuta oggi come Celtic metal.\nParallelamente ai Cruachan, anche la band black metal dei Primordial pubblic\u00f2 una demo nel 1993, \"ritrovandosi come gli apripista della seconda ondata black metal.\" La musica irlandese ricopr\u00ec \"un ruolo molto importante\" nei Primordial, ma in \"un modo oscuro e sottile\", sia negli accordi che nei tempi. La band fu pure \"definita come una delle migliori band di \"folk-con-black metal\".\" Tra altri classici esempi di Celtic metal si possono annoverare i Geasa , i Waylander, i Suidakra, gli Eluveitie, i Furor Gallico, i Puruzulent e i Northland. I primi tre gruppi pubblicarono una demo nel 1995, mentre gli ultimi si aggiunsero alla scena folk metal solo pi\u00f9 recentemente.\nSviluppo.\nNel 1991 venne fondata in Israele la band progressive metal degli Orphaned Land. Con il loro primo e unico demo \"The Beloved's Cry\" pubblicato nel 1993, \"immediatamente cre\u00f2 un nuovo genere\" che \"velocemente attir\u00f2 molta attenzione grazie al loro stile poco ortodosso.\" Nel 1994, i membri del gruppo erano ancora adolescenti, quando pubblicano il loro primo album, dal titolo, \"Sahara.\" La musica degli Orphaned Land \"si ispirava agli stili musicali del Medio Oriente\" impreziosita di elementi tradizionali provenienti dalla musica folk ebraica e da quella araba.\nDalla met\u00e0 degli anni novanta, poco a poco emersero altre band in grado di combinare l'heavy metal con il folk. Gli Storm fu un supergruppo norvegese composto da Fenriz, Satyr e Kari Ruesl\u00e5tten, rispettivamente dalle band black metal dei Darkthrone, dei Satyricon e della band doom metal dei The 3rd and the Mortal. Il loro unico album \"Nordavind\" venne pubblicato nel 1995 grazie all'uso di tastiere per imitare il suono degli strumenti folkloristici. I tedeschi degli Empyrium, nel loro primo album, dal titolo, \"A Wintersunset\", si basarono inoltre sui sintetizzatori e sulle chitarre, al fine di unire il loro \"oscuro folklore\" con il black metal.\nIl 1996 vide anche il debutto della one-man band black metal del polistrumentista Vratyas Vakyas, conosciuta come Falkenbach. Nonostante i Falkenbach vennero fondati nel 1989, la band non ricevette molta attenzione fino al debutto discografico, debutto che include musica epica \"completa di tastiere, temi vichinghi e tendenze verso strutture e melodie folk\". Falkenbach, in effetti, suona un misto di Viking metal e folk metal. A loro si aggiunsero, negli anni successivi, alter band che combinarono i due generi, come i Windir, i M\u00e5negarm e i Thyrfing.\nIn seguito vennero fondate altre band folk metal, tra le quali possiamo annoverare la band spagnola dei M\u00e4go de Oz formatasi nel 1989, con l'omonimo album di debutto, pubblicato nel 1994. La formazione era formata da nove membri, tra i quali un violinista e un flautista. I M\u00e4go de Oz si sono evoluti negli anni attraverso una combinazione di power metal e celtic metal. Ottennero un grande successo nelle classifiche in patria, cos\u00ec come in Sudamerica e in Messico.\nI The Lord Weird Slough Feg, dalla Pennsylvania, Stati Uniti fondarono il gruppo nel 1990. Il loro eponimo album di debutto venne pubblicato nel 1996. La band ha seguito \"uno stile unico che combina metal tradizionale al power metal al folk metal.\"\nLa band ceca dei Silent Stream of Godless Elegy venne fondata nel 1995, inizialmente come una band doom metal \"legata all'immagine pagana e talmente avventurosa da includere nell'arsenale tipico di una rock band anche violini e violoncelli \". Nel 1998, con la pubblicazione del secondo album, \"Behind the Shadows\", i Silent Stream of Godless Elegy iniziano ad inserire nella loro musica elementi folkloristici.\nEsplosione.\nIl folk metal \u00e8 letteralmente esploso con l'arrivo del nuovo millennio. I capostipiti di questa diffusione, con \"un rivoluzionario scontro tra la tradizione e l'amplificazione\" sono un gruppo finlandese conosciuto come Finntroll. La band venne fondata nel 1997 dal chitarrista degli Impaled Nazarene, esordendo con una demo registrata nel 1998, e con il debut album \"Midnattens Widunder\", pubblicato nel 1999. I loro testi erano cantati esclusivamente in svedese invece del finlandese \"apparentemente perch\u00e9 lo svedese era una lingua migliore per evocare lo spirito dei troll\", anche se la vera ragione di questa scelta era dovuta al fatto che il cantante della band faceva parte della minoranza svedese presente in Finlandia. La musica dei Finntroll fu una \"vera e propria innovazione\" nell'accostamento della polka finlandese, chiamata humppa, con il black metal. In particolare, la band prende dalla humppa \"Le linee di basso suonate in alternate picking, accompagnate dal rullante e l'uso della fisarmonica\". Questo misto di polka e metal estremo diede luogo a diverse controversie. Andy Hinds di Allmusic si lament\u00f2 delle influenze della polka, etichettandole come \"la normale minaccia di una band death metal\" mentre il suo collega Alex Henderson elogi\u00f2 la band per il loro \"sempre solido e consistente sforzo\", dichiarando che i Finntroll si distinguevano dalla massa \"grazie alla loro enfasi sulla polka finlandese e all'humor e l'ironia concessi duranti i concerti.\"\nIl secondo album dei Finntroll, \"Jaktens Tid\" venne pubblicato nel 2001 trovando successo in patria. Molte canzoni dell'album vengono cantate da Jonne J\u00e4rvel\u00e4 dei Korpiklaani, all'epoca Shaman, un'altra band finlandese. Al contrario di altri gruppi folk metal che iniziarono come normali band metal prima di aggiungere influenze folk, i Korpiklaani, prima di dedicarsi al metal, cominciarono come band folk. Le radici dei Korpiklaani (anzi degli Shaman), si possono trovare in un gruppo di musica Sami chiamato, Shamaani Duo, fondato nel 1993. Un album di musica folk, chiamato Hunka Lunka, venne pubblicato nel 1996, quando Jonne J\u00e4rvel\u00e4 decise di trasformare la band, innanzitutto dal nome, da Shamaani Duo a Shaman. Il folk metal degli Shaman era basato sulla musica folk degli Shamaani Duo. Due album vennero pubblicati con quel nome. Il primo, Idja, fu pubblicato nel 1999, mentre il secondo, Sham\u00e1niac, nel 2002, quando gli Shaman cambiarono nome in Korpiklaani. Il cambio del nome viene accompagnato dal cambio di musica. Le voci in yoik e l'uso del lingua sami vengono troncati, mentre il sintetizzatore viene rimpiazzato da veri strumenti folk. Jonne J\u00e4rvel\u00e4 accredita il suo cambio di genere ai Finntroll.\nMentre i Korpiklaani usano dei veri strumenti folk, quindi non campionati, i Finntroll ripiegano sulle tastiere al fine di riprodurre le melodie folk suonate in stile humppa. Le tastiere nei Finntroll vengono suonate da Henri Sorvali, tasteristia anche nei Moonsorrow, un'altra band folk metal finlandese fondata nel 1995 con suo cugino Ville Sorvali. La band pubblic\u00f2 due demo, la prima nel 1997 e l'altra nel 1999, prima dell'esordio del 2001 con l'album, \"Suden Uni\". I Moonsorrow fondarono il folk metal con il Viking metal incorporando \"Elementi e forme tradizionali finniche in elaborati arrangiamenti sinfonici tipici delle band Viking metal come Bathory e Enslaved.\" Nei primi anno 2000 l'adozione di elementi folk nel metal \"\u00e8 diventata di gran moda\" in Finlandia cos\u00ec iniziarono ad emergere altre band folk metal finlandesi, tra le quali i Cadacross, gli Ensiferum e pi\u00f9 tardi i Turisas e i Wintersun. Gli Ensiferum, in particolare, raggiunsero nel 2007 la testa della classifica finlandese con il loro singolo, \"One More Magic Potion\". Anche i Finntroll, i Korpiklaani, i Moonsorrow gli Turisas trovarono successo scalando le classifiche dei loro Paesi.\nAnche dagli altri paesi scandinavi provengono ottimi gruppi folk metal. La band norvegese dei Glittertind entr\u00f2 nella playlist del canale radio norvegese pi\u00f9 famoso, NRK P1 con la canzone \"G\u00e5r min eigen veg\", in italiano, \"Cammino per la mia strada\", quando il loro secondo album, \"Landkjenning\", in italiano, \"Approdo\", entra nel maggio 2009 nelle classifiche norvegesi in 20\u00aa posizione. Nel genere si sono distinte altre band norvegesi tra le quali gli Storm e i Windir, cos\u00ec come gruppi pi\u00f9 recenti, come i Kampfar, i Lumsk,gli \u00c1smegin e i Trollfest. Le band svedesi includono i gi\u00e0 citati Thyrfing and M\u00e5negarm, ma anche gli Otyg e i Vintersorg. Band folk metal danesi includono i Wuthering Heights, gli Svartsot, e i faroesi dei T\u00fdr.\nFuori dalla Scandinavia, altre nazioni europee hanno contribuito a formare il genere, come i gruppi dei Paesi Baltici \u02d0Estonia, Lettonia e Lituania, tra cui vi sono i Metsat\u00f6ll, i Raud-Ants, gli Skyforger e gli Anubi (con le tematiche riguardanti l'Antico Egitto) mentre i rappresentanti dalla Russia includono gli Alkonost, gli Arkona e i Butterfly Temple. Altri casi isolati in Europa sono i Divlje Jagode (\"fragole selvatiche\" in bosniaco) dalla Bosnia, i Balkandji dalla Bulgaria,i Dalriada, i Pallmetta, i Sacra Arcana, iKerecsenS\u00f3lyom e i Virraszt\u00f3k dall'Ungheria, gli Alestorm dalla Scozia (caratterizzati dai loro temi pirateschi), gli Elvenking, i Fiaba, i Furor Gallico, i Kalevala Hms, i Folkstone, i Materdea, i Lou Quinse e i Diabula Rasa dall'Italia, gli Holy Blood dall'Ucraina e gli Eluveitie dalla Svizzera. I Folkearth sono un progetto internazionale di folk metal con membri provenienti da tutta Europa. All'inizio, il progetto consisteva di 14 musicisti folk e metal. Con il suo secondo album, \"By the Sword of My Father,\" pubblicato nel 2006, il progetto vantava la presenza di ben 31 musicisti.\nFuori dal continente europeo, il folk metal \u00e8 relativamente raro, con band principali come i, The Lord Weird Slough Feg, i Tengger Cavalry e gli americani degli Agalloch. La loro musica \u00e8 considerata \"un'anomalia geografica, e lo si comprende dalla loro ecletticit\u00e0, un \"avant-garde folk-metal\", ossia proprio quello che uno si aspetta fuori dalla Scandinavia.\" I T\u00faatha D\u00e9 Danann sono un'altra anomalia geografica, col loro Celtic metal dal Brasile.\nCaratteristiche.\nMusica.\nLa musica del folk metal \u00e8 una collezione di band che seguono diversi sottogeneri dell'heavy metal. Mentre band come i Primordial, i Finntroll e i Kukulkan suonano black metal, altri gruppi come i The Lord Weird Slough Feg e gli Alestorm suonano con una base ben radicata nel Power metal o nel metal tradizionale, mentre la band tedesco-norvegese Midnattsol fonde il genere con il gothic metal. Tendenze progressive possono essere trovate in molte band, come negli Elvenking, nei Lumsk e nei T\u00fdr. Molte band sono conosciute in quanto adottano contemporaneamente un maggior numero di stili di heavy metal. Gli Orphaned Land combinano il folk metal con il progressive metal e il Death doom metal, mentre gli Ensiferum mischiano il folk con un ibrido di Power metal e death metal. Pochi gruppi sono anche conosciuti per inglobare stili di generi estranei all'heavy metal. Alcuni esempi sono il punk rock nella musica dei Glittertind e il neofolk e il post-rock negli Agalloch.\nGli elementi folk nel genere riflettono la provenienza etnica dei musicisti, come nel caso della humppa nei Finntroll e nei Korpiklaani, la musica slavo-russa negli Holy Blood e negli Arkona, la musica baltica nei Metsat\u00f6ll e negli Skyforger o la musica mediorientale degli Orphaned Land. La musica celtica permea gruppi irlandesi come gli Cruachan e i Waylander o anche gruppi non irlandesi come gli svizzeri degli Eluveitie (anche se la Svizzera \u00e8 considerata un paese dalla storia celtica), e i Tuatha de Danann (dal Brasile, un paese che non fa parte della cultura celtica, nonostante la somiglianza del nome del paese con il nome di un'isola della mitologia celtica). La musica occitana \u00e8 ben presente nel repertorio di gruppi occitani come negli Hantaoma, nei Lou Quinse e nei Maladecia. Stili di folk provenienti da pi\u00f9 regioni si trovano nella musica degli Elvenking e degli Ensiferum.\nIl genere offre anche una variet\u00e0 di atmosfere. Una natura allegra e divertente si pu\u00f2 trovare nei Trollfest e nei Korpiklaani. Queste band sono conosciute per questa musica anche perch\u00e9 \u00e8 molto ballabile. Al contrario, altri gruppi come Thyrfing e Primordial sono conosciuti per la loro atmosfera contemplativa. I Lumsk offrono uno stile morbido mentre gli Agalloch sono conosciuti per il loro sound \"depressive ambient\".\nUn'atmosfera epica \u00e8 caratteristica di molte band folk metal, come Primordial, Moonsorrow, Turisas e del progetto Folkearth. Gruppi come Ensiferum e Wintersun sono conosciuti per avere un lato melodico mentre altre band preferinscono un approccio pi\u00f9 brutale, come i Finntroll e i M\u00e5negarm.\nStrumenti.\nIl Folk metal usa principalmente gli stessi strumenti dell'heavy metal classico: chitarre, basso, batteria e cantante. Mentre pochi gruppi folk metal come Tharaphita si disfano \"di ogni strumento folkloristico\" e \"si affidano soltanto di strumenti metal tradizionali,\" le band generalmente usano degli strumenti folk che vanno dal comune all'esotico. Molti gruppi folk metal includono un violinista nella loro formazione. Alcune di queste band sono gli Skyclad, i Subway to Sally, gli Schandmaul, i M\u00e4go de Oz, i Silent Stream of Godless Elegy, i Korpiklaani, i Lumsk, gli Elvenking, gli Eluveitie e i Tuatha de Danann. Il tin whistle e il flauto vengono usati soprattutto dalle band Celtic metal come i Cruachan, i Waylander e gli Eluveitie. Il flauto (e anche il tin whistle) possono essere trovati anche in band estranee al celtic metal, come i Metsat\u00f6ll, gli Schandmaul e i Morgenstern. Molte band sono conosciute per usare strumenti esotici provenienti dal loro paese, come l'uso da parte degli Skyforger del kokle lettone, l'uso da parte dei Metsat\u00f6ll del torupill, una sorta di cornamusa estone, l'uso dei Korpiklaani del kantele, gli Eluveitie che usano l\"'hurdy-gurdy\", una specie di ghironda della musica celtica, e l'uso da parte degli Orphaned Land dell'oud e del \"saz\".\nIn assenza di strumenti folk, altre band usano le tastiere per replicare il suono degli strumenti folk. Alcune di queste band sono gli Storm, gli Empyrium e i Finntroll, cos\u00ec altri gruppi, come i Midnattsol e i Die Apokalyptischen Reiter. Esistono anche band che, insieme agli strumenti folk aggiungono le tastiere, come gli Skyclad, i M\u00e4go de Oz e i Tuatha de Danann.\nIl grande numero di strumentisti in studio pu\u00f2 essere un ostacolo per le performance dal vivo. Mentre gli Orphaned Land riescono a suonare in Israele con venti musicisti sul palco, nei concerti in altre nazioni sono costretti, per le parti degli strumenti folk, a ripiegare su un computer. Molti combo folk metal sono conosciuti solo per gli album in studio e non fanno performance dal vivo. tra queste band ci sono i Folkearth, i Falkenbach e i Summoning. Molte band folk metal espandono la loro formazione facendo entrare nella band i turnisti, quindi sono molto comuni band con sei o pi\u00f9 membri rispetto alla loro regolare formazione. Alcuni dei sestetti nel genere sono gli Schandmaul, i Cruachan, i Korpiklaani, i Turisas e i Midnattsol, mentre i gruppi composti da sette membri includono i Subway to Sally, gli In Extremo e i Lumsk. Sia i Silent Stream of Godless Elegy e gli Eluveitie vantano otto membri ufficiali mentre i M\u00e4go de Oz dispongono in totale di nove musicisti. Anche qualche band con molti strumentisti usa qualche ospite per migliorare il sound. Per esempio, i Lumsk hanno aggiunto tredici guest nel loro album d'esordio \"\u00c5smund Fr\u00e6gdegjevar\". A volte, gli ospiti diventano famose grazie al fatto di essere successivamente diventati membri a pieno titolo della band, come negli Skyforger e nei Turisas.\nVoce.\nLa grande variet\u00e0 di stili musicali e di strumenti \u00e8 contornata dalla variet\u00e0 di stili vocali. Dall'\"agghiacciante growl\" nei Finntroll agli \"scream\" tipici del black metal degli Skyforger o dei Moonsorrow, non vi \u00e8 carenza di stili di voce estremi nel folk metal. Altre band che usano stili di voci estremi sono i Cadacross, gli Ensiferum e gli Equilibrium. Al contrario, band come i M\u00e4go de Oz e i Metsat\u00f6ll sono conosciuti per usare uno stile di canto \"pulito\" pi\u00f9 in linea con il loro approccio tradizionale. Molte band nel genere usano sia voci estreme che stili di canto puliti. Tra queste ci sono i Primordial, i Turisas, i Windir e i Wintersun.\nGli stili di canto tradizionali possono essere anch'essi trovati nel genere. Oltre ai gi\u00e0 citati Heidevolk, le parti cantate in yoik di Jonne J\u00e4rvel\u00e4 possono essere trovate molte volte negli Shaman, nei Finntroll e nei Korpiklaani. Cantato folk o comunque ispirato ad esso si pu\u00f2 trovare negli Equilibrium, nei Metsat\u00f6ll, negli Skyforger e negli Orphaned Land. La musica degli Orphaned Land usa anche canti e cori, molto presenti anch'essi nel folk metal. Alcune band utilizzanti spesso i cori, tra i quali gli Arkona, i Turisas, i Lumsk e gli Eluveitie, mentre i canti si trovano nella musica dei T\u00fdr e dei Windir. Alcune band come i Falconer e i Thyrfing sono anche noti per usare \"melodie popolari yo-ho-ho \" nelle loro voci per seguire lo stile viking metal.\nGli Orphaned Land normalmente cantano in inglese, ma usano anche dei linguaggi che \"vanno bene con la musica con un suono esotico e unico.\" Anche i T\u00fdr usano diverse lingue nella loro musica. Alcune band, invece, cantano sempre, o quasi, nella loro lingua madre, come i M\u00e4go de Oz in Spagnolo, i Moonsorrow in Finlandese, i Metsat\u00f6ll in Estone e i Lumsk in Norvegese. Le band medieval metal tedesche usano spesso o sempre la lingua tedesca. Tra questi, ci sono i Subway to Sally, i Morgenstern e i Letzte Instanz.\nSono abbastanza comuni nel genere anche cantanti femminile con stili di voce estremi come nei Cruachan, negli Otyg, nei Lumsk, negli Arkona e nei Midnattsol. Altri gruppi come Orphaned Land ed Elvenking usano voci femminili.\nTesti.\nLe liriche folk metal contemplano il paganesimo, la natura, il fantasy, la mitologia e la storia. Il folk metal, fin dalla sua comparsa, venne associato al paganesimo, quando Martin Walkyier lasci\u00f2 i Sabbat per formare gli Skyclad, in parte perch\u00e9 la band \"non voleva cambiare le tematiche, iniziando a cantare del paganesimo inglese, a detta sua proprio ci\u00f2 che cercava\". Di conseguenza, le liriche degli Skyclad trovano fonte esclusivamente dal paganesimo . Anche i Cruachan sono stati formati da un \"autodescritto\" pagano, Keith Fay. Per Ville Sorvali dei Moonsorrow, l'etichetta \"pagan metal\" \u00e8 preferibile \"perch\u00e9 descrive le liriche della musica, ma non dice niente sulla musica strumentale.\" Altre band che preferiscono usare il termine \"pagan metal\" per descriversi sono i Cruachan, gli Eluveitie, gli Obtest e gli Skyforger. Al contrario delle band Pagan metal, le band oriental metal come gli Orphaned Land trattano temi riguardanti l'Ebraismo.\nLa natura \u00e8 una forte influenza per le band folk metal. Gruppi come Korpiklaani, Elvenking, Midnattsol e Vintersorg hanno molti testi basati sulla natura. Per gli Agalloch, l'ambiente naturale viene usato nelle liriche \"perch\u00e9 ci schieriamo insieme alle vittime dell'umanit\u00e0, che lo sta distruggendo.\" Tutti i membri degli Skyclad sono \"supporter di organizzazioni come Greenpeace, per questo sono coloro che difendono la terra e si preparano alla battaglia\" tra \"la gente che vuole salvare il pianeta e quelli che lo vogliono distruggere.\"\nGli Skyclad, pionieri del genere, non usano liriche fantasy perch\u00e9 \"c'\u00e8 gi\u00e0 un sacco di fantasia nel mondo, secondo la loro opinione, tutto quello che ci dicono i politici \u00e8 fantasia.\" Tuttavia, altre band usano temi epici e fantasy, come gli Ensiferum, i Midnattsol e i Cruachan. Per gli Elvenking, i testi fantasy sono usati \"come una metafora per svelare significati pi\u00f9 profondi.\" Analogamente, i testi fantasy dei Turisas sono pi\u00f9 espliciti in quanto \"hanno un significato pi\u00f9 grande e profondo.\"\nIl Celtic metal fa largo uso di testi ispirati alla mitologia celtica, la cui storia \u00e8 anch'essa una ricca fonte di testi. Tra le band che abbracciano questo filone vi sono i Cruachan, gli Eluveitie, i Primordial e i Mael M\u00f3rdha. La mitologia norrena pu\u00f2 essere trovata nei testi di band come i Falkenbach, i T\u00fdr, i Finntroll e i Mithotyn. Gli Skyforger usano in grande quantit\u00e0 liriche ispirate alla mitologia e alla storia lettone. Altre band che hanno fatto la storia della musica sono i Falconer e gli Slechtvalk.\n Alcune band NSBM, come gli ucraini dei Nokturnal Mortum, i russi Temnozor e i Kroda, sono invece conosciute per l'utilizzo lirico ed estetico di tematiche quali il Nazionalsocialismo e Suprematismo Bianco. Tale circostanza \u00e8 stata definita da Ciaran O'Hagan, cantante dei Waylander, come \"un insulto a persone come me che non hanno ideali fascisti.\" Egli aggiunge che tali band NSBM \"stanno suonando folk metal per tutte le ragioni sbagliate.\" \nA causa dell'uso di simboli pagani da parte del Neonazismo, alcune band folk metal sono state accusate di far parte della corrente NSBM. Di conseguenza, band come i Cruachan, gli Skyforger, i Moonsorrow, i M\u00e5negarm e i T\u00fdr hanno dovuto dimostrare di essere distanti da tale ideologia. Gli Skyforger hanno aggiunto nel retro dei loro album la scritta 'No Nazi Stuff Here!'. Richard Lederer dei Summoning ha denunciato con uno scritto sul sito internet della band il Nazionalsocialismo. Nell'aprile 2008, al festival folk metal Paganfest, le band l\u00ec presenti vennero accusate dall'Antifa tedesca di essere nazisti, fascisti e razzisti. Ville Sorvali dei Moonsorrow e Heri Joensen dei T\u00fdr hanno pubblicato un video congiunto, affermando: \"sembra che il pi\u00f9 grande problema sia dovuto al fatto che usiamo antichi simboli scandinavi, come la S nel logo dei Moonsorrow e la T nel logo dei T\u00fdr. Il problema \u00e8 che queste lettere sono parte dell'alfabeto runico da millenni e solo recentemente sono state collegate al nazismo.\" \nUna dichiarazione scritta in risposta alle polemiche \u00e8 stata rilasciata dai Moonsorrow; allo stesso tempo si pu\u00f2 notare come i T\u00fdr contengano nel loro album The Lay of Thrym una canzone, \"Shadow of the Swastika\", il cui testo \u00e8 chiaramente antinazista. \nSul lato opposto del panorama politico, alcuni gruppi folk metal hanno pronunciato espliciti sentimenti socialisti. Per esempio, i gi\u00e0 citati Glittertind hanno rilasciato nel maggio 2009 una dichiarazione politica di sinistra contro il neoliberalismo nel booklet della ripubblicazione di \"Til Dovre Faller\" per la Napalm Records.\nGli Skyclad erano soliti affrontare temi politici ma attraverso liriche ambigue e umoristiche. Anche altre band utilizzano tali temi, come nel caso dei Finntroll. I testi dei Korpiklaani sono definiti come \"un concentrato nell'avere tempo da perdere, bere e festeggiare.\" In una recensione dell'album dei Turisas', \"The Varangian Way\", James Christopher Monger di Allmusic commenta che alcuni ascoltatori potrebbero essere stati messi fuori strada \"dal preconcetto sugli uomini adulti vestiti in pelle\" con testi come \"vieni con noi al sud, scrivi il tuo nome nel nostro roll.\" Heri Joensen dei T\u00fdr sostiene che un ascoltatore deve confidare nella sua mascolinit\u00e0 per ascoltare tali testi tradizionali Faroesi come \"ragazzi giovani, ragazzi felici che danzano allegramente.\"\nNella scena folk ucraina, inoltre, si \u00e8 generata una nutrita corrente di gruppi christian metal come gli Holy Blood, gli Oskord e gli Evroklidon, per lo pi\u00f9 legata apertamente al Cristianesimo ortodosso."}
{"id": "353976", "revid": "1754196", "url": "https://it.wikipedia.org/wiki?curid=353976", "title": "Cornelius", "text": ""}
{"id": "353978", "revid": "1718925", "url": "https://it.wikipedia.org/wiki?curid=353978", "title": "H\u00e4nsel e Gretel", "text": "H\u00e4nsel e Gretel (in tedesco: \"H\u00e4nsel und Gretel\"; pronuncia: ; pronuncia italiana: ) \u00e8 una fiaba tedesca riportata dai fratelli Grimm. La fiaba presenta numerosi punti di contatto con \"Pollicino\" di Charles Perrault.\nTrama.\nLa fiaba \u00e8 ambientata in una foresta della Germania durante il XVII secolo, in un periodo di carestia. I nomi dei protagonisti sono i vezzeggiativi di Hans, diminutivo di Johannes (che corrisponde all'italiano Giovanni), e di Gretel, diminutivo di Margarethe (che in italiano trova corrispondenza nei nomi Margherita e Greta).\nH\u00e4nsel e Gretel, fratello maggiore e sorella minore, sono due bambini, figli di un povero taglialegna che si \u00e8 risposato dopo essere rimasto vedovo. Visto che l'uomo non riesce pi\u00f9 a sfamare la famiglia, la sua nuova moglie lo persuade a disfarsi dei bambini, quindi egli, con la scusa di farsi aiutare nel lavoro, li conduce nel bosco e li abbandona. I due per\u00f2, avendo origliato la sera prima la conversazione dei genitori, si sono premuniti e hanno segnato il percorso con dei sassolini bianchi, quindi, seguendo la scia, riescono a ritrovare la strada di casa. La matrigna per\u00f2 non demorde e ordina al taglialegna di portare H\u00e4nsel e Gretel ancora pi\u00f9 in profondit\u00e0 nel bosco il giorno seguente. Stavolta i fratellini non riescono a riempirsi le tasche di sassolini e tentano di usare al loro posto le briciole del pane che la matrigna ha dato loro per pranzo, che per\u00f2 vengono mangiate dagli uccelli; cos\u00ec, una volta che il padre li ha lasciati, i bambini si smarriscono. Vagando per la foresta, H\u00e4nsel e Gretel raggiungono una radura in cui sorge una piccola casa, che con meraviglia scoprono essere fatta interamente di dolci, in particolare di marzapane. Spinti dalla fame, i due ne staccano dei pezzi e li mangiano, finch\u00e9 non vengono sorpresi da una vecchietta, che fa capolino da una finestra. Molto affabile, questa li invita a entrare e i bambini accettano con gratitudine; la signora offre loro un'ottima cena e li fa coricare in morbidi letti. Al risveglio per\u00f2 la vecchia svela la sua vera natura: si tratta di una terribile strega, che, sfruttando come esca la sua casa di marzapane, cattura i bambini per poi divorarli. La strega costringe Gretel a farle da sguattera e rinchiude H\u00e4nsel in una gabbia e lo mette all'ingrasso, intenzionata a mangiarlo per primo. Ogni giorno la vecchia tasta l'indice del ragazzino per controllare se sia ingrassato, ma H\u00e4nsel riesce a ingannarla: sfruttando il fatto che la strega \u00e8 molto miope, ogni volta non le porge il suo dito ma un osso di pollo. In questo modo la strega non si accorge dell'inganno e si convince che il bambino sia sempre troppo magro. A un certo punto la strega perde la pazienza e decide di mangiarselo comunque, quindi accende il forno per cucinarlo ed ordina a Gretel di infilarci dentro la testa per verificare se \u00e8 ben caldo. Gretel per\u00f2 capisce che, se facesse ci\u00f2, la strega richiuderebbe di colpo il forno per farla arrostire e divorare anche lei, e non cede all'inganno, fingendo di non capire; la vecchia, spazientita, infila la testa nel forno per mostrarle come deve fare, allora Gretel le d\u00e0 una spinta e la chiude nel forno, lasciandola morire nel fuoco e facendo quindi quello che la malvagia donna avrebbe voluto fare a lei. I bambini si impadroniscono dell'oro che la strega nascondeva in casa e con esso fuggono. Arrivati a un lago lo attraversano con l'aiuto di un'anatra e giunti a riva seguono la strada che conduce alla loro casa. Nel frattempo la matrigna \u00e8 morta. Il taglialegna corre incontro a H\u00e4nsel e Gretel, che gli mostrano il tesoro della strega, grazie al quale padre e figli vivono felici per sempre, non soffrendo pi\u00f9 la fame.\nAnalisi.\nLa fiaba dei fratelli Grimm ha certamente origine nel Medioevo, . H\u00e4nsel e Gretel non condannano il proprio genitore per il tentato abbandono; al contrario, semplicemente si \"riscattano\" portando loro in pegno grandi ricchezze con cui sfamarli.\nQuesta pratica lasci\u00f2 numerose impronte nell'immaginario collettivo: basti pensare alla ballata \"Babes in the wood\", che narra la tragica avventura di un bambino e una bambina abbandonati nel bosco dai genitori.\nLa trama di \"H\u00e4nsel e Gretel\" \u00e8 in gran parte identica a quella di Pollicino di Perrault; l'episodio dei sassolini e delle briciole di pane, per esempio, \u00e8 identico in entrambe le fiabe, sebbene in tal senso venga ricordata di pi\u00f9 la fiaba di Perrault. Di H\u00e4nsel e Gretel \u00e8 soprattutto nota l'immagine della \"casa di marzapane\", che costituisce l'opposto della casa povera e affamata dei bambini, e la materializzazione quasi \"eccessiva\" dei loro desideri, ma si rivela al contempo una trappola per trasformarli in cibo; vi si potrebbe leggere qualche analogia con il posteriore Paese dei Balocchi di Carlo Collodi. L'incipit della fiaba ricalca temi contenuti nella fiaba Ninnillo et Nennella de Lo cunto de li cunti di Giambattista Basile, in particolare l'episodio dell'abbandono dei bambini nel bosco con il ritorno a casa mediante l'espediente delle tracce lasciate per la via. I fratelli Grimm ben conoscevano il testo, avendolo fatto tradurre in tedesco ed avendone curato la prefazione.\nUn'opera derivata.\nNel romanzo di Hans Traxler (\"La strega e il panpepato. La vera storia di H\u00e4nsel e Gretel\", Emme Ed., Milano, 1981) l'autore mette in opera una messa in scena con fittizie testimonianze e prove in modo da sembrare che la fiaba dei Grimm prende spunto da una realt\u00e0 storica che gli autori, conoscendola, hanno volutamente rovesciato. Nel suo romanzo, narra che in Germania, negli anni sessanta del Novecento, accurate ricerche negli archivi di Wernigerode e degli scavi effettuati sull'Engelesberg, nella vicina regione dello Spessart, portano in evidenza un fatto a dir poco singolare: nel 1647, due fratelli, Hans e Greta Metzler, di mestiere pasticcieri, invidiosi della fama e dell'ottima clientela che una certa Katharina Schraderin, lei pure pasticciera, aveva ottenuto con la vendita di prelibati dolci di marzapane di sua invenzione, la denunciano al tribunale con l'accusa di stregoneria. La giovane, di fronte ai giudici di Gelnhausen, si discolpa e viene assolta. Poco tempo dopo, per\u00f2, Hans e Greta, decisi a impossessarsi della ricetta di Katharina, la raggiungono nottetempo nella sua casetta nel bosco e, dopo aver cercato invano di farle rivelare gli ingredienti dei suoi dolci di marzapane, arrivano a strangolarla gettandone poi il corpo nel forno di cottura (negli archivi di Wernigerode furono trovati gli atti del processo, mentre negli scavi venne alla luce lo scheletro della donna e anche il foglio con la ricetta). In una lettera al fratello Wilhelm, Jakob Grimm scriveva: \"Questa storia dei due fratelli mi pare troppo violenta per trovar posto nella nostra raccolta. Se la giovane strega fosse una brutta vecchia con la gobba, su cui magari stesse appollaiato un corvo o un gatto, il tutto potrebbe sortire un effetto altamente istruttivo e denso di significato\". Cos\u00ec, nella fiaba, i due assassini diventano i poveri fratellini vittime della strega, mentre la vera, giovane vittima della storia si trasforma nella vecchia megera divoratrice di bambini. Il finale della fiaba riflette tuttavia la verit\u00e0: \u00e8 Gretel, infatti, a gettare nel forno la donna, e non il contrario. Tutta la storia narrata nel romanzo di Traxler \u00e8 una pura invenzione che per\u00f2 gli procur\u00f2 lauti guadagni."}
{"id": "353980", "revid": "287204", "url": "https://it.wikipedia.org/wiki?curid=353980", "title": "Hansel e Gretel", "text": ""}
{"id": "353981", "revid": "86599", "url": "https://it.wikipedia.org/wiki?curid=353981", "title": "Patera (esogeologia)", "text": "Patera (plurale: paterae) \u00e8 un termine latino che nel campo dell'esogeologia \u00e8 utilizzato per designare formazioni geologiche extraterrestri simili a crateri irregolari, caratterizzati da bordi smerlati. La terminologia ufficiale proposta dall'Unione Astronomica Internazionale individua strutture di questo tipo su Venere, su Marte, sul satellite gioviano Io e sul satellite nettuniano Tritone."}
{"id": "353994", "revid": "3831", "url": "https://it.wikipedia.org/wiki?curid=353994", "title": "Fufius", "text": ""}
{"id": "353999", "revid": "3831", "url": "https://it.wikipedia.org/wiki?curid=353999", "title": "Gallius", "text": ""}
{"id": "354000", "revid": "3831", "url": "https://it.wikipedia.org/wiki?curid=354000", "title": "Iunius", "text": ""}
{"id": "354013", "revid": "125851243", "url": "https://it.wikipedia.org/wiki?curid=354013", "title": "Arturo Carlo Jemolo", "text": "Cattolico-liberale (o meglio \"liberal-cattolico\"), impegnato in sostegno della laicit\u00e0 dello Stato, i suoi interventi hanno suscitato echi e consensi; sul terreno giuridico sono particolarmente rilevanti i contributi di diritto ecclesiastico; su quello storiografico restano fondamentali gli studi su Stato e Chiesa nell'Italia unita.\nBiografia.\nIl padre Luigi Jemolo, siciliano di Ragusa, fu ragioniere di prefettura a Siracusa, poi funzionario al Ministero della Marina a Roma. La madre Anna Adele Sacerdoti, figlia di Leone Sacerdoti e di Marietta Momigliano, piemontese di Ceva, fu insegnante elementare, e faceva parte della vasta famiglia Momigliano di religione ebraica a cui appartennero Attilio, Felice e Arnaldo; si convert\u00ec al cattolicesimo in tarda et\u00e0; sposata con il rito civile, fece battezzare il figlio a sette anni, dopo la morte della propria madre.\nA Roma Jemolo frequent\u00f2 le ultime classi elementari alla scuola di via Ges\u00f9 e Maria (la madre lo aveva preparato in casa per prima e seconda) e il ginnasio all'Ennio Quirino Visconti. Sul finire del 1905, dopo la morte del padre non ancora quarantenne, si trasfer\u00ec a Torino dove segu\u00ec le ultime due classi liceali al Vittorio Alfieri. Tra gli insegnanti ebbe l'italianista Luigi Piccioni e il filosofo Piero Martinetti.\nNel 1907 si iscrisse alla facolt\u00e0 di Giurisprudenza all'Universit\u00e0 degli Studi di Torino: tra i docenti ebbe Achille Loria, Gian Pietro Chironi, Luigi Einaudi (al quale lo leg\u00f2 poi una lunga amicizia), Federico Patetta, Gaetano Mosca e Francesco Ruffini, con il quale prepar\u00f2 e discusse una tesi di diritto ecclesiastico (\"La questione della propriet\u00e0 ecclesiastica nel Regno di Sardegna e nel Regno d'Italia, 1848-1888\"), laureandosi con 110, lode e dignit\u00e0 di stampa, l'11 luglio 1911. Nel periodo universitario frequent\u00f2, presso la facolt\u00e0 di lettere, anche i corsi di Arturo Graf, Arturo Farinelli, Pietro Toesca, Giovanni Vidari. Richiamato allo scoppio della I Guerra Mondiale nelle file del Regio Esercito, fu Sottotenente di Artiglieria presso il 4\u00ba Reggimento di Artiglieria da Costa (Fortezza) a Taranto prestando servizio nella 13\u00aa Compagnia di stanza presso la Batteria Costiera \"Ammiraglio Saint Bon\" sul litorale meridionale della citt\u00e0 dapprima nel 1915 e poi, successivamente congedato, nuovamente da marzo (richiamato a domanda) a maggio 1917. Trasferito, sempre a domanda al Fronte, cadde prigioniero degli Austriaci durante la rotta di Caporetto nell'ottobre dello stesso anno. Rientrato in Italia nel novembre 1918 venne posto in congedo nel 1919.\nFu poi professore di Diritto ecclesiastico nelle universit\u00e0 di Sassari dal 1920, a Bologna, alla Cattolica di Milano e a Roma dal 1933 fino al 1961. A Roma, fu professore di Giuseppe Alliegro, poeta e scrittore, di cui approv\u00f2 la tesi di laurea sul \u201cMatrimonio concordatario\u201c, in netta opposizione alle teorie del regime e \u201c\"quando maggiormente fervevano le spavalderie mussoliniane sulla difesa della razza\"\u201c. \nNel 1931 prest\u00f2 Giuramento di fedelt\u00e0 al Fascismo imposto dal regime ai professori universitari, pena la perdita della cattedra e l'esclusione dall'insegnamento, riveler\u00e0 quarant'anni pi\u00f9 tardi che la paura della povert\u00e0 lo spaventava pi\u00f9 della guerra. Jemolo aveva origini ebraiche da parte materna (un suo zio era stato anche rabbino di Bologna) ma, essendo di padre cattolico e cattolico egli stesso, non fu colpito dai provvedimenti di cui alle Leggi razziali fasciste del 1938.\nDurante il periodo dell'occupazione nazista ospit\u00f2 nella propria casa romana la famiglia di Mario e Giorgio Falco, amici ebrei. Per questo motivo il suo nome, assieme a quello della moglie Adele Morghen, e della figlia Adele Maria, \u00e8 iscritto tra i giusti tra le nazioni a Yad Vashem.\nDal 1946 fu socio nazionale dell'Accademia dei Lincei. Collaboratore delle testate \"Il Mondo\" di Mario Pannunzio e \"Il Ponte\" di Piero Calamandrei; il primo e il due maggio 1954 partecip\u00f2 a Roma al primo Convegno nazionale massonico dei professori e docenti universitari. Fu inizialmente vicino al Partito d'Azione e fu, dal 1945 al 1946, il primo presidente della RAI. Sostenitore dell'alleanza Partito Repubblicano-Partito Radicale nelle elezioni del 1958 (Giovanni Spadolini chiese la sua nomina a senatore a vita), negli ultimi anni della sua vita fu collaboratore ed editorialista de \"La Stampa\" e consigliere politico molto ascoltato in Vaticano.\nIl 21 maggio 1947, a seguito del decreto del Tribunale della Sacra Romana Rota, Jemolo fu sospeso per \u201cinabilit\u00e0\u201d dell\u2019ufficio di Avvocato rotale: la motivazione del provvedimento era fondata sulla sfida a duello con il giornalista Stanis Ruinas, che lo aveva accusato di fascismo. In seguito fu reintegrato nel suo titolo e nelle relative funzioni.\nIl 17 gennaio 1991, con una cerimonia promossa dal consiglio regionale della regione Lazio \u00e8 stato celebrato a Roma (in Campidoglio) il centenario della nascita di Arturo Carlo Jemolo. In tale occasione \u00e8 stata annunciata la costituzione dell'Istituto regionale di studi giuridici del Lazio Arturo Carlo Jemolo.\nPensiero giuridico.\nCome giurista, fin dalla prima produzione, si preoccup\u00f2 di dare al diritto ecclesiastico carattere di disciplina rigorosamente giuridica, che astraesse da considerazioni ideologiche, e di tenere nettamente separato il diritto della Chiesa cattolica da quello dello Stato (trattato come un ramo del diritto pubblico, secondo un coerente laicismo mai sfociante in vero e proprio anticlericalismo): in questa ottica dev'essere considerata la sua opera \"Chiesa e Stato negli ultimi cento anni\" (1948, Premio Viareggio) 1949.\nAl contempo liberale e cattolico, amava definirsi \"liberal-cattolico\", appellativo riservato a chi \u00abper intensa che sia la sua fede o la sua pratica, pensi secondo schemi della societ\u00e0 civile, dia gran posto nelle sue preoccupazioni alle strutture statali; a chi, ad esempio, riconoscesse che nella sua formazione avessero agito eminentemente uomini del mondo laico: Martinetti e Croce, Ruffini ed Einaudi\u00bb. Celebre \u00e8 l'espressione di Jemolo utilizzata per rivendicare l'autonomia della famiglia, da posizioni cattolico-liberali, nei confronti delle ingerenze dello stato fascista: la famiglia \u00e8 una \u00abisola che il mare del diritto deve solo lambire\u00bb.\nBiblioteca personale.\nLa Biblioteca di Scienze sociali dell'Universit\u00e0 degli studi di Firenze conserva il Fondo Jemolo, comprendente monografie, opuscoli, inventari su argomenti connessi alla storia, la storia delle religioni, il diritto ecclesiastico e canonico, la storia dei rapporti fra Stato e Chiesa."}
{"id": "354014", "revid": "8862", "url": "https://it.wikipedia.org/wiki?curid=354014", "title": "Johann Kaspar Schmidt", "text": ""}
{"id": "354019", "revid": "125872853", "url": "https://it.wikipedia.org/wiki?curid=354019", "title": "Taito", "text": "La \u00e8 una azienda giapponese che sviluppa videogiochi e macchine arcade, fondata a Tokyo nel 1953 dal russo Michael Kogan con il nome di .\nIl nome viene dall'omonimo quartiere speciale in cui \u00e8 stata fondata la societ\u00e0. Nel 2005, l'azienda \u00e8 stata acquistata dalla Square Enix.\nStoria.\nAgli inizi la societ\u00e0 si occupava di importare e vendere distributori automatici, poi \u00e8 passata a produrre juke-box e dagli anni sessanta ha iniziato a sviluppare una serie di flipper e giochi elettromeccanici. Solo a partire dal 1973, per\u00f2, ha iniziato a produrre i videogiochi arcade per cui \u00e8 diventata famosa. Lo stesso anno inoltre ha cambiato nome da Taito Trading Company a Taito Corporation.\nNel 1978 il game designer dell'azienda Tomohiro Nishikado cre\u00f2 \"Space Invaders\", il gioco pi\u00f9 celebre dell'azienda e ancora oggi visto come uno dei simboli del videogiocare stesso. Il successo di \"Space Invaders\" fu tale che nel 1979 la Taito apr\u00ec una succursale in America, la Taito America Corporation, per distribuire videogiochi nel Nord America, mentre un'altra succursale, la Taito Software Inc., si occupava dei settori della compagnia estranei ai videogiochi. Entrambe le filiali chiusero i battenti nel 1995.\nNel 1992 la Taito cre\u00f2 un prototipo di console basata su CD che permetteva agli acquirenti di scaricare e giocare a giochi di qualit\u00e0 arcade, ma non venne mai immessa sul mercato.\nIl 22 agosto 2005 la Square Enix ha annunciato di voler acquistare 247.900 azioni della Taito per un valore pari a 45,16 miliardi di yen, con l'intento di renderla una propria sussidiaria, sia per incrementare i margini di profitto della societ\u00e0, le propriet\u00e0 e soprattutto per svilupparsi in un settore da essa raramente considerato, quello degli arcade.\nUn mese dopo, il 22 settembre, la Square Enix ha acquisito il 93,7% delle azioni della Taito, e dal 28 settembre 2005 \u00e8 stata ufficializzata la trasformazione della Taito in una sussidiaria Square Enix.\nLista dei titoli rilevanti.\nIl primo videogioco giapponese esportato negli USA.\nIl pi\u00f9 grande successo commerciale dell'azienda, questo semplice sparatutto \u00e8 ancora oggi una delle prime cose che tutti associano istintivamente al termine \"videogioco\".\nUn gioco di labirinto, i cui rapporti con la celebre serie animata si limitano al nome; ciononostante, anzi proprio per questo, va ricordato. Infatti \u00e8 uno dei primissimi casi in cui un videogame \u00e8 associato a un nome di spicco.\nUn gioco multischermo ispirato a Tarzan, tanto da richiedere alcune azioni legali che ne modificarono il nome da \"Jungle King\" a \"Jungle Hunt\" e lo sprite del protagonista da Tarzan a un esploratore.\nIl misconosciuto precursore di Bubble Bobble, un platform game.\nL'evoluzione di \"Breakout\" in cui l'azione della barretta che deve abbattere mattoni a suon di palline \u00e8 ravvivata da alieni di forma geometrica che deflettono la palla: il gioco \u00e8 anche caratterizzato da vari tipi di bonus, nonch\u00e9 da un'ambientazione spaziale.\nCelebre videogioco di calcio, il primo del genere a vantare un'ottima giocabilit\u00e0 ed un ampio numero di tecniche e dettagli. Il nome originale \u00e8 \"Kick and Run\".\nGener\u00f2 una serie di seguiti \"apocrifi\" e non e alcuni spin off in forma di puzzle games. La Taito cerc\u00f2 di capitalizzare sul successo del gioco con altri platform dall'aspetto molto \"carino\" quali \"The New Zealand Story\" (1988), \"Don Doko Don\" (1989) e \"Liquid Kids\" (1990), ma con riscontri di popolarit\u00e0 sempre decisamente inferiori a quelli di \"Bubble Bobble\".\nTitolo ispirato al folclore nipponico, non ottenne un grande successo di critica all'epoca della sua uscita. Tuttavia durante gli anni venne progressivamente rivalutato, venendo oggi ritenuto rivoluzionario per lo stile di gameplay.\nCelebre sparatutto in prima persona \"stile Rambo\" ambientato nella giungla, da ricordare soprattutto per il cabinato che sfoggiava un controller a forma di mitragliatore estremamente realistico.\nPlatform game (definibile \"hack 'n' slash\" per via dell'utilizzo di armi da taglio) chiaramente ispirato alla figura di Conan il barbaro e ai film sul suddetto personaggio interpretati da Arnold Schwarzenegger. Con due seguiti.\nUno dei rarissimi RPG d'azione disponibili in formato arcade, \"Cadash\" consentiva inoltre la partecipazione di 2 giocatori in contemporanea, scegliendo i personaggi da una rosa di quattro.\nUno dei giochi di maggior successo tra quelli sviluppati da Taito negli anni novanta, si tratta di un puzzle game con i personaggi di \"Bubble Bobble\", che a sua volta ha generato un buon numero di seguiti."}
{"id": "354028", "revid": "729019", "url": "https://it.wikipedia.org/wiki?curid=354028", "title": "Armata della Virginia", "text": "L'Armata della Virginia fu organizzata come unit\u00e0 pi\u00f9 importante dell'esercito dell'Unione e oper\u00f2 per breve periodo e senza conseguire successi nel 1862 nel corso della Guerra di secessione americana. Non deve essere confusa con la sua maggior antagonista: l'Armata Confederata della Virginia Settentrionale, comandata da Robert E. Lee.\nStoria.\nL'Armata della Virginia fu costituita il 26 giugno 1862, con Ordinanza Generale n. 103, riunendo quattro Dipartimenti esistenti e operativi in Virginia: il Dipartimento Montano del maggior generale John C. Fr\u00e9mont, il Dipartimento del Rappahannock del maggior generale Irvin McDowell, il Dipartimento dello Shenandoah del maggior generale Nathaniel Banks e la Brigata del generale di brigata Samuel D. Sturgis del Distretto Militare di Washington. Il maggior generale John Pope comand\u00f2 il nuovo organismo che fu diviso in tre Corpi d'Armata di oltre 50.000 uomini. Tre Corpi d'Armata dell'Armata del Potomac del maggior generale George B. McClellan furono aggiunti in seguito per operazioni di combattimento.\nI Corpi d'Armata di Banks dell'Armata della Virginia combatterono contro Stonewall Jackson nella Battaglia di Cedar Mountain, registrando un iniziale successo prima di essere sconfitti dal contrattacco confederato condotto da Ambrose P. Hill. L'intera Armata fu sonoramente sconfitta nella Seconda battaglia di Bull Run (o Seconda Manassas) da Jackson, Longstreet e Lee, e arretr\u00f2 sulle linee difensive di Washington D.C.. Il 12 settembre 1862, le unit\u00e0 dell'Armata della Virginia furono fatte confluire dell'Armata del Potomac e l'Armata della Virginia non fu pi\u00f9 ricostituita."}
{"id": "354029", "revid": "125886902", "url": "https://it.wikipedia.org/wiki?curid=354029", "title": "Mario Cordova", "text": "Biografia.\nDopo essersi diplomato alla scuola del Teatro Stabile di Catania, si \u00e8 trasferito a Roma dove ha iniziato l'attivit\u00e0 di doppiatore con \"10\" di Blake Edwards.\n\u00c8 diventato noto per aver prestato voce agli attori Richard Gere, Willem Dafoe, Jeremy Irons, Harvey Keitel e Patrick Swayze in alcune significative interpretazioni, Philip Anglim nella miniserie \"Uccelli di rovo\", Bruce Willis nella serie \"Moonlighting\" e nel film \"Pulp Fiction\" di Quentin Tarantino, Harold Ramis nei panni di Egon Spengler in \"Ghostbusters - Acchiappafantasmi\", Kevin Sorbo in \"Hercules\", Marc Singer in \"V - Visitors\" e in \"Visitors\", Barry Van Dyke in \"Un detective in corsia\", al personaggio di He-Man in \"He-Man e i dominatori dell'universo\" e Ted Danson nei panni di D. B. Russell in \"CSI - Scena del crimine\".\nNoto per la sua voce roca, tra i tanti attori doppiati figurano Arnold Schwarzenegger in \"Conan\" e \"Danko\" , Michael Keaton in \"Batman - Il ritorno\" di Tim Burton e \"My Life\", Nick Nolte, Michael Madsen, Chuck Norris e James Woods.\nNel 2009 entra nel cast della soap opera di Canale 5 \"CentoVetrine\".\nNel 1980, dopo varie partecipazioni a spettacoli teatrali, \u00e8 uno dei sei attori fissi della sit-com in onda su DomenicaIn \"Chiamata urbana urgente per il numero\" di Amendola e Corbucci, con Valeria Valeri, Nando Gazzolo, Enrica Bonaccorti, Riccardo Garrone, Jenny Tamburi.\nL'anno successivo \u00e8 protagonista a fianco di Laura Lattuada di uno dei pi\u00f9 grandi successi Rai, \"Storia di Anna\" per la regia di Salvatore Nocita. Lo sceneggiato \u00e8 in quattro puntate e raggiunge vette di ascolto di 20 milioni di spettatori.\nSempre insieme a Laura Lattuada nel 1982 \u00e8 protagonista di \"Piccolo mondo antico\" di Antonio Fogazzaro, ancora per la regia di Salvatore Nocita.\nNel 1986 \u00e8 co-protagonista insieme a Rossano Brazzi de \"La valle dei pioppi\", una coproduzione italo/franco/svizzera sviluppata in 52 puntate di 26 minuti trasmessa in Italia dalla Rai.\nDopo 20 anni dedicati esclusivamente al doppiaggio, nel 2006 torna in teatro ed insieme ad Alessandro Preziosi recita e canta nel musical \"Datemi tre caravelle\".\nNel 2010 entra nel cast di \"Distretto di Polizia\" regia di A. Ferrari, \"Fratelli detective\" di R. Izzo, \"L'avvocato del diavolo\" di M. Maccaferri, \"Squadra antimafia\" di B. Catena, \"Il segreto dell'acqua\" di R. De Maria, \"La Traviata\" di A. Frazzi. A luglio dello stesso anno vince il premio \"Leggio d'oro voce maschile dell'anno\".\nNel 2011 \u00e8 nel cast della miniserie televisiva di Canale 5 \"Angeli e diamanti\", regia di Raffaele Mertes.\nNello stesso anno per il cinema \u00e8 \"l'invalido\" nel film \"Qualunquemente\" di Giulio Manfredonia con Antonio Albanese, e \"Max Liverani\" nel film di Carlo Vanzina \"Sotto il vestito niente - L'ultima sfilata\".\nNel 2012 fa parte del cast \"L'onore e il rispetto - parte terza\" su Canale 5 nel ruolo di Don Mancuso.\nIn seguito compare in \"Squadra antimafia - Palermo oggi 4\", \"Le tre rose di Eva 2\" e \"Un caso di coscienza 5\".\nVita privata.\n\u00c8 stato sposato con l'attrice e doppiatrice Mavi Felli e con la doppiatrice Barbara Salvucci."}
{"id": "354030", "revid": "228587", "url": "https://it.wikipedia.org/wiki?curid=354030", "title": "Rural Studio", "text": "Rural Studio \u00e8 uno studio di progettazione/costruzione architettonica della Auburn University la cui missione principale \u00e8 trasmettere la responsabilit\u00e0 sociale della professione in stretta correlazione con le esigenze di sicurezza, stato dell'arte ed ispirazione locale in case ed edifici per le comunit\u00e0 rurali pi\u00f9 povere dell'ovest dell'Alabama, una zona della cosiddetta Black Belt.\nFu fondato nel 1993 dagli architetti Samuel Mockbee e D. K. Ruth. Ogni anno vengono realizzati 5 o pi\u00f9 progetti, come case unifamiliari seguite da studenti o tesi su altre tipologie, in gruppi da 3-5. Rural Studio ha costruito pi\u00f9 di 80 alloggi e strutture pubbliche nelle contee di Hale, Perry e Marengo. La sede del Rural Studio si trova a Newbern, un paese della contea di Hale. La gran parte dei progetti pi\u00f9 conosciuti sono stati realizzati nella comunit\u00e0 di Mason's Bend, sulle rive del Black Warrior River.\nI materiali impiegati sono fra i pi\u00f9 diversi: copertoni vengono utilizzati come casseforma, riempiti di sabbia e saldati con cemento, scarti di linoleum rettangolari innervati diventano muri portanti, cartoni da riciclo pressati come pareti isolanti, incredibilmente resistenti al fuoco."}
{"id": "354031", "revid": "550667", "url": "https://it.wikipedia.org/wiki?curid=354031", "title": "Siro di Pavia", "text": "Le leggende agiografiche.\nLa storia di Siro ci \u00e8 stata tramandata da una fonte agiografica, il manoscritto del XIV secolo \"De laudibus Papi\u00e6\". Secondo questa fonte Siro sarebbe stato il ragazzo che port\u00f2 le ceste di pani e di pesci che poi Ges\u00f9 moltiplic\u00f2: \u00abVi \u00e8 qui un fanciullo con cinque pani d'orzo e due pesci - aveva detto Andrea - che cos'\u00e8 mai questo per tanta gente?\u00bb.\nSempre secondo questa tradizione Siro avrebbe poi seguito Pietro a Roma e sarebbe stato da lui inviato nella Pianura Padana a predicare e a convertire quelle popolazioni. Divenne quindi il vescovo di \"Ticinum Papi\u00e6\" il nome dato dai romani a Pavia. Sempre secondo questo scritto egli fu molto presente in tutta la regione predicando in tutte le principali citt\u00e0. Questo ne fa un motivo di vanto per i devoti di Pavia che possono dire che il loro primo vescovo sia anteriore al primo vescovo di Milano, da cui Pavia dipende ecclesiasticamente.\nUn'altra \"Vita\" del santo risalente all'VIII secolo fa risalire il vescovado non a un discepolo di Pietro, ma a Sant'Ermagora, a sua volta discepolo di Marco evangelista e fondatore della diocesi di Aquileia. Storicamente, poich\u00e9 il terzo vescovo di Pavia, Evenzio (o Invenzio), \u00e8 accertato tra il 381 e il 397, il primo vescovo dovrebbe essere verosimilmente vissuto nel corso del IV secolo.\nLa vita di Siro sarebbe stata ricondotta al I secolo per attribuire la dignit\u00e0 di Chiesa apostolica alla diocesi pavese. Sant'Ambrogio (340-397) aveva portato a Milano un primato che Pavia poteva ottenere da Roma soltanto con il riconoscimento della dignit\u00e0 di Chiesa apostolica. La corretta genealogia episcopale di Pavia sarebbe stata ricostruita dal ,sulla base di un antico manoscritto, consentendo una datazione della vita di san Siro non antecedente al IV secolo.\nIn merita alla ricostruzione di questa diatriba storica, rileva dire che la famiglia Beretta \u00e8 radicata nella storia milanese almeno dal XVII secolo.\nIl culto.\nInizialmente sepolto nella chiesa dei Santi Gervasio e Protasio di Pavia, dov'\u00e8 conservato tuttora l'avello che ne costitu\u00ec la prima sepoltura, il corpo del primo vescovo e patrono della citt\u00e0 si trova adesso nella cappella a lui intitolata nel Duomo di Pavia, opera del Bramante. Dal 1969 san Siro non \u00e8 pi\u00f9 annoverato nel calendario universale dei santi della Chiesa cattolica. La festa liturgica ricorre il 9 dicembre. A lui fu probabilmente intitolata la chiesa di San Siro alla Vepra, che diede il nome al quartiere milanese di San Siro."}
{"id": "354032", "revid": "1177677", "url": "https://it.wikipedia.org/wiki?curid=354032", "title": "Torball", "text": "Il torball \u00e8 un gioco sportivo a squadre per non vedenti, in cui si fronteggiano due team composti ciascuno da 3 giocatori (con 3 riserve). \u00c8 una delle sempre pi\u00f9 numerose discipline sportive praticate da persone non vedenti. A differenza del cugino Goalball, non \u00e8 mai entrato nel programma dei Giochi paralimpici.\nRegole.\nIl torball prevede l'impiego di un pallone sferico di 500 grammi al cui interno sono presenti dei campanellini in modo che il suono - e quindi la traiettoria del pallone - sia percepita ed intuita dai giocatori. Il campo di gioco, diviso in due met\u00e0 da tre cordicelle tese dotate di campanellini, \u00e8 lungo 16 metri e largo 7 metri. La porta ha la stessa larghezza del campo e un'altezza di 1,30 metri.\nI giocatori (che possono essere non vedenti assoluti o ipovedenti) sono dotati di una benda oculare che impedisce completamente la vista ed hanno come punto di riferimento un tappetino che consente l'orientamento.\nLo scopo \u00e8 tirare con le mani la palla verso la porta avversaria per segnare i \"gol\" facendola passare sotto le cordicelle che dividono il campo. Se il pallone tocca le cordicelle si compie un fallo con conseguente uscita momentanea di chi ha effettuato il tiro per la durata dell'azione successiva (punizione a tempo fermo) in modo da scontare la penalit\u00e0; ogni tre falli si assegna un rigore agli avversari (punizione di squadra a tempo fermo con un solo giocatore per squadra in campo).\nLa partita dura 10 minuti effettivi di gioco ed \u00e8 divisa in due tempi, le punizioni si eseguono a tempo fermo. \u00c8 vincitrice la squadra che totalizza il maggior numero di reti.\nRegole nei tornei.\nNei tornei in una sola giornata si utilizzano formule di Girone all'italiana dove tutte le squadre si incontrano tra di loro nello stesso campo. Per risparmiare i tempi morti si usano combinazioni in cui le squadre si trovano equamente divise tra i lati del campo in modo da partire con la palla lo stesso numero di volte ed evitare i sorteggi. Si pu\u00f2 giocare un tempo unico per evitare il cambio campo e si riduce la durata totale della partita.\nIl torball in Italia.\nIl campionato italiano maschile \u00e8 formato da tre divisioni: Serie A, Serie B e Serie C. Il campionato femminile \u00e8 invece composto solo dalla Serie A. La Coppa Italia \u00e8 una competizione in pi\u00f9 fasi tra tutte le squadre maschili delle 3 divisioni. La Supercoppa \u00e8 la sfida al meglio delle 3 partite tra la squadra Campione d'Italia e la vincitrice della Coppa Italia. La federazione sportiva italiana \u00e8 la Fispic mentre quella internazionale \u00e8 denominata IBSA."}
{"id": "354033", "revid": "729019", "url": "https://it.wikipedia.org/wiki?curid=354033", "title": "George B. McClellan", "text": "Addestrato nell'Accademia militare di West Point, serv\u00ec sotto il generale Winfield Scott nella guerra contro il Messico. Nel 1857 abbandon\u00f2 per qualche anno la carriera militare per lavorare nelle ferrovie; torn\u00f2 nell'esercito unionista nel 1861 allo scoppio della guerra di secessione.\nNelle prime fasi della guerra, McClellan ebbe un ruolo importante nel costituire un esercito unionista bene addestrato e organizzato. Tuttavia, meticoloso nella pianificazione e nella preparazione, le sue capacit\u00e0 di comando durante le battaglie furono messe in discussione ed egli fu accusato d'incompetenza e di eccesso di cautela. Per quanto abile organizzatore, McClellan lasci\u00f2 l'iniziativa delle operazioni al suo avversario, il generale Robert Edward Lee, al contrario di Ulysses Simpson Grant o William Tecumseh Sherman, che accettavano il rischio di uno scontro determinante anche senza perfezionare tutti i preparativi. Il fallimento della sua campagna peninsulare del 1862, volta ad impadronirsi di Richmond, fu dovuto in parte rilevante al pi\u00f9 che cauto movimento delle sue truppe verso la capitale confederata, che concesse ai comandanti confederati il tempo necessario per rafforzare le difese.\nIl generale McClellan sembr\u00f2 non coltivare mai la fiducia del presidente Abraham Lincoln e dette prova di sostanziale insubordinazione nei confronti del suo \"comandante in capo\". Dopo essere stato rimosso dal comando, McClellan si present\u00f2 come candidato democratico opposto a Lincoln alle elezioni presidenziali del 1864, venendo tuttavia sconfitto nettamente.\nDopo la guerra fu eletto governatore dello Stato del New Jersey, fece costruire una ferrovia e divenne scrittore nei suoi ultimi anni. Molti dei suoi scritti furono in difesa del suo operato nel corso della campagna peninsulare e nella prima parte della guerra di secessione.\nPrimi anni.\nNato a Filadelfia (Pennsylvania), McClellan dapprima studi\u00f2 all'universit\u00e0 della Pennsylvania, quindi si spost\u00f2 nell'Accademia Militare degli Stati Uniti di West Point, classificandosi secondo della sua classe nel 1846. Inizialmente assegnato al corpo del genio, serv\u00ec sotto il generale Winfield Scott in Messico, quindi pass\u00f2 alla cavalleria.\nInviato a studiare gli eserciti europei, egli fu osservatore nel corso dell'assedio di Sebastopoli nella guerra di Crimea. Al suo rientro in patria present\u00f2 all'esercito un modello di sella che afferm\u00f2 di aver visto usare in Prussia e Ungheria. Essa divenne nota come \"sella McClellan\" e venne adottata come attrezzatura standard dell'esercito statunitense a partire dal 1859, rimanendo in uso, in vari modelli, per tutto il periodo di esistenza della cavalleria statunitense.\nNel 1852 partecip\u00f2, sotto il comando del capitano Randolph Barnes Marcy, alla spedizione che scopr\u00ec le sorgenti del Red River. McClellan si dimise il 6 gennaio 1857 e si dedic\u00f2 a una carriera nel campo delle ferrovie, diventando capo-ingegnere della \"Illinois Central\" e quindi presidente di una divisione della \"Ohio &amp; Mississippi\".\nGuerra di secessione.\nArea occidentale della Virginia.\nMcClellan rientr\u00f2 nella carriera militare quando nel 1861 scoppi\u00f2 la guerra di secessione, andando inizialmente a comandare la milizia dell'Ohio. Il suo primo incarico fu quello di occupare l'area occidentale della Virginia, che si intendeva mantenere nell'Unione e che pi\u00f9 tardi divenne lo Stato della Virginia Occidentale. L\u00ec egli sconfisse due piccoli eserciti confederati nel 1861 e divent\u00f2 famoso in tutto il Paese.\nDopo la sconfitta delle forze unioniste a Bull Run nel luglio 1861, Lincoln nomin\u00f2 McClellan comandante dell'armata del Potomac (26 luglio), la principale armata dislocata intorno a Washington. McClellan fece conseguire un alto grado di organizzazione a questa armata e il 1\u00ba novembre 1861 divent\u00f2 comandante supremo di tutte le forze dell'Unione, il primo ad avere tale onore dall'epoca del ritiro del generale Winfield Scott. Nell'ultima parte del 1861 e nei primi mesi del 1862, numerosi esponenti unionisti iniziarono a essere impazienti per la lentezza di McClellan nell'assumere un'iniziativa d'attacco, mentre egli insisteva che le truppe non erano ancora pronte. Lincoln spingeva McClellan ad attaccare ed accett\u00f2, con qualche riluttanza, il piano di McClellan di procedere alla volta di Richmond (Virginia), dopo essersi mosso via mare da Fort Monroe (un forte rimasto in mano unionista al momento della secessione della Virginia). Questa campagna \u00e8 nota come campagna peninsulare. \nCampagna Peninsulare.\nL'avanzata di McClellan nella penisola della Virginia si dimostr\u00f2 lenta. Egli dette credito ai rapporti d'informazione che accreditavano i Confederati di una consistenza numerica di due o tre volte maggiore del reale. Le critiche alla sua lentezza si dimostrarono giustificate quando alcune fortificazioni confederate, evacuate dopo che McClellan ebbe dispiegato contro di esse il suo parco d'artiglieria d'assedio, si dimostrarono difese da simulacri di cannoni.\nNella prima parte della campagna, il generale confederato John B. \"Prince John\" Magruder aveva l'incarico di difendere la penisola dall'avanzata di McClellan con una forza abbondantemente inferiore. Magruder us\u00f2 un sistema di primitive ma efficaci fortificazioni difensive che si avvantaggiava dei corsi d'acqua esistenti, oltre che delle tortuose paludi create dal fiume Warwick, per stabilire una linea difensiva lungo la penisola, ancorata a Yorktown. Quindi, usando gli effettivi di cui disponeva, Magruder gener\u00f2 la falsa impressione di numerose truppe disposte dietro le linee e di un numero ancora maggiore di soldati che stavano sopraggiungendo. Riusc\u00ec in tutto questo facendo marciare piccoli gruppi di uomini pi\u00f9 e pi\u00f9 volte, l\u00ec dove essi potevano essere visti a distanza o al limite della linea di visuale, facendoli accompagnare da un gran frastuono e da fanfare. Come risultato, McClellan perse molto tempo e risorse assediando Yorktown e lasciando un gran numero di pezzi d'artiglieria sul posto, sovrastimando la forza avversaria, che egli riteneva fosse assai pi\u00f9 ampia della sua. Prima di lanciare la sua offensiva contro Yorktown, venne a sapere che il nemico si era ritirato dalla penisola alla volta di Williamsburg. McClellan fu in tal modo costretto a mettersi all'inseguimento senza trarre alcun beneficio dal vasto numero di cannoni che aveva tanto accuratamente ammassato davanti Yorktown.\nMcClellan ripose anche speranze su un accostamento a Richmond per via fluviale, lungo il fiume James. Questo approccio fu reso vano dalla disfatta della Marina dell'Unione nella battaglia del Bluff di Drewry circa sette miglia a valle della capitale confederata, il 15 maggio 1862.\nLe forze di terra di McClellan, confortate dal controllo del fiume York e del fiume Pamunkey, giunsero a poche miglia da Richmond e, il 1\u00ba giugno, il suo esercito respinse un attacco nella battaglia di Seven Pines. Il comandante confederato Joseph E. Johnston fu ferito in questa battaglia e Jefferson Davis nomin\u00f2 Robert Edward Lee quale comandante dell'armata della Virginia Settentrionale. Con la sua linea a cavallo del fiume Chickahominy, McClellan pass\u00f2 le successive tre settimane a riposizionare le sue truppe, aspettando i promessi rinforzi, perdendo un tempo decisivo mentre i Confederati rinforzavano le difese di Richmond.\nAlla fine di giugno, Lee ordin\u00f2 una serie di battaglie d'attacco note come le battaglie dei Sette Giorni. Mentre tali attacchi fallivano e con essi lo scopo che Lee si era prefisso, di frantumare l'esercito di McClellan, essi per\u00f2 scossero McClellan e lo convinsero a far retrocedere il suo esercito pi\u00f9 lontano da Richmond, in una base sul fiume James. In un telegramma che riportava tali eventi, McClellan accus\u00f2 Lincoln di aver fatto del suo meglio perch\u00e9 l'armata del Potomac fosse sacrificata: un commento che Lincoln non lesse mai (almeno a quel tempo) poich\u00e9 fu censurato dal telegrafista del ministero della Guerra.\nPressato per rimuovere McClellan dal comando, Lincoln oper\u00f2 un compromesso, chiamando alcuni uomini di McClellan e alcune unit\u00e0 di recente costituzione per creare l'armata della Virginia, sotto il comando di John Pope, che avanz\u00f2 verso Richmond da nord est. Pope fu sconfitto in modo spettacolare da Lee nella seconda battaglia di Bull Run in agosto.\nDifesa contro l'invasione del Maryland di Lee.\nLee continu\u00f2 quindi la sua offensiva lanciando la campagna del Maryland, nella speranza di guadagnare simpatie per la Confederazione all'interno dello Stato schiavista del Maryland. Lincoln allora restitu\u00ec l'armata di Pope a McClellan, il 2 settembre 1862. Le forze unioniste trovarono accidentalmente una copia degli ordini di Lee che aveva operato la divisione delle sue forze, ma McClellan non si mosse abbastanza in fretta per sconfiggere la Confederazione prima che le due parti dell'esercito di Lee riuscissero a ricongiungersi. Nella battaglia di Antietam presso Sharpsburg (Maryland), il 17 settembre 1862, McClellan attacc\u00f2 Lee. L'esercito di Lee, bench\u00e9 soverchiato numericamente, non fu sconfitto in modo decisivo, dal momento che le forze dell'Unione non riuscirono a coordinare i loro attacchi e dal momento che McClellan escluse dal combattimento la sua ampia riserva.\nDopo la battaglia, Lee si ritir\u00f2 in Virginia. Quando McClellan non insegu\u00ec Lee in modo aggressivo dopo Antietam, fu rimosso dal comando il 5 novembre e rimpiazzato dal maggiore generale Ambrose Burnside il 9 novembre. Non gli fu mai pi\u00f9 assegnato alcun altro comando.\nCarenza di capacit\u00e0 di comando.\nMcClellan generalmente ebbe ottime relazioni con le sue truppe. Si ricorda come egli fosse affettuosamente chiamato \"Piccolo Mac\"; altri talora lo chiamavano il \"Giovane Napoleone\". Si diceva che la sua riluttanza ad impegnare battaglia gli derivasse in parte dal suo intenso desiderio di risparmiare la vita dei suoi uomini, al punto di mancare di prendere l'iniziativa contro il nemico, malgrado avesse buone opportunit\u00e0 per conseguire vittorie decisive (che avrebbero potuto metter fine alla guerra rapidamente, risparmiando la vita di migliaia di soldati su entrambi i fronti morti invece nelle seguenti battaglie).\nUn'altra causa potrebbe essere dipesa dal suo coraggio personale. Durante le battaglie critiche, McClellan generalmente stava ben lontano da ogni azione: durante le battaglie dei Sette Giorni si era spinto lontano dalle scene degli scontri, a nord del fiume Chickahominy; nella battaglia di Malvern Hill era a bordo di una cannoniera unionista, la U.S.S. Galena, in un punto a dieci miglia a valle del fiume James; ad Antietam il suo quartier generale era varie miglia nelle retrovie ed egli esercit\u00f2 uno scarsissimo controllo della battaglia.\nRitorno alla vita civile.\nMcClellan fu nominato dai Democratici per concorrere alla campagna presidenziale contro Abraham Lincoln nelle elezioni presidenziali del 1864.\nEgli sosteneva la guerra ma la Convenzione del suo partito approv\u00f2 un programma elettorale favorevole alla pace, che McClellan non sottoscrisse. La profonda divisione nel partito, l'unit\u00e0 dei Repubblicani (che concorrevano sotto l'etichetta di \"Partito dell'Unione\") e i successi militari dell'autunno 1864 condannarono McClellan. Lincoln vinse facilmente le elezioni. Mentre McClellan era ampiamente popolare fra le truppe quando era stato comandante, essi votarono per Lincoln contro McClellan con un margine di 3 a 1 o anche di pi\u00f9.\nDopo la guerra, McClellan fu nominato ingegnere capo del \"New York City Department of Docks\". Nel 1872 fu nominato presidente dell'Atlantic &amp; Great Western Railroad.\nNel 1877 McClellan fu eletto governatore del New Jersey come Democratico, restando in carica dal 1878 al 1881. I suoi ultimi anni furono dedicati a viaggiare e scrivere. Giustific\u00f2 la sua carriera militare nel libro \"McClellan's Own Story\", pubblicato nel 1877.\nMor\u00ec nel 1885 a Orange (New Jersey) e fu sepolto nel Riverview Cemetery a Trenton (New Jersey).\nSuo figlio, George B. McClellan, Jr., fu anch'egli un politico, sindaco di New York dal 1904 al 1909."}
{"id": "354036", "revid": "124821524", "url": "https://it.wikipedia.org/wiki?curid=354036", "title": "Christine Jorgensen", "text": "Il caso mediatico.\nUn caso mediatico scoppi\u00f2 il 1\u00ba dicembre 1952, quando il \"New York Daily News\" mise la sua storia in prima pagina (sotto il titolo \"Ex-GI becomes blond beauty\"; \"Ex soldato diventa una bella bionda\"), annunciando che in Danimarca Jorgensen era stata la prima persona a sottoporsi con successo a un'operazione chirurgica per il cambio di sesso. In realt\u00e0 non era affatto il primo caso (operazioni chirurgiche di vaginoplastica erano state eseguite fin dal 1930), ma Christine divenne una volonterosa portavoce di transessuali e transgender.\nIl nome Christine fu scelto in onore del dottor Christian Hamburger, il chirurgo danese che esegu\u00ec l'operazione e che supervision\u00f2 la sua terapia ormonale. Durante gli anni settanta e ottanta la Jorgensen gir\u00f2 nei campus universitari e in altri luoghi per parlare della sua esperienza. Era conosciuta per la sua schiettezza e l'arguzia raffinata. Nei suoi ultimi anni lavor\u00f2 come attrice teatrale e intrattenitrice da nightclub.\nRecit\u00f2 la parte di Madame Rosepettle nella commedia \"Oh dad, poor dad, mama's locked you in the closet and I'm feeling so sad\". Nel suo spettacolo da nightclub cantava \"I enjoy being a girl\" (\"Mi piace essere una ragazza\") vestita come la supereroina dei fumetti Wonder Woman: questa esibizione cess\u00f2 quando gli editori che detenevano il copyright su Wonder Woman intrapresero azione legale. Nel 1989, anno della sua morte, Christine afferm\u00f2 di aver dato alla rivoluzione sessuale \"un bel calcio nei pantaloni\". Christine mor\u00ec di cancro all'et\u00e0 di 62 anni.\nApparizioni pubbliche.\nLa Jorgensen \u00e8 citata nel film del 1994 \"Ed Wood\", quando il regista lavora su \"Glen or Glenda\". Christine \u00e8 anche il soggetto di un film degli anni settanta, \"The Christine Jorgensen Story\". Christine Jorgensen apparve anche nel \"The Dick Cavett Show\": Cavett la fece infuriare con una battuta di spirito, chiedendole della situazione sentimentale di sua moglie e lei abbandon\u00f2 lo spettacolo. Essendo l'unica ospite invitata, Cavett spese il resto del programma spiegando che non intendeva affatto offenderla; d'altra parte, quando il conduttore radiofonico newyorchese Barry Gray le chiese se le barzellette che circolavano su di lei negli anni cinquanta la infastidivano, lei rise e disse che non la infastidivano per niente."}
{"id": "354037", "revid": "1884099", "url": "https://it.wikipedia.org/wiki?curid=354037", "title": "Pollicino", "text": "Pollicino (\"Le Petit Poucet\") \u00e8 una celebre fiaba di Charles Perrault, originariamente pubblicata nei \"I racconti di mamma l'oca\" nel 1697. Carlo Collodi ha tradotto la fiaba in italiano con il titolo \"Puccettino\". Pollicino presenta molti punti in comune con la fiaba Hansel e Gretel dei fratelli Grimm.\nTrama.\nIn un villaggio, in un anno di forte miseria e carestia, un povero boscaiolo e sua moglie, non avendo pi\u00f9 cibo per sfamare loro stessi ed i loro sette piccoli figli, tutti maschi, decidono di abbandonarli nel bosco. Il pi\u00f9 piccolo dei fratelli, Pollicino, un bambino davvero minuscolo, avendo udito per caso la conversazione dei genitori, si riempie le tasche di sassolini bianchi. Il giorno dopo, mentre i genitori conducono i figli nel bosco con la scusa di volersi far aiutare a tagliare legna, Pollicino lascia cadere i sassolini dietro di s\u00e9; seguendo questa traccia dopo che i genitori se ne sono andati, riesce a riportare s\u00e9 stesso e i fratelli a casa, dove nel mentre il padre ha ricevuto del denaro dal signore del villaggio, con cui era in credito, e con tale denaro ha comprato del cibo: felice che i figli siano tornati, li accoglie e d\u00e0 loro da mangiare a saziet\u00e0. Poco tempo dopo per\u00f2 i soldi e le provviste finiscono, la miseria torna e la situazione si ripete, ma questa volta Pollicino ha a disposizione, per segnare il sentiero, solo le briciole del pane che gli \u00e8 stato dato dalla madre, che vengono mangiate dagli uccelli.\nI sette fratellini, persi nel bosco, chiedono ospitalit\u00e0 a una casa, della quale Pollicino aveva visto la luce arrampicandosi su un albero. Ad aprire loro la porta \u00e8 una donna dall'animo buono e gentile, che per\u00f2 li avverte che suo marito, che in quel momento non \u00e8 in casa, \u00e8 un malvagio Orco che mangia i bambini. La donna ospita i sette fratellini e li nasconde, essendosi impietosita sentendo Pollicino dire che tanto sarebbero comunque morti di stenti nel bosco e allora tanto valeva essere mangiati dall'Orco.\nQuando l'Orco rientra, sente un inconfondibile odore di \"carne fresca\", scopre gli intrusi e vorrebbe ucciderli e mangiarseli subito, ma la moglie lo convince a farli fuori il giorno successivo per non sprecare la ricca cena che gli ha preparato.\nIn questo momento si viene a sapere che l'Orco ha sette figlie, sette orchette brutte e cattive quanto il padre, e Pollicino scopre che l'Orco ama cos\u00ec tanto le bambine da aver donato a ciascuna di loro una coroncina che portano sempre in testa, proprio come delle principesse. Durante la notte Pollicino, ritenendo possibile che l'Orco cambi idea, si introduce nella camera delle orchette e scambia le loro corone con i berretti dei fratelli. Le cose vanno proprio come previsto: l'Orco si sveglia con l'intento di sgozzare i bambini per avere un lavoro in meno da fare il giorno dopo e, armeggiando al buio, viene tratto in inganno dalla sostituzione delle coroncine con i berretti, quindi scambia i bambini per le proprie figlie e viceversa, finendo per decapitare le orchette.\nIl mattino seguente Pollicino e i fratelli fuggono, mentre l'Orco scopre di aver ucciso le sue figlie per colpa loro e, infuriato, li insegue indossando un paio di stivali magici in suo possesso, gli stivali delle sette leghe, cos\u00ec chiamati per la distanza che riescono a coprire ad ogni passo. Anche questa volta, per\u00f2, Pollicino dimostra tutta la sua furbizia: siccome gli stivali magici stancano molto chi li indossa, a un certo punto l'Orco crolla addormentato, e Pollicino riesce a rubargli gli stivali, che magicamente si adattano ai suoi piedi. Utilizzando gli stivali, Pollicino si reca dalla moglie dell'Orco in pochi passi e le racconta che l'Orco sarebbe stato rapito da una banda di briganti che esigono immediatamente un riscatto, senn\u00f2 lo uccideranno. La donna, spaventata, gli d\u00e0 tutto l'oro che possiede. Pollicino prende l'oro e insieme ai fratelli torna alla casa di famiglia. Grazie agli stivali Pollicino riesce a ottenere diversi incarichi dal re, per i quali riceve grandi compensi economici; unendo i soldi dell'Orco ai guadagni di Pollicino, finalmente, la famiglia riesce a permettersi i lussi che permettono loro di vivere felici e contenti.\nAnalisi.\nIl racconto di Pollicino, come quello di \"H\u00e4nsel e Gretel\", con il tema della fame in primo piano, pu\u00f2 essere interpretato come un insegnamento per i bambini affinch\u00e9 superino quella che Freud chiama la fase orale. Pollicino rinuncia a \"mangiare\" e invece impara a usare la sua intelligenza, i suoi occhi e le sue orecchie. Al contrario i fratelli di Pollicino, l'Orco, sua moglie, le sue figlie e gli altri personaggi della fiaba pensano soprattutto a mangiare e dormire.\nRiferimenti.\nAlcuni temi di \"Pollicino\" sono riconducibili alla mitologia greca: i sassolini di Pollicino ricordano il filo d'Arianna di Teseo, che sconfigge il Minotauro come Pollicino sconfigge l'Orco. La vittoria del debole sul forte (addirittura di un bambino particolarmente piccolo sul gigantesco Orco) riprende il tema di Davide e Golia. Inoltre l'orco si potrebbe ricondurre a un capitolo dell'Odissea, in quanto anche Polifemo tiene prigionieri nella sua grotta i greci di Ulisse che tornavano in patria dalla guerra di Troia.\nIl fratello di Zeto, Anfione, aveva sposato Niobe, da cui aveva avuto sette figli maschi e sette femmine, mentre Aedone aveva partorito solo un maschio ed una femmina. Colma d'invidia, Aedone si apprest\u00f2 a uccidere il primogenito di Niobe: durante la notte entr\u00f2 nella camera dove dormivano i figli sia suoi che di Niobe ma, nel buio, sbagli\u00f2 letto e invece di uccidere il nipote uccise il proprio figlio, Itilo o Ati."}
{"id": "354039", "revid": "3831", "url": "https://it.wikipedia.org/wiki?curid=354039", "title": "Pompeius", "text": ""}
{"id": "354042", "revid": "12582", "url": "https://it.wikipedia.org/wiki?curid=354042", "title": "The Rural Studio", "text": ""}
{"id": "354046", "revid": "3831", "url": "https://it.wikipedia.org/wiki?curid=354046", "title": "Valerius", "text": ""}
{"id": "354049", "revid": "57342", "url": "https://it.wikipedia.org/wiki?curid=354049", "title": "Massimo Corvo", "text": "Carriera.\nHa prestato voce a Laurence Fishburne nella trilogia di \"Matrix\", ad Harvey Keitel in \"Le iene\", a Ruber in \"La spada magica - Alla ricerca di Camelot\", ai personaggi de \"I Simpson\" Seymour Skinner (dalla quinta stagione all'ottava) e Telespalla Bob (nelle prime due stagioni) e agli attori Sylvester Stallone (doppiatore ricorrente dopo la morte di Ferruccio Amendola), Jean Reno, Forest Whitaker, Samuel L. Jackson, Vin Diesel, Jeff Bridges e Benicio del Toro.\nHa inoltre prestato voce ai personaggi Disney la Bestia (in \"La bella e la bestia\", \"\" e \"Il mondo incantato di Belle\"), Marco Pagot (in Porco Rosso), Shan Yu (in \"Mulan\"), Pietro Gambadilegno (dal 1993 al 2010), Jafar (in \"Aladdin\" e \"Il ritorno di Jafar\") e il gufo Uffa (in \"Winnie the Pooh\").\nTra gli attori doppiati vi sono anche Bruce Willis, Robbie Coltrane, Michael Clarke Duncan, Al Pacino in \"Sfida senza regole\" e Sean Bean nella trilogia de \"Il Signore degli Anelli\".\nHa partecipato ad alcuni caroselli. Come attore ha preso parte al film \"Ti spiace se bacio mamma?\", con Alessandro Benvenuti, e alla serie televisiva \"Il capitano\", interpretando il personaggio di Tomas Simeoni. \u00c8 la voce fuori campo dei servizi del programma \"Report\" di Rai 3, e speaker del canale satellitare Fox Crime. Inoltre ha fatto parte, nel 2006 e nel 2009, del cast della serie TV \"Butta la luna\", dove ha interpretato Don Eugenio. Nel 2011 ha recitato la parte del giudice Goffredo Pulvirenti in \"Squadra antimafia - Palermo oggi\"."}
{"id": "354056", "revid": "124502730", "url": "https://it.wikipedia.org/wiki?curid=354056", "title": "Deossiribosio", "text": "Il deossiribosio (o desossiribosio) \u00e8 uno dei due tipi di monosaccaridi che, assieme al ribosio, pu\u00f2 concorrere alla formazione degli acidi nucleici. La sua presenza nell'ambito del nucleotide porta alla formazione dell'acido deossiribonucleico (DNA). Possiede una struttura pentosa, e differisce dal ribosio per l'assenza di un atomo di ossigeno in posizione 2', rappresentando un deossizucchero.\nStruttura.\nI cinque atomi di carbonio si uniscono a formare una struttura ad anello chiusa da un atomo di ossigeno, intorno alla quale si dispongono i restanti atomi. Il carbonio in posizione 3' lega ad un gruppo -OH di un gruppo fosfato che, a sua volta, lega in posizione 5' di un nucleotide adiacente. Trovandosi in posizione finale lungo la catena di DNA, il deossiribosio sostituisce il gruppo fosfato in posizione 3' con un gruppo -OH (al contrario, in posizione iniziale il deossiribosio possiede un normale legame 5' con un gruppo fosfato che, tuttavia, non lega con nessun altro composto).\nScoperta.\nLa sua scoperta si deve al biochimico russo Phoebus A. T. Levene che, in un pi\u00f9 ampio progetto di studi sul DNA, lo individu\u00f2 nel 1929 per la prima volta. Lo scienziato chiam\u00f2 questo composto deossiribosio per distinguerlo dal ribosio (che egli stesso aveva gi\u00e0 scoperto nel 1909), sottolineando l'assenza di un atomo di ossigeno. In realt\u00e0 gi\u00e0 Hermann Emil Fischer nel 1901 sintetizz\u00f2 in laboratorio i due diversi componenti fino a quel momento sconosciuti in natura, senza attribuire ad essi alcuna utilit\u00e0 o uso.\nVarie.\nIl deossiribosio viene anche categorizzato come un monosaccaride aldopentoso (perch\u00e9 possiede il gruppo aldeico -CHO in posizione 5').\nA seconda della base azotata in questione (adenina, timina, uracile, guanina o citosina), il deossiribosio forma dei composti (nucleosidi, o pi\u00f9 specificamente in questo caso deossiribonucleosidi) che prendono rispettivamente il nome di deossiadenosina, deossitimidina, deossiuridina, deossiguanosina e deossicitidina.\nLa composizione sintetica del deossiribosio pu\u00f2 essere ottenuta in laboratorio con\n1,2:5,6-di-O-isopropylidene-3-O-methylsulfonyl\u2014D-glucose trattato prima con acido solforico diluito e successivamente con idrossido di sodio diluito. Tuttavia il processo rappresenta, tuttora, un lavoro molto complesso."}
{"id": "354057", "revid": "29035", "url": "https://it.wikipedia.org/wiki?curid=354057", "title": "Khnumhotep", "text": ""}
{"id": "354058", "revid": "29035", "url": "https://it.wikipedia.org/wiki?curid=354058", "title": "Niankhkhnum", "text": ""}
{"id": "354059", "revid": "4", "url": "https://it.wikipedia.org/wiki?curid=354059", "title": "Impero di Bisanzio", "text": ""}
{"id": "354063", "revid": "486946", "url": "https://it.wikipedia.org/wiki?curid=354063", "title": "Impero Latino d'Oriente", "text": ""}
{"id": "354064", "revid": "339392", "url": "https://it.wikipedia.org/wiki?curid=354064", "title": "Costantino IX", "text": ""}
{"id": "354068", "revid": "1318658", "url": "https://it.wikipedia.org/wiki?curid=354068", "title": "Costantino IV (disambigua)", "text": ""}
{"id": "354069", "revid": "287204", "url": "https://it.wikipedia.org/wiki?curid=354069", "title": "Luis Suarez", "text": ""}
{"id": "354072", "revid": "4711", "url": "https://it.wikipedia.org/wiki?curid=354072", "title": "Senato (Storia romana)", "text": ""}
{"id": "354082", "revid": "174925", "url": "https://it.wikipedia.org/wiki?curid=354082", "title": "Ordine Equestre", "text": ""}
{"id": "354083", "revid": "1573940", "url": "https://it.wikipedia.org/wiki?curid=354083", "title": "Abbazia di Melrose", "text": "L'abbazia di Melrose (in inglese, Melrose abbey), situata a Melrose, in Scozia, fu fondata nel 1136 da monaci cistercensi, su richieste del re Davide I di Scozia. Al giorno d'oggi l'abbazia \u00e8 mantenuta da Historic Scotland.\nLa parte orientale dell'abbazia fu completata nel 1146; durante i successivi cinquant'anni altre costruzione vennero aggiunte al complesso. L'abbazia fu costruita a forma di croce di San Giovanni, uno stile gotico di architettura. Una considerevole porzione dell'abbazia \u00e8 ora ridotta a rovine, sebbene una struttura datata 1590 venga mantenuta come museo aperto al pubblico.\nAlessandro II ed altri re e nobili scozzesi sono sepolti nell'abbazia. Si dice che anche il cuore imbalsamato di Robert Bruce riposi nel terreno dell'abbazia, dopo essere stato riportato indietro dalle crociate. Nel 1812, una bara di pietra che secondo alcune speculazione apparteneva a Michael Scott, il filosofo e \"stregone\", fu trovata in un corridoio nel presbiterio sud dell'abbazia.\n\u00c8 conosciuta per i suoi molti dettagli decorativi scolpiti, che comprendono immagini di santi, draghi, doccioni e piante. Su una delle scale dell'abbazia vi \u00e8 un'iscrizione nel maestro massone John Morow \"Be halde to ye hende\" (\"Ricorda, la fine, la tua salvezza\"), che \u00e8 diventato il motto della cittadina di Melrose.\nStoria.\nEsisteva un monastero dedicato ad Aidano di Lindisfarne costruito a Melrose nel VI secolo, in un sito circa due miglia a est del luogo in cui si erge ora l'abbazia di Melrose. Fu distrutto da Kenneth I di Scozia nell'839.\nRe Davide I voleva che la nuova abbazia fosse costruita nello stesso sito ma i cistercensi insistettero dicendo che la terra non era sufficientemente buona per coltivare e scelsero il sito odierno. L'abbazia divenne la \"motherchurch\" (\"chiesa madre\") dell'ordine in Scozia.\nIntorno all'abbazia presto si form\u00f2 una citt\u00e0. Nel 1322 la citt\u00e0 venne attaccata dall'esercito di Edoardo II e l'abbazia fu distrutta durante l'attacco. Fu ricostruita con l'aiuto del re Roberto I di Scozia, il cui cuore imbalsamato si dice sia stato sepolto nell'abbazia, rinchiuso in una cassa di piombo.\nNel 1385 l'abbazia fu data alle fiamme da Riccardo II di Inghilterra mentre respingeva verso Edimburgo l'esercito di Davide II di Scozia. L'abbazia fu ricostruita lungo un periodo di circa 100 anni; la costruzione non era ancora terminata quando Giacomo VI la visit\u00f2 nel 1504.\nNel 1544, mentre le armate inglesi rastrellavano la Scozia nell'intento di convincere gli scozzesi a consentire la promessa in sposa dell'infanta Maria Stuart al figlio di Enrico VIII, l'abbazia venne nuovamente pesantemente danneggiata e non fu mai pi\u00f9 riparata completamente. Questo port\u00f2 al suo declino come monastero funzionante. L'ultimo abate fu James Stuart (figlio di Giacomo V di Scozia) che mor\u00ec nel 1559. Nel 1590 mor\u00ec l'ultimo monaco di Melrose.\nL'abbazia sub\u00ec un ultimo assalto - alcune delle sue mura mostrano ancora i segni delle cannonate dopo essere state bombardate da Oliver Cromwell durante la guerra civile inglese.\nNel 1610, una parte della chiesa dell'abbazia fu convertita in chiesa parrocchiale per la citt\u00e0 circostante fino al 1810, quando una nuova chiesa fu eretta nella citt\u00e0 di Melrose.\nNel 1996 uno scavo archeologico sul sito dissotterr\u00f2 un contenitore conico di piombo ed una placca di rame cesellata con le parole \u00ab\"The enclosed leaden casket containing a heart was found beneath Chapter House floor, March 1921, by His Majesty's Office of Works\"\u00bb (\"Lo scrigno di piombo qui racchiuso contenente un cuore fu trovato sotto il pavimento della Chapter House nel marzo del 1921 dall'Ufficio dei Lavori di Sua Maest\u00e0\"). Il contenitore plumbeo non venne aperto, ma si pensa, siccome non ci sono altre testimonianze di altri cuori sepolti a Melrose, che quello fosse veramente il cuore di Robert Bruce. Il contenitore venne risotterrato presso l'abbazia di Melrose il 22 giugno 1998. Il 24 giugno fu inaugurato un plinto che copre il sito della sepoltura del contenitore.\nSir Walter Scott.\nLo scrittore scozzese Walter Scott, nel 1811, nello stesso periodo in cui ricevette il titolo di \"sir\", acquist\u00f2 un possedimento ad Abbotsford, sulle rive del fiume Tweed. Da buon autore romantico era incantato dalla bellezza delle rovine: Melrose e la sua abbazia divennero uno dei temi ricorrenti della sua opera. Certo i pi\u00f9 conosciuti e delicati versi li troviamo in \"The Lay of the Last Minstrel\" il cui \"Canto second\" (\"sic\") inizia con:\nPer la loro notoriet\u00e0 questi versi sono diventati quasi slogan turistico e sono citati perfino in un film di Frank Capra del 1961, \"Pocketful of Miracles\" (\"Angeli con la pistola\")."}
{"id": "354085", "revid": "339392", "url": "https://it.wikipedia.org/wiki?curid=354085", "title": "Cavaliere (storia romana)", "text": ""}
{"id": "354086", "revid": "119680164", "url": "https://it.wikipedia.org/wiki?curid=354086", "title": "Roberto Zaccaria", "text": "Biografia.\n\u00c8 Presidente del Consiglio italiano per i Rifugiati dal febbraio 2014.\nProfessore ordinario di Diritto costituzionale. Ha insegnato Istituzioni di diritto pubblico nella Facolt\u00e0 di Giurisprudenza dell\u2019Universit\u00e0 di Firenze fino al 2008. Ha insegnato anche Diritto dell\u2019informazione e Diritto regionale all'Universit\u00e0 di Macerata, alla Libera universit\u00e0 internazionale degli studi sociali Guido Carli (Luiss) e all'Universit\u00e0 LUMSA di Roma.\n\u00c8 stato Presidente della RAI dal 1998 al 2002. In precedenza era stato Consigliere di amministrazione della stessa RAI dal 1977 fino al 1993. \u00c8 stato anche Consigliere dell\u2019Ente cinema (1990-1995).\nEletto alla Camera dei deputati, nel 2004. Gruppo parlamentare della Margherita. \u00c8 stato rieletto nelle elezioni politiche del 2006 ed \u00e8 stato ancora eletto, sempre alla Camera dei Deputati nelle elezioni politiche del 2008 tra le file del Partito Democratico.\n\u00c8 giornalista pubblicista e ha collaborato con diverse testate (Europa, Unit\u00e0, Huffingtonpost.) \u00c8 socio di Articolo 21, liberi di...\nHa due figli ed \u00e8 sposato in seconde nozze con l'attrice Monica Guerritore. Ha un\u2019antica passione sportiva per l\u2019Inter di Milano."}
{"id": "354088", "revid": "1573940", "url": "https://it.wikipedia.org/wiki?curid=354088", "title": "Abbazia di Kelso", "text": "L'abbazia di Kelso (in inglese, Kelso Abbey) \u00e8 un'abbazia scozzese costruita nel XII secolo da una comunit\u00e0 di monaci tironensi (monaci benedettini originari dell'Abbazia di Tiron, vicino a Chartres, in Francia) che si erano trasferiti dalla vicina Abbazia di Selkirk.\nStoria.\nI monaci costruirono l'abbazia su un terreno concesso loro dal re Davide I. La costruzione cominci\u00f2 nel 1128 e, quando l'abbazia fu completata, nel 1143, fu dedicata alla Beata Vergine Maria e a san Giovanni apostolo.\nL'abbazia di Kelso presto divenne una delle pi\u00f9 grandi e ricche della Scozia; molte delle sue entrate provenivano dalle vaste tenute nella regione di confine tra Scozia e Inghilterra. L'importanza dell'abbazia in quell'epoca fu evidente quando re Giacomo III di Scozia fu incoronato nell'abbazia nel 1460. Tuttavia, a causa la vicinanza stretta dell'abbazia al confine con l'Inghilterra, soffr\u00ec danni per le razzie tra confinanti. Fu danneggiata per la prima volta durante le guerre anglo-scozzesi all'inizio del primo decennio del Trecento, ma fu in seguito riparata dai monaci.\nL'abbazia sub\u00ec seri danni durante la campagna \"Rough Wooing\" (la disputa su Maria Stuarda) del conte di Hertford contro la Scozia tra il 1544 ed il 1547, che caus\u00f2 una notevole distruzione di molte delle abbazie della Scozia meridionale, comprese quelle di Melrose, Dryburgh e Jedburgh. Dopo l'avvio della Riforma protestante in Scozia, nel 1560, l'abbazia di Kelso non avrebbe avuto possibilit\u00e0 di essere recuperata e ricostruita. A seguito di ulteriori attacchi e danneggiamenti, l'abbazia fu ufficialmente dichiarata derelitta nel 1587.\nDopo la fine della Riforma, l'abbazia fu in parte usate come chiesa parrocchiale tra il 1647 ed il 1771, mentre altre parti della struttura furono smantellate ed usate come fonte di pietra dagli abitanti locali per edifici nella citt\u00e0 di Kelso. Nel 1805 fu eliminata la maggior parte dei resti ancora esistenti, lasciando solo la torre occidentale ed il suo transetto, ancora visibili oggi. Pi\u00f9 recentemente, nel 1933, \u00e8 stato aggiunto un convento in memoria di Henry John Innes-Ker, ottavo duca di Roxburghe, costruito secondo lo stile originale dei conventi di quando fu costruita per la prima volta l'abbazia."}
{"id": "354093", "revid": "1711941", "url": "https://it.wikipedia.org/wiki?curid=354093", "title": "Personalismo", "text": "Il personalismo \u00e8 una corrente di pensiero incentrata sull'esistenza di persone libere e creatrici. La centralit\u00e0 della persona come valore assoluto \u00e8 alla base del personalismo. \u00c8 possibile distinguerlo in due correnti: una cattolica e l'altra laica.\nIl termine \"personalismo\" \u00e8 stato usato per la prima volta nel 1903 dal filosofo francese Charles Renouvier, filosofo neokantiano.\nDescrizione.\nQuesta corrente filosofica si sviluppa soprattutto in Francia intorno al 1930 soprattutto grazie all'opera di Emmanuel Mounier e si afferma come visione realistica dell'uomo in contrasto e in alternativa sia all'individualismo che ai totalitarismi che si stavano affermando in quell'epoca. Altre voci importanti riconducibili al personalismo sono il filosofo tedesco di origine ebraica Paul-Ludwig Landsberg, molto vicino alle posizioni di Max Scheler, i filosofi Jacques Maritain, Romano Guardini, Josef Pieper e Giuseppe Limone.\nPunto di riferimento per il personalismo \u00e8 la riflessione del filosofo Emmanuel Mounier, in particolare le argomentazioni contenute in una delle sue opere principali, \"Le personnalisme\" (\"Il personalismo\") del 1949.\nQuest'opera \u00e8 caratterizzata da due parti, una prima in cui l'autore tratta delle strutture dell'universo personale a livello metafisico, antropologico ed etico e un'altra in cui vengono delineate delle prospettive di una visione personalistica applicate ai diversi aspetti della societ\u00e0 del XX secolo con implicanze politiche, economiche, sociali e religiose. All'inizio dell'opera \u00e8 collocata una cosiddetta \"introduzione familiare\" all'universo della persona dalla quale emergono i primi caratteri di questa riflessione. Qui l'autore afferma anzitutto che il termine \"personalismo\" \u00e8 stato usato per la prima volta nel 1903 dal filosofo francese Renouvier. Venne ripreso poi negli anni trenta dai pubblicisti della rivista \"Esprit\", fondata proprio da Mounier nel 1932, assistito da personaggi del calibro di Jacques Maritain, Denis de Rougemont, P. A. Touchard, Ren\u00e9 Biot, Pierre Verit\u00e9 e altri in tutta Europa. \nCome sottolinea lo stesso autore, \"il personalismo, \u00e8 una filosofia, non un semplice atteggiamento. \u00c8 una filosofia, ma non un sistema\". \u00c8 filosofia perch\u00e9 fissa delle strutture, ma non pu\u00f2 mai essere un sistema, in quanto la persona, che ne rappresenta l'oggetto principale di studio, va sempre oltre ogni possibile sistemazione definitiva. Non pu\u00f2 mai essere racchiusa in una definizione finita, poich\u00e9 \u00e8 proprio ci\u00f2 che nell'uomo non pu\u00f2 essere trattato come oggetto.\nImmediatamente dopo queste puntualizzazioni di partenza, Mounier tenta di tracciare una breve storia della persona, affermando che essa resta una nozione \"embrionale\" fino all'era cristiana. Il primo momento realmente nuovo nella cultura greca per quanto riguarda il concetto di persona, si ha con il \"conosci te stesso\" di Socrate. Solo con il Cristianesimo questa nozione ha assunto connotati pi\u00f9 chiari, delineando l'essere umano come creato dall'Essere supremo, il Dio personale, come dotato di libert\u00e0, col diritto di peccare e come aperto ai rapporti con l'esterno. Un rischio dei primi secoli cristiani \u00e8 stato quello di vedere un dualismo tra anima e corpo, ereditato dal platonismo, fino alla visione del realismo albertino-tomista che ha riaffermato con forza l'unit\u00e0 sostanziale dei due. In particolare si deve a Tommaso D'Aquino un'etica personalista, incentrata sulla persona umana fondata sulla legge naturale, che \u00e8 \"scritta nel cuore dell'uomo\".\nNell'epoca moderna, da Cartesio in poi, \u00e8 andata sempre pi\u00f9 prendendo piede la concezione idealistica che ha dissolto l'esistenza reale nell'idea. In questo senso la persona umana viene ad essere sempre di pi\u00f9 subordinata ad entit\u00e0 come lo Stato (per esempio in Hegel).\nUn'eccezione importante, all'interno di questo percorso, \u00e8 costituita da Immanuel Kant, che, con la sua filosofia morale, ha invece molto contribuito a delineare un'etica personalista fondata sulla legge morale, l'imperativo categorico. In particolare nella sua seconda formulazione presente nella sua prima opera etica (\"La fondazione della metafisica dei costumi\"), Kant afferma: \"Agisci in modo da trattare l'umanit\u00e0 nella tua come nell'altrui persona sempre come fine e mai semplicemente come mezzo\".\nDal XIX secolo si sono affermate due linee di interpretazione della persona, da una parte il richiamo alla soggettivit\u00e0 con Kierkegaard, dall'altra l'invito di Marx a recuperare non solo la dimensione interiore, ma la facolt\u00e0 di cambiare il proprio destino con le proprie mani attraverso una filosofia della prassi, in cui il proletariato, alienato nella societ\u00e0 borghese capitalista da uno sfruttamento indegno, ha come un'unica via d'uscita la rivoluzione comunista.\nBen presto si \u00e8 andata creando una frattura tra queste due visioni. Compito del personalismo, da Renouvier in poi, sarebbe proprio quello di \"recuperare l'unit\u00e0 che esse hanno bandito\".\nUn'altra importante figura del personalismo \u00e8 rappresentata da Max Scheler, filosofo il cui pensiero si situa all'interno della Fenomenologia. La sua etica, considerata come etica materiale, in contrapposizione all'etica formale di Kant, vuole costituire con il suo riferimento ai valori anche una risposta alle etiche personaliste cristiane, in particolare modo all'etica realistica di Tommaso D'Aquino. Ai beni e fini propri dell'etica tomista, Scheler contrappone i valori, che sono oggettivi e si offrono all'intuizione emotiva nella loro gerarchia. A capo di questa vi sono infatti i valori del sacro e del profano, che permettono a Scheler di fornire anche una visione religiosa, fondata sulla persona come \"luogo dei valori\".\nRappresentanti italiani del personalismo filosofico sono, tra gli altri, Luigi Stefanini e Armando Rigobello.\nInteressante, inoltre, il tentativo del filosofo marocchino Mohammed Aziz Lahbabi (1922-1993) di declinare il personalismo in prospettiva islamica."}
{"id": "354096", "revid": "580", "url": "https://it.wikipedia.org/wiki?curid=354096", "title": "Caleno", "text": "Caleno era famoso indovino presso gli Etruschi al tempo di Tarquinio il superbo, ultimo re di Roma. \nPredisse i futuri destini della citt\u00e0, allorquando si era ritrovato una testa d'uomo negli scavi che si stavano effettuando sul monte Tarpeo per gittarvi le fondamenta del Campidoglio. Disse che la testa trovata indicava che Roma diventerebbe la prima citt\u00e0 dell\u2019universo, e perci\u00f2 bisognava continuare il gi\u00e0 cominciato lavoro della fabbrica del Campidoglio che si era sospeso perch\u00e9 il popolo aveva considerato il ritrovamento di quella testa un sinistro presagio."}
{"id": "354104", "revid": "29035", "url": "https://it.wikipedia.org/wiki?curid=354104", "title": "Giovanni Antonio Bazzi", "text": ""}
{"id": "354112", "revid": "34392", "url": "https://it.wikipedia.org/wiki?curid=354112", "title": "Commutazione a pacchetto", "text": ""}
{"id": "354119", "revid": "2730", "url": "https://it.wikipedia.org/wiki?curid=354119", "title": "Campagna peninsulare", "text": "La campagna peninsulare della guerra di secessione americana fu la maggiore operazione militare lanciata dall'Unione nella Virginia sud orientale, tra il marzo e il luglio del 1862: la prima offensiva su larga scala nel teatro orientale d'operazioni della guerra civile. La campagna, comandata dal maggior generale George B. McClellan, fu un movimento anfibio aggirante che aveva come scopo di catturare la capitale confederata di Richmond, evitando l'urto con l'Armata della Virginia Settentrionale.\nMcClellan ebbe inizialmente successo contro la forza del prudente generale Joseph E. Johnston, ma l'entrata in azione del generale Robert E. Lee mut\u00f2 il carattere della campagna, che si concluse con un'umiliante disfatta dell'Unione. Sebbene non facenti parte formalmente della campagna peninsulare, le battaglie finali tenutesi dal 25 giugno al 1\u00ba luglio, con Lee comandante confederato all'offensiva contro McClellan, sono popolarmente note come Battaglie dei Sette Giorni e descritte nel relativo articolo.\nPremesse.\nMcClellan pass\u00f2 l'inverno del 1861-62 addestrando la sua nuova Armata del Potomac e ignorando le esortazioni del presidente Abraham Lincoln ad avanzare contro i Confederati. Lincoln era particolarmente preoccupato dall'esercito del generale Joseph E. Johnston a Centreville, in Virginia, a sole 30 miglia da Washington. McClellan sovrastim\u00f2 enormemente la forza di Johnston e si orient\u00f2 a non affrontare quell'esercito quanto piuttosto puntare alla conquista della capitale confederata di Richmond. Propose di muoversi per via fluviale verso Urbanna, in Virginia, sul fiume Rappahannock e quindi per via terrestre verso Richmond prima che Johnston potesse muoversi per bloccarlo.\nMalgrado Lincoln preferisse l'operazione terrestre, perch\u00e9 essa avrebbe difeso Washington da ogni attacco mentre l'operazione progrediva, McClellan sostenne che le condizioni delle strade in Virginia erano disastrose, che aveva disposto un'adeguata difesa della capitale unionista e che Johnston lo avrebbe certamente tallonato mentre egli si fosse mosso verso Richmond. Questo piano fu discusso per tre mesi a Washington, finch\u00e9 Lincoln approv\u00f2 la proposta di McClellan ai primi di marzo. Dal 9 marzo, tuttavia, Johnston lasci\u00f2 col suo esercito Centreville alla volta di Culpeper (Virginia), rendendo impraticabile il piano di McClellan verso Urbana. McClellan allora propose di far vela verso Fort Monroe e quindi verso la penisola della Virginia (la stretta lingua di terra fra il fiume James e il fiume York) e Richmond. Lincoln concord\u00f2, seppure con riluttanza.\nPrima di partire per la penisola, McClellan mosse l'Armata del Potomac verso Centreville con una marcia d'addestramento. Scopr\u00ec quanto deboli fossero le forze di Johnston e quale fosse stata la posizione, affrontando le montanti critiche. L11 marzo, l'ordine di guerra n. 3 di Lincoln rimosse McClellan dalla sua posizione di comandante in capo degli eserciti dell'Unione, perch\u00e9 potesse dedicare la sua piena attenzione alla difficile campagna che lo aspettava. L'Armata del Potomac cominci\u00f2 a imbarcarsi per Fort Monroe il 17 marzo.\nLe forze contrapposte.\nL'Armata del Potomac aveva approssimativamente 50.000 uomini a Fort Monroe quando McClellan arriv\u00f2, ma il suo numero si accrebbe a 121.500 prima che cominciassero le ostilit\u00e0. Trasportare questi uomini, oltre a 15.000 cavalli e muli, e 1.150 carri costitu\u00ec un impegno enorme. Furono necessarie 113 navi a vapore, 188 golette e 88 chiatte. L'Armata fu organizzata in 3 Corpi e altre unit\u00e0 secondo il seguente schema:\nDa parte confederata, l'Armata della Virginia Settentrionale di Johnston (cos\u00ec chiamata dal 14 marzo) fu organizzata in tre ali (\"wings\"), ognuna composta di varie brigate, secondo lo schema seguente:\nTuttavia, al momento dell'arrivo dell'Armata del Potomac, solo i 13.000 uomini di Magruder erano di fronte alla penisola. La massa della forza di Johnston (43.000 uomini) erano a Culpeper, 6.000 sotto il maggior generale Theophilus Hunter Holmes a Fredericksburg e 9.000 sotto il maggior generale Benjamin Huger a Norfolk. A Richmond, il generale Robert E. Lee, tornato dalla sua missione di rinforzo delle fortificazioni costiere nella Carolina del Sud e Carolina del Nord il 13 marzo divenne il consigliere militare principale del Presidente della C.S.A., Jefferson Davis.\nLe forze nella Valle dello Shenandoah svolsero un ruolo indiretto nella campagna. Approssimativamente 50.000 uomini unionisti al comando dei maggior generali Nathaniel Banks e Irvin McDowell erano impegnati nella caccia di una forza militare confederata pi\u00f9 esigua al comando di Stonewall Jackson nella campagna della Valle. L'esperta manovra di Jackson e il suo successo tattico conseguito in scontri minori trattennero gli unionisti dal rafforzare McClellan, con sua grande costernazione. Egli aveva pianificato che i 30.000 uomini di McDowell si unissero a lui.\nBattaglie.\nBattaglia di Hampton Roads (8-9 marzo 1862).\nL'8 marzo il mondo si svegli\u00f2 al rombo del primo combattimento di navi corazzate, allorch\u00e9 la nuova CSS \"Virginia\" confederata, al comando del commodoro Franklin Buchanan, entr\u00f2 in azione colando a picco nella baia di Chesapeake, ad Hampton Roads, due fregate unioniste: la \"Congress\" da 50 cannoni e la \"Cumberland\" da 30 cannoni.\nIl giorno dopo per\u00f2 la \"Virginia\" fu affrontata dalla nuova corazzata unionista USS \"Monitor\". Le due corazzate combatterono una battaglia che non port\u00f2 ad alcuna delle due navi il successo e quindi entrambe si ritirarono alla fine della giornata.\nHampton Roads caus\u00f2 un inusitato sentimento di preoccupazione perch\u00e9 le navi da trasporto dell'Unione potevano essere aggredite da questo nuovo tipo di arma direttamente lungo il tragitto. E la Marina degli Stati Uniti non riusc\u00ec ad assicurare a McClellan che essa avrebbe potuto proteggere le operazioni n\u00e9 sul James n\u00e9 sullo York, cos\u00ec che il piano anfibio progettato di assediare Yorktown fu abbandonato e il Generale ordin\u00f2 un'avanzata lungo la penisola a partire dal 4 aprile. Il 5 aprile, McClellan apprese che il corpo di McDowell non si sarebbe unito a lui a Fort Monroe. In aggiunta alla pressione esercitata dalla campagna della Valle di Jackson, il Presidente Abraham Lincoln credeva che McClellan avesse lasciato insufficienti forze a difesa di Washington e che il generale fosse stato ingannevole nel descrivere la consistenza delle unit\u00e0 a sua disposizione, facendo riferimento a truppe pronte a presidiare Washington mentre esse erano al momento schierate altrove. McClellan protest\u00f2 animatamente che era costretto a condurre un'importante campagna militare senza poter contare sulle risorse promessegli e tuttavia si mise comunque in marcia.\nBattaglia di Yorktown (5 aprile-4 maggio 1862).\nL'esercito unionista avanz\u00f2 verso Yorktown (sito della resa 1781 di Lord Cornwallis a George Washington), in cui i 13.000 uomini di Magruder s'erano trincerati lungo la Warwick Line che correva su entrambi i lati della citt\u00e0 e lungo il fiume Warwick, allungandosi quasi completamente a tagliare la penisola. McClellan decise di assediare Yorktown e trascorse quasi un mese a radunare l'artiglieria pesante e i rifornimenti che egli credeva fossero necessari per l'impresa. Magruder, che era stato un attore dilettante prima della guerra, riusc\u00ec a ingannare McClellan marciando in modo visibile con esigue truppe, passando pi\u00f9 volte sugli stessi posti, facendo credere che la sua fosse una forza assai pi\u00f9 consistente.\nIl 3 maggio Johnston ordin\u00f2 a Magruder di evacuare Yorktown e ritirarsi dalla penisola per riunirsi al resto dell'esercito confederato. Nel corso del lungo lento indugio di McClellan, causato in parte dal tempo, difficolt\u00e0 logistiche e dall'apparente mancanza di nerbo di Little Mac, Johnston ebbe il tempo adeguato per ridispiegare il suo esercito a difesa di Richmond. Elementi dell'ala di James Longstreet, schierati come retroguardia per il ritiro, occuparono alcuni dei trinceramenti di Magruder. Il 4 maggio si verific\u00f2 uno scontro minore fra i due eserciti. Anche la cavalleria unionista di Stoneman ebbe una scaramuccia con quella di Jeb Stuart.\nBattaglia di Williamsburg (5 maggio 1862).\nLa prima battaglia campale della campagna coinvolse circa 41.000 soldati dell'Unione e 32.000 della Confederazione. McClellan fu assente nelle retrovie la maggior parte del giorno e il comando operativo dell'esercito unionista fu assunto da Sumner, che avrebbe prudentemente impiegato solo met\u00e0 delle forze a sua disposizione. La divisione di Joseph Hooker si scontr\u00f2 con la retroguardia confederata presso Williamsburg. Hooker assalt\u00f2 Fort Magruder, una fortificazione fatta di terra accanto alla strada che da Yorktown portava a Williamsburg, ma fu respinto.\nLongstreet contrattacc\u00f2 e minacci\u00f2 di sovrastare il fianco sinistro unionista, fin quando la brigata del brigadier generale Philip Kearny arriv\u00f2 a stabilizzare la posizione dei Federali. La brigata di Winfield S. Hancock mosse allora a minacciare il fianco sinistro sudista, occupando due fortini abbandonati. I confederati contrattaccarono senza successo. Il successo localizzato di Hancock non fu sfruttato. L'esercito confederato continu\u00f2 la sua ritirata durante la notte. Sebbene la battaglia fosse stata essenzialmente inconcludente, e una delusione per l'Unione per aver mancato di distruggere la forza nemica assai pi\u00f9 esigua che aveva avuto di fronte, McClellan invi\u00f2 un telegramma al Ministero della Guerra vantando la propria vittoria.\nBattaglia di Eltham's Landing (o West Point) (7 maggio 1862).\nIl successivo piano di McClellan era quello di far avanzare quattro divisioni (quella di Franklin, di Porter, di Sedgwick e di Richardson), una per volta, al di l\u00e0 del fiume York verso West Point, tagliando la via di ritirata dalla penisola a Johnston. Questi intu\u00ec il fine di quel movimento e invi\u00f2 la Divisione di G.W. Smith a intercettare Franklin. Smith consegu\u00ec una vittoria tattica contro Franklin, dissuadendo McClellan da ogni altro movimento anfibio, malgrado le condizione delle strade in direzione di Richmond seguitassero a essere pessime.\nIl 9 maggio, la forza isolata confederata a Norfolk, di fronte alla vasta forza unionista attraverso Hampton Roads, evacu\u00f2 la citt\u00e0 e la base navale. L'11 maggio, la corazzata CSS \"Virginia\" fu affondata per prevenirne la cattura da parte della Marina federale. Il Presidente Lincoln assist\u00e9 a parte della campagna, essendo giunto nella penisola il 5 maggio, esercitando i suoi diretti poteri di comandante in capo con l'ordine impartito di bombardamento navale delle batterie confederate nell'area l'8 maggio.\nBattaglia di Drewry's Bluff (15 maggio 1862).\nCon Yorktown in mano unionista e la \"Virginia\" naufragata, il fiume James era ora aperto alle cannoniere federali. Il 15 maggio, cinque cannoniere dello Squadrone del Blocco Nord Atlantico, incluse le corazzate USS \"Monitor\" e USS \"Galena\", avanzarono sul James per saggiare le difese di Richmond. Dopo aver raggiunto un'ansa del fiume sopra il Dutch Gap, 7 miglia circa da Richmond, le cinque cannoniere incontrarono ostacoli sommersi e un accurato letale fuoco delle batterie di Fort Darling a Drewry's Bluff, che inflissero seri danni alla \"Galena\". I cannoni confederati, posizionati 600 piedi a monte del fiume, erano tanto in alto da non poter essere fatti oggetto di fuoco di controbatteria da parte dei cannoni navali unionisti. La Marina federale ebbe almeno 14 morti e 13 feriti e infine torn\u00f2 sui suoi passi. Il comandante John Rodgers della \"Galena\" nel suo rapporto a McClellan afferm\u00f2 di essere in grado di sbarcare truppe unioniste entro un raggio di 10 miglia dalla capitale confederata, ma McClellan non sfrutt\u00f2 mai tale concreta disponibilit\u00e0 nel corso della campagna.\nMcClellan si mosse con cautela verso Richmond. Il 18 maggio riorganizz\u00f2 l'Armata del Potomac e promosse due Maggior generali al comando di due rispettivi Corpi: Fitz John Porter al nuovo V Corpo e William B. Franklin al VI Corpo. L'Armata aveva 105.000 soldati in posizione a nord est della citt\u00e0, assai pi\u00f9 dei 60.000 di Johnston, ma per l'inefficienza dei servizi d'informazione, che facevano capo all'investigatore Allan Pinkerton, McClellan credeva di esser \"lui\" in stato di inferiorit\u00e0 numerica, in ragione di 2 a 1. Numerose scaramucce fra le prime linee dei due eserciti scoppiarono fra il 23 maggio e il 26 maggio. La tensione divent\u00f2 molto alta in citt\u00e0, specie a causa dei rombi d'artiglieria provenienti dall'area della battaglia di Drewry's Bluff.\nBattaglia di Hanover Court House (27 maggio 1862).\nAppena l'Armata unionista si diresse sulle difese pi\u00f9 esterne di Richmond, rest\u00f2 divisa dal fiume Chickahominy, affievolendo cos\u00ec le proprie capacit\u00e0 di muovere avanti e indietro le truppe lungo la linea del fronte. Il 27 maggio, elementi del V Corpo di Porter si allungarono a nord di Hanover Courthouse per proteggere il fianco destro dell'Armata. L'obiettivo di Porter era quello di tagliare la ferrovia e di aprire la Telegraph Road per consentire l'arrivo di rinforzi unionisti al comando di Irvin McDowell che s'erano alla fine ritirati dalla Valle dello Shenandoah e che ora stavano marciando in direzione sud da Fredericksburg.\nAnche McClellan opt\u00f2 per questa soluzione, presumibilmente per avere una forte forza a protezione delle sue linee di comunicazione col deposito di rifornimenti di White House Landing sul fiume Pamunkey. Le forze confederate, tentando di prevenire questa manovra, furono sconfitte a sud di Hanover Courthouse dopo un duro combattimento. La vittoria nordista fu tuttavia controversa, perch\u00e9 i rinforzi portati da McDowell furono richiamati a Fredericksburg appena giunse voce a Washington che Nathaniel Banks aveva subito una rotta nella Valle dello Shenandoah, nel corso della Prima battaglia di Winchester.\nBattaglia dei Sette Pini (o Fair Oaks) (31 maggio-1\u00ba giugno 1862).\nIl 31 maggio, Johnston prov\u00f2 a sfruttare l'infelice posizione nordista a cavalcioni del fiume, le cui acque erano gonfie per via delle piogge, attaccando il III Corpo di Heintzelman e il IV Corpo di Keyes a sud del fiume, isolandoli dagli altri tre Corpi a nord del corso d'acqua. Il piano d'attacco confederato fu complicato e non ben coordinato, col risultato di movimenti mal condotti e attacchi ritardati, ma riuscirono a rigettare indietro il IV Corpo infliggendogli pesanti perdite. Tutte e due le parti inviarono sempre pi\u00f9 forze nella mischia sebbene i Confederati non riuscissero mai a impiegare la massa concentrata di soldati necessaria per prevalere: delle tredici brigate sul loro fianco destro, non pi\u00f9 di quattro alla volta furono impiegate. Sostenute dal III Corpo e dalla divisione di John Sedgwick del II Corpo di Edwin V.\nCon l'appoggio del III Corpo e della divisione del magg. gen. John Sedgwick, facente parte del II Corpo di Sumner e che aveva attraversato il fiume su personale iniziativa di Sumner, la posizione federale fu infine stabilizzata prima che il IV Corpo potesse andare in rotta. Il generale Johnston fu seriamente ferito durante l'azione e il comando dell'Armata della Virginia Settentrionale fu assicurato temporaneamente da G.W. Smith. Il generale Robert E. Lee assunse subito il comando permanente. Il 1\u00ba giugno, i confederati rinnovarono i loro attacchi contro i federali che avevano ricevuto maggiori rinforzi, ma fecero pochi progressi. Entrambe le parti reclamarono la vittoria con perdite quasi uguali, ma nessuna concreta realizzazione fu guadagnata dalle parti. L'avanzata di George B. McClellan su Richmond fu arrestata e l'Armata di Johnston arretr\u00f2 all'interno di Richmond per approntare opere difensive.\nConseguenze e battaglie dei Sette Giorni.\nIl generale McClellan opt\u00f2 per l'abbandono delle sue operazioni offensive, pose sotto assedio Richmond e attese i rinforzi che aveva richiesto al Presidente Lincoln ma non riguadagner\u00e0 mai pi\u00f9 l'iniziativa strategica. Lee us\u00f2 il lungo mese di pausa nell'avanzata di McClellan per fortificare le difese di Richmond ed estenderle a sud del James River, a Chaffin's Bluff. Dalla parte meridionale del James, le linee difensive furono costruite a sud fino a un punto sotto Petersburg.\nLa lunghezza complessiva della nuova linea difensiva fu di circa 30 miglia. Per guadagnar tempo e completarla e preparare una nuova offensiva, Lee reiter\u00f2 la tattica di smembrare l'esercito in piccole unit\u00e0 che apparissero pi\u00f9 grandi di quanto non lo fossero in realt\u00e0. McClellan fu anche scoraggiato dalle audaci (anche se tatticamente non determinanti) incursioni della cavalleria di Jeb Stuart tutto intorno all'Armata unionista (13-15 giugno). La seconda fase della Campagna peninsulare registr\u00f2 un deciso momento negativo per l'Unione allorch\u00e9 Lee lanci\u00f2 furibondi contrattacchi proprio a est di Richmond nelle battaglie dei Sette Giorni (25 giugno-1\u00ba luglio 1862).\nMalgrado nessuna di queste battaglie rappresenti una significativa vittoria tattica confederata (e la battaglia di Malvern Hill l'ultimo giorno sia addirittura una decisiva sconfitta confederata), la tenacia degli attacchi di Lee e l'improvvisa comparsa sul fianco occidentale di Stonewall Jackson e della sua \"cavalleria appiedata\" rappresentarono una netta vittoria strategica sudista, tanto che uno scoraggiato McClellan fu indotto ad arretrare le sue truppe su una base sul James. Lincoln pi\u00f9 tardi ordin\u00f2 all'Armata del Potomac di tornare nell'area di Washington per sostenere il generale John Pope che aveva avuto disposizione di organizzare la campagna della Virginia settentrionale e quella che sar\u00e0 la seconda battaglia di Bull Run/seconda Manassas. La penisola della Virginia sarebbe rimasta relativamente calma fino al maggio 1864, quando Benjamin Franklin Butler l'avrebbe ancora una volta invasa nel quadro della campagna di Bermuda Hundred."}
{"id": "354120", "revid": "94169618", "url": "https://it.wikipedia.org/wiki?curid=354120", "title": "Embedded", "text": ""}
{"id": "354135", "revid": "33528", "url": "https://it.wikipedia.org/wiki?curid=354135", "title": "Jacques II de Chabannes", "text": ""}
{"id": "354136", "revid": "1305772", "url": "https://it.wikipedia.org/wiki?curid=354136", "title": "Le Goff", "text": ""}
{"id": "354141", "revid": "11959", "url": "https://it.wikipedia.org/wiki?curid=354141", "title": "Magi (Bibbia)", "text": "Nella tradizione cristiana i re magi (singolare \"magio\") sono alcuni saggi astrologi che, secondo il Vangelo di Matteo (), seguendo \u00abil suo astro\u00bb giunsero da Oriente a Gerusalemme per adorare il bambino Ges\u00f9, il \u00abre dei Giudei\u00bb che era nato.\nGli storici e alcuni biblisti cristiani interpretano questo racconto evangelico come un particolare leggendario, mentre altri biblisti e il Magistero della Chiesa cattolica ne sostengono la veridicit\u00e0. Il particolare ha comunque avuto una straordinaria fortuna artistica, in particolare nelle rappresentazioni della nativit\u00e0 e del presepe.\nIl racconto evangelico li descrive in maniera estremamente scarna e la successiva tradizione cristiana vi ha aggiunto alcuni particolari: erano tre (sulla base dei tre doni portati, oro, incenso e mirra) e si chiamavano Melchiorre, Baldassarre e Gaspare. Nel tardo medioevo si ritenne che fossero oltre che sapienti anche dei re, venuti simbolicamente a rendere omaggio al bambino Ges\u00f9 dalle tre parti del mondo allora conosciuto: Asia, Europa e Africa. Per questo motivo nelle raffigurazioni artistiche uno dei magi a volte \u00e8 raffigurato con la pelle scura. Secondo la simbologia bizantina a volte sono raffigurati come le tre et\u00e0 dell'uomo: il giovane, l'uomo maturo e l'anziano.\nIl racconto di Matteo.\nIl Vangelo secondo Matteo \u00e8 l'unica fonte cristiana canonica a descrivere l'episodio. Secondo il racconto evangelico i Magi, al loro arrivo a Gerusalemme, per prima cosa, fecero visita a Erode, il re della Giudea romana, domandando dove fosse \u00abil re che era nato\u00bb, in quanto avevano \u00abvisto sorgere la sua stella\u00bb pensando che Erode ne fosse al corrente. Erode, mostrando di non conoscere la profezia dell'Antico Testamento (Michea ), o temendo di perdere il proprio regno, ne rimase turbato e chiese agli scribi dove doveva nascere il Messia. Saputo che si trattava di Betlemme Efrata di Giudea, li invi\u00f2 in quel luogo esortandoli a trovare il bambino e riferire i dettagli del luogo dove trovarlo, \u00abaffinch\u00e9 anche lui potesse adorarlo\u00bb (). Guidati dalla stella essi arrivarono a Betlemme e giunsero presso il luogo dove era nato Ges\u00f9, prostrandosi in adorazione e offrendogli in dono oro, incenso e mirra. Avvertiti in sogno di non ritornare da Erode, fecero ritorno alla loro patria per un'altra strada (). Scoperto l'inganno Erode si infuri\u00f2 e mand\u00f2 a uccidere tutti i bambini di Betlemme di et\u00e0 inferiore ai due anni, dando luogo alla Strage degli innocenti (), ma Giuseppe, avvertito anticipatamente in un sogno, fugg\u00ec in Egitto () con la famiglia.\nIl passo di Matteo non fornisce il numero esatto dei Magi ma la tradizione pi\u00f9 diffusa, basandosi sul fatto che vengono citati tre doni, parla di tre uomini. In realt\u00e0, il testo greco non ne indica n\u00e9 il numero n\u00e9 tantomeno i nomi; parla solo di \"alcuni Magi dall'Oriente\" (\u03bc\u03b1\u03b3\u03bf\u03b9 \u03b1\u03c0\u03bf \u03b1\u03bd\u03b1\u03c4\u03bf\u03bb\u03c9\u03bd, \"magoi apo anatol\u014dn\"), quindi l'unica informazione riportata \u00e8 che erano pi\u00f9 di uno. Il testo non specifica neanche l'intervallo di tempo trascorso tra la nascita di Ges\u00f9 e l'arrivo a Betlemme dei Magi. Dal vangelo secondo Luca sappiamo che Giuseppe, Maria e Ges\u00f9 rimasero a Betlemme 40 giorni, cio\u00e8 sino alla Presentazione al Tempio; non \u00e8 chiaro se la visita dei Magi sia avvenuta prima o dopo quest'episodio. Secondo alcuni autori che hanno proposto l'armonizzazione degli eventi raccontati dai Vangeli, la visita dei Magi e l'immediata successiva fuga in Egitto dovrebbero avere avuto luogo dopo la presentazione al Tempio (al termine della quale la famiglia di Ges\u00f9 sarebbe rientrata a Betlemme), in contrasto con la tradizione liturgica, che lascia solo dodici giorni fra Natale ed Epifania. D'altro canto, basandosi sul passo di Matteo che riguarda la Strage degli innocenti (), una delle poche cose certe \u00e8 che la visita sia avvenuta entro due anni dalla nascita di Ges\u00f9, poich\u00e9 Erode, informato dai Magi, decise di uccidere tutti i bambini di Betlemme e del suo territorio dai due anni in gi\u00f9.\nQualche autore moderno ha ipotizzato che la visita dei Magi sia avvenuta a Nazaret: essi si sarebbero recati a Betlemme, ma non vi avrebbero trovato Ges\u00f9, gi\u00e0 ripartito con i suoi; usciti dalla citt\u00e0, sarebbero stati guidati dalla stella fino a Nazaret. Secondo una variante di questa teoria, i Magi non si sarebbero spinti fino a Nazaret ma l\u2019incontro sarebbe avvenuto in una locanda di Betania, dove la Sacra Famiglia si sarebbe fermata a riposare dopo la cerimonia della presentazione al Tempio prima di avviarsi verso Nazaret.\nQuesti tentativi di armonizzazione non sono comunque ritenuti giustificabili da molti studiosi, anche cristiani. Per esempio il teologo Raymond Brown - che considera i due resoconti dell'infanzia, di Matteo e Luca, non storici e in contraddizione tra loro, tanto \"che gli sforzi per armonizzare le narrazioni in una storia consecutiva sono del tutto infruttuosi\" - ritiene che Matteo e Luca abbiano inserito, probabilmente dopo la stesura dei loro vangeli, tutto o parte dei racconti delle nativit\u00e0 in base alle proprie necessit\u00e0 redazionali e teologiche e, in particolare, in merito al rientro a Nazaret della Sacra Famiglia, al pari di molti altri studiosi, ritiene inconciliabili i due resoconti. Brown sottolinea, infatti, come \"pure l'armonizzatore pi\u00f9 determinato dovrebbe essere dissuaso dall'impossibilit\u00e0 di riconciliare un viaggio della famiglia da Betlemme all'Egitto con il racconto di Luca di portare il bambino a Gerusalemme quando aveva quaranta giorni e poi di andare da Gerusalemme a Nazareth dove risiedevano\" e \"questo ci porta all'osservazione che le due narrazioni non sono solo diverse, sono contrarie l'una all'altra in una serie di dettagli [...] Luca ci dice che la famiglia torn\u00f2 pacificamente a Nazareth dopo la nascita a Betlemme (2:22,39); questo \u00e8 inconciliabile con l'implicazione di Matteo (2:16) che il bambino aveva quasi due anni quando la famiglia fugg\u00ec da Betlemme in Egitto ed era ancora pi\u00f9 vecchio quando la famiglia torn\u00f2 dall'Egitto e si trasfer\u00ec a Nazareth\".\nStoricit\u00e0 e significato teologico dell'avvenimento.\nSull'evento non esistono prove storiche e gli studiosi discutono se sia realmente accaduto. L'esegesi storico-critica, a partire dal XIX secolo, ha proposto dei criteri per distinguere i fatti storici probabilmente accaduti da altri racconti creati dalle primitive comunit\u00e0 cristiane o dagli evangelisti stessi.\nPer alcuni studiosi il racconto della visita dei Magi pu\u00f2 essere originato da un avvenimento realmente accaduto e tramandato dalla tradizione, che sarebbe stato riportato e rielaborato da Matteo. I maghi non erano ben visti nella mentalit\u00e0 ebraica a causa della condanna della magia da parte della Bibbia, quindi la tradizione non avrebbe avuto nulla da guadagnare inventando l'episodio. Il racconto non si pu\u00f2 per\u00f2 definire interamente storico, perch\u00e9 presenta diverse incongruenze, prima delle quali il fatto che i \"Magi\" erano \"sapienti\" interessati all'astronomia e all'astrologia, ma non coinvolti in pratiche magiche. Dal punto di vista astronomico, una stella non pu\u00f2 avere fisicamente guidato i Magi, precedendoli, da Gerusalemme a Betlemme (che distano appena ) ed essersi poi fermata; nell'ipotesi, avanzata da alcuni astronomi, che sia trattato di una congiunzione tra i pianeti Giove e Saturno, il movimento \"apparente\" di essi pu\u00f2 accordarsi con il racconto evangelico (essendo visibili a sud, i due pianeti erano davanti ai Magi e quando culminavano allo zenit i pianeti sembravano essere fermi), ma l'idea che l'astro possa essersi fermato proprio sulla casa sarebbe frutto della tradizione popolare. Dal punto di vista simbolico, invece, Giove ben rappresenta il pianeta della regalit\u00e0, identificato secondo una tradizione con Ges\u00f9 stesso, come far\u00e0 per esempio Dante Alighieri.\nAltre perplessit\u00e0 nascono dalle modalit\u00e0 del colloquio dei Magi con Erode e dall'apparente ingenuit\u00e0 del re, persona in realt\u00e0 molto astuta, che invece di fare seguire i Magi gli chiede di ritornare per informarlo e cos\u00ec si fa raggirare da loro; non si capisce neanche perch\u00e9 \"tutta Gerusalemme\" dovrebbe essere in subbuglio ed avere paura di questa nascita. Queste circostanze avrebbero in realt\u00e0 il fine di illustrare la teologia dell'evangelista. Secondo Ortensio da Spinetoli, \u00e8 possibile che visitatori orientali si siano effettivamente trovati a Gerusalemme al tempo della nascita di Ges\u00f9, ma non si pu\u00f2 dire con certezza se abbiano incontrato la Sacra famiglia o se siano stati successivamente confusi con i primi adoratori del Messia. Anche se fosse vero, l'episodio si sarebbe comunque svolto in una cornice pi\u00f9 semplice e modesta. &lt;br&gt;Il teologo Raymond Brown, come anche altri studiosi, ritiene che la figura della stella, come quella dei Magi, derivi comunque da precedenti tradizioni facenti riferimento all'Antico Testamento e nota come nel racconto \"molte caratteristiche sono sconcertanti. Se Erode e tutta Gerusalemme sapevano della nascita del Messia a Betlemme [i Magi e la stella] (Mt2:3), e infatti Erode massacr\u00f2 i figli di un'intera citt\u00e0 nel corso della ricerca di Ges\u00f9 (2:16), perch\u00e9 pi\u00f9 tardi nel suo ministero nessuno sembra conoscere le meravigliose origini di Ges\u00f9 (13:54-55), e il figlio di Erode non ricorda nulla di lui (14:1-2)?\" e, inoltre, lo studioso osserva che \"l'incapacit\u00e0 di Erode di trovare il bambino a Betlemme sarebbe perfettamente comprensibile in una storia in cui non c'erano magi venuti dall'Oriente e dove aveva solo una conoscenza generale delle Scritture su Betlemme a guidarlo. Diventa ridicolo quando la strada verso la casa \u00e8 stata segnalata da una stella che si \u00e8 fermata su di essa, e quando il percorso verso la porta della casa in un piccolo villaggio \u00e8 stato evidenziato dalla presenza di stranieri esotici [i Magi]\".\nUn gran numero di biblisti contemporanei ritiene invece che, nel caso di Mt 2, non ci si trova di fronte a una cronaca, bens\u00ec a una composizione didascalica, midrashica: una \"costruzione\" letteraria che \u00e8 stata pensata per fornire un insegnamento. Chi avrebbe scritto e redatto la \"novella teologica\" dei Magi a Betlemme aveva alle spalle \"storie\" simili nelle letterature religiose del tempo, e soprattutto aveva alle spalle una evidenza inconfutabile: Ges\u00f9, considerato l'inviato di Dio, fu respinto dal potere sia politico sia religioso. E se i maestri del Giudaismo, in larga misura, avevano rifiutato Ges\u00f9, lo avevano accolto persone che, perlopi\u00f9, erano marginali, senza \"titoli\" particolari. Con un procedimento letterario chiamato \"retroproiezione\", dunque, l'evangelista avrebbe collocato all'inizio della vita di Ges\u00f9 ci\u00f2 che sarebbe poi successo durante tutti gli anni della sua esistenza: in Erode e nell'ambiente di Gerusalemme il racconto vede l'opposizione del potere politico e religioso, mentre i Magi che \"vennero da lontano\" sarebbero i rappresentanti di tutte quelle persone che \"vengono da lontano\", che a quel tempo erano guardate con sospetto. Il testo evangelico, infatti, mostra chiaramente che i Magi sono dei \"gentili\" (non ebrei): gli studiosi Raymond Brown e Ortensio da Spinetoli, tra gli altri, fanno notare come nel racconto i Magi si rivolgano agli Ebrei in veste di stranieri e non sembrino conoscere le Sacre Scritture ebraiche.\nGli studiosi pi\u00f9 legati alla tradizione, anche se ritengono che l'avvenimento sia storicamente accaduto, fanno comunque notare che non si tratta di un aspetto centrale della fede cristiana, pertanto, anche se fosse un fatto leggendario con un significato teologico, per il credente non cambierebbe nulla.\nMolti studiosi - e anche esegeti, come Raymond Brown, John Dominic Crossan, Rudolf Bultmann - ritengono che la narrazione della nascita di Ges\u00f9 sia stata modellata su tradizioni ispirate all'Antico Testamento e alla nascita di Mos\u00e8, a sua volta derivata da precedenti tradizioni di altri popoli; conseguentemente anche le figure dei Magi e della stella descritte da Matteo non sono storiche. Il teologo Raymond Brown afferma, per esempio, che \"l'ispirazione diretta per la storia dei magi proviene dal racconto di Balaam in \", che faceva riferimento all'indovino Balaam e a Balak, re di Moab, il quale ricever\u00e0 da Balaam una rivelazione che frustrer\u00e0 i suoi piani, creando delle similitudini con Erode e i Magi; tale testo riporta anche che \"Una stella spunta da Giacobbe e uno scettro sorge da Israele, spezza le tempie di Moab e il cranio dei figli di Set\" (), che a sua volta prefigura l'apparizione di un astro eccezionale per il trionfo di Israele, e del suo Messia, sui nemici.&lt;br&gt;Concordemente, il teologo Rudolf Bultmann rileva l'esistenza di precedenti paralleli, biblici ed extrabiblici, per il racconto dell'adorazione dei Magi e il \"motivo della stella che annunci\u00f2 la nascita dell'eroe, e il motivo della stella che indic\u00f2 la strada alla nascita di un re\". &lt;br&gt;Anche il biblista Mauro Pesce osserva che \"tutto lascia pensare che la vicenda dei Magi sia solo un artificio letterario-propagandistico. Matteo scrisse intorno all\u2019anno 80, quando la nuova religione si stava diffondendo fuori dalla Palestina. Probabilmente il suo vangelo volle lanciare un messaggio ai non-Ebrei, dicendo che Ges\u00f9 si era rivelato anche e soprattutto a loro: infatti per gli Ebrei i magi erano \u00abgentili\u00bb, cio\u00e8 pagani; eppure, secondo Matteo, seppero dell\u2019arrivo del Messia prima del clero di Gerusalemme\". Concordemente Francesco Scorza Barcellona, docente di \"Storia del cristianesimo\" all\u2019Universit\u00e0 di Roma-Tor Vergata, sottolinea che \"nel racconto evangelico ci sono messaggi in codice anche per gli Ebrei. Evidente \u00e8 lo sforzo di fare quadrare la figura di Ges\u00f9 con le profezie bibliche. Per esempio nel Salmo 71 (ora 72) si prediceva che al Messia sarebbe stato donato \u00aboro d\u2019Arabia\u00bb e che \u00abi re degli Arabi e di Saba\u00bb (leggi Yemen) gli avrebbero \u00abofferto tributi\u00bb. Ed ecco l\u2019adorazione dei Magi, che con il loro oro \u00ablegittimano\u00bb Ges\u00f9 in base ai parametri biblici\".\nIl significato del termine \"magi\".\n\"Magi\" \u00e8 la traslitterazione del termine Persiano antico \"mag\u016bsh\", Accadico \"mag\u016bshu\", Siriaco \"mg\u014dsh\u0101\", passati al Greco \"m\u00e0gos\" (\u03bc\u03ac\u03b3\u03bf\u03c2, plurale \u03bc\u03ac\u03b3\u03bf\u03b9).Si tratta di un titolo riferito specificamente ai sacerdoti dello Zoroastrismo tipici dell'Impero persiano.\nIn alcune versioni meno recenti delle Scritture, per esempio la \"Bibbia di re Giacomo\", i Magi sono indicati come \"Uomini Saggi\", un termine arcaico per indicare i maghi o \"magi\", con il carattere di filosofi, scienziati e personaggi importanti. Nella Bibbia di re Giacomo, lo stesso termine greco \"magos\" che nel Vangelo secondo Matteo viene tradotto con \"saggio\", \u00e8 reso con \"stregone\" negli Atti degli Apostoli (episodio di \"Elimas il mago\", Atti ). Lo stesso termine greco identifica anche Simone Mago in Atti . Oggi il significato pi\u00f9 profondo \u00e8 ormai dimenticato e, quindi, tutte le traduzioni moderne usano il termine di derivazione greca, \"magi\" (ma nelle Bibbie di lingua inglese \u00e8 rimasto \"wise men\").\nIn Erodoto la parola \"magoi\" era associata a personaggi dell'aristocrazia della Media ed, in particolare, ai sacerdoti astronomi della religione zoroastriana, che erano anche ritenuti capaci di uccidere i demoni e ridurli in schiavit\u00f9. Poich\u00e9 il passo di Matteo implica che fossero dediti all'osservazione delle stelle, la maggioranza dei commentatori ne conclude che il significato inteso fosse quello di \"sacerdoti di Zoroastro\", e che l'aggiunta \"dall'Oriente\" ne indicasse naturalmente l'origine persiana. Addirittura, la traduzione dei Vangeli di Wycliffe parla direttamente di \"astrologi\", non di \"saggi\". Nel XIV secolo la distinzione tra astronomia e astrologia non era ancora riconosciuta, e le due discipline cadevano entrambe sotto la seconda denominazione.\nAnche se il sostantivo maschile \"magi\" (\u03bc\u03b1\u03b3\u03bf\u03b9) \u00e8 stato usato un paio di volte in riferimento a una donna (nell'Antologia Palatina e in Luciano), l'appartenenza alla classe dei magi era riservata ai maschi adulti. Gli antichi magi erano persiani, e poich\u00e9 i territori a oriente della Palestina biblica coincidevano con l'impero persiano, ci sono pochi dubbi sull'origine etnica e sulla religione di appartenenza dei personaggi descritti nel vangelo di Matteo.\nSi noti come il termine \"magi\" sia una traduzione artificiosa atta a evitare il termine teoricamente denigratorio di \u00abmaghi\u00bb che poteva indicare i ciarlatani e gli imbroglioni.\nLa regalit\u00e0 dei \"magi\".\nLa regalit\u00e0 dei \"magi\" non \u00e8 attestata nelle fonti canoniche cristiane, n\u00e9 dai Padri della Chiesa. Le raffigurazioni paleocristiane e bizantine li raffigurano in modo indifferenziato in vesti orientali, con mantello e berretto frigio. Tuttavia la raffigurazione del berretto nei mosaici and\u00f2 semplificandosi fino ad assumere l'aspetto di un copricapo rettangolare o quadrato, simile a una corona, come si vede nel mosaico della Nativit\u00e0 della Cappella Palatina di Palermo, risalente al XII secolo. Dal 1300 in Occidente i Magi sono sempre raffigurati come re, a partire dai mosaici romani di Pietro Cavallini. Nel Medioevo i \"magi\" divengono Re magi nella tradizione liturgica cristiana in quanto la festa della Epifania \u00e8 collegata al \"Salmo\" LXXI (LXXII),10:\nI Magi e il cristianesimo.\nSe \u00e8 vero che il brano evangelico non riporta il numero esatto dei Magi, la tradizione popolare cristiana li ha spesso identificati come i \"tre saggi\" o i \"tre re\" e ha assegnato loro i nomi di Melchiorre, Baldassarre e Gaspare. Esistono comunque tradizioni alternative che portano i magi in visita a Ges\u00f9 in numero minore (due) o maggiore (fino a dodici).\nFin dai primi secoli del cristianesimo ai Magi sono stati associati gli atteggiamenti positivi della ricerca della luce spirituale e del rifiuto delle tenebre: addirittura si riteneva che con la loro opera avessero contribuito a cacciare i demoni verso gli Inferi. E, poich\u00e9 erano sacerdoti, sebbene zoroastriani, seguendo la stella e raggiungendo il neonato re di Israele, lo avrebbero anche riconosciuto come dio, anzi, come l'unico Dio venerato anche dalla rivelazione zoroastriana. Quindi i Magi sarebbero arrivati presso la mangiatoia di Betlemme con piena coscienza dell'importanza religiosa e cosmica della nascita del Cristo.\nIn effetti, per il Vangelo di Matteo, i Magi sarebbero state le prime autorit\u00e0 religiose ad adorare il Cristo e quindi, dei tre doni che essi portavano con s\u00e9, da questo punto di vista, il pi\u00f9 importante era l'ultimo, la mirra. Si tratta di una resina gommosa estratta da una pianta medicinale, mescolata con oli per realizzare unguenti a scopo medicinale, cosmetico e anche religioso: la parola Cristo significa proprio \"unto\", consacrato con un simbolico unguento, un crisma, per essere re, guaritore e \"Messia\" di origine divina.\nPer tutte queste ragioni il racconto dei Magi gode di un particolare rispetto presso le popolazioni cristiane. Nel calendario liturgico dei cattolici e di altre Chiese cristiane la visita dei Magi a Ges\u00f9 bambino viene commemorata nella festa dell'Epifania, il 6 gennaio. La Chiesa ortodossa e altre Chiese di rito orientale (che nell'Epifania ricordano il Battesimo di Cristo nel Giordano) commemorano la venuta dei Magi nel giorno stesso del Natale.\nIl tema \u00e8 ricorrente nelle rappresentazioni artistiche e letterarie di ispirazione cristiana sotto il nome di Adorazione dei Magi.\nA partire dalle poche informazioni neotestamentarie, la tradizione cristiana ha arricchito la storia dei Magi di molti dettagli. Una delle evoluzioni pi\u00f9 rilevanti \u00e8 il passaggio dalla condizione di astrologi a quella di re. L'opinione pi\u00f9 accreditata \u00e8 che si tratti di un richiamo alle profezie dell\"'Antico Testamento\" che parlano dell'adorazione del Messia da parte di alcuni re (\"Libro di Isaia\" 60:3, \"Salmi\" 72:10 e 68:29). I primi esegeti avrebbero, dunque, reinterpretato il passo di Matteo alla luce di queste profezie, elevando i Magi al rango di re. Il biblista Mark Allan Powell rifiuta per\u00f2 questa interpretazione, sostenendo che l'idea di un'autorit\u00e0 regale dei Magi \u00e8 di molto successiva, addirittura posteriore a Costantino, e strumentale alla giustificazione del ruolo dei monarchi cristiani. Gi\u00e0 dal 500, comunque, tutti i commentatori adottarono la versione pi\u00f9 diffusa che parlava di tre re, che non venne messa in discussione fino alla Riforma protestante. Un'ulteriore evoluzione vuole che i Magi provenissero da paesi lontani posti nei tre continenti allora noti (Europa, Asia e Africa), a significare che la missione redentrice di Ges\u00f9 era rivolta a tutte le nazioni del mondo. Per questo motivo i tre re sono raffigurati in genere come un bianco, un arabo e un nero.\nIn un inno religioso del poeta iberico Prudenzio, della fine del IV secolo, si ritrova gi\u00e0 l'interpretazione medievale dei doni come emblemi profetici dell'identit\u00e0 di Ges\u00f9, ripresa anche in canti popolari molto pi\u00f9 tardi (per esempio \"We Three Kings\" di John Henry Hopkins, Jr., 1857). L'incenso, che veniva usato nel tempio, indica il sacerdozio di Ges\u00f9; l'oro ne indica la regalit\u00e0; la mirra, usata nella preparazione dei corpi per la sepoltura, indica l'espiazione dei peccati attraverso la morte. Nei primi secoli dell'\u00e8ra cristiana furono scritti altri antichi testi significativi sui Magi: l\"Opus imperfectum in Matthaeum\" (opera latina anteriore al VII secolo), \"La Vita di Adamo ed Eva\", il \"Libro della rivelazione di Adamo al figlio Seth\" trovato nella biblioteca gnostica copta di Nag Hammadi nel 1945, \"Il Protocollo Etiopico di San Giacomo\", \"Il Vangelo degli ebrei e Nazareth\" e \"La Caverna dei Tesori\", quest\u2018ultimo un importante testo siriaco del VI secolo. Il \"Libro della Caverna dei Tesori\" per la prima volta rappresenta i Magi come Caldei e li definisce \"re e figli di re\". Attorno ai Magi nasce poi anche il culto del Fuoco sacro di cui testimoniano un manoscritto uigurico di origine siriaca-nestoriana scoperto a Turfan, l\"'Evangelo arabo dell'Infanzia\" (capp. VII-VIII) che \u00e8 un vangelo apocrifo, l'etiopico \"Liber Nativitatis Mariae Virginis\" (\"Libro della Nativit\u00e0 di Maria Vergine\"), \"Il Milione\" di Marco Polo (capp. XXII-XXIII).\nAltri testi che, con diversi nomi, citano i Magi sono: il testo siriaco \"Gadla Adam\", \"Il conflitto di Adamo ed Eva con Satana\" (V-VI secolo); i commenti ai Vangeli di Zaccaria Crisopolitano (Zaccaria di Besan\u00e7on (secolo XII); le \"Revelationes\" del poeta irlandese Pseudo Metodio (IX secolo); il \"Liber nomine Seth\" (III secolo) che tratta della predicazione di San Tommaso in India e Persia e del suo incontro con i Magi. Per la \"cronaca di Zuqnin\" (VIII secolo) i Magi furono invece dodici (in questo testo si parla anche della stella che li guida a Betlemme. Essa appare su un monte, probabilmente, secondo gli storici, il Monte Sabalan in Azerbaigian). Origene, grande filosofo e teologo (II-III secolo), fissa ufficialmente il numero dei Magi a tre. I nomi dei Magi compaiono nel VI secolo anche nei cosiddetti \"Excerpta Latina barbari\".\nAnche se non \u00e8 citato nel \"Corano\", il racconto dei Magi era ben conosciuto in Arabia. L'enciclopedista persiano arabografo al-Tabari, nel IX secolo, riferisce dei doni portati dai Magi attribuendo loro il simbolismo che ci \u00e8 usuale e citando come fonte il tradizionista perso-arabo yemenita del VII secolo Wahb ibn Munabbih.\nLa stella di Betlemme.\nLa stella che attraversa il cielo, che la leggenda e l'iconografia indicano come Stella di Betlemme ed i contemporanei come \"Stella della Profezia\" (quella che Giuseppe Flavio riferisce al suo mecenate Vespasiano), viene spesso rappresentata come una cometa dotata di coda. Nel racconto evangelico, la stella non \u00e8 l'unico segno a identificare la cittadina di Betlemme. Anche una interpretazione del Libro di Isaia, di cui Erode era a conoscenza, identificava Betlemme come il luogo dove sarebbe nato un re, il \"Messia dei Giudei\", discendente o \"figlio\" di Davide (si veda anche il Libro di Michea).\nI Magi nei vangeli apocrifi.\nDiversamente dai vangeli canonici, sono molti i riferimenti ai Magi nei vangeli apocrifi, in alcuni dei quali possiamo trovare l'origine delle immagini che nel corso dei secoli hanno avuto una grande popolarit\u00e0, fino a diventare parte integrante della cultura cristiana canonica.\nProtovangelo di Giacomo.\nIn questo testo, risalente all'incirca alla met\u00e0 del II secolo, si narra che, mentre Giuseppe si prepara a partire per la Giudea, a Betlemme c'\u00e8 una grande agitazione per l'arrivo dei Magi che chiedono dove sia il re dei giudei che era nato, poich\u00e9 avevano visto la sua stella in oriente ed erano venuti per adorarlo. Erode, che aveva saputo dell'arrivo dei magi, manda dei messi da loro per farli venire al suo cospetto ed interrogarli. Chiede dunque ai Magi dove fosse scritto che sarebbe dovuto nascere il Cristo. I Magi rispondono che era scritto che sarebbe nato a Betlemme in Giudea:\nI Magi quindi prendono la strada del ritorno, essendo stati avvertiti dall'angelo di non entrare in Giudea.\nVangelo dello pseudo Matteo.\nI Magi in questo vangelo (databile VIII-IX secolo) arrivano dopo il secondo anno dalla nascita del Cristo:\nErode dopo essere venuto a sapere dell'arrivo dei Magi si spaventa e manda degli scribi dai farisei e dai rabbini del popolo per sapere da loro dove nelle sacre scritture i profeti avevano predetto la nascita del Cristo. Alla risposta che sarebbe dovuto nascere in Betlemme, il re chiama i Magi e domanda loro quando fosse apparsa la stella:\nI Magi infine vengono ammoniti dall'angelo, in sogno, a non tornare da Erode e dopo l'adorazione del bambino tornano \"al loro paese\" per un'altra via.\nVangelo dell'infanzia arabo siriano.\nIn questo vangelo apocrifo \u00e8 scritto che in seguito alla nascita di Ges\u00f9 a Betlemme vennero dei magi dall'oriente:\nMaria dona loro alcune delle fasce del bambino Ges\u00f9, che i magi accettano con grande riconoscenza. In quello stesso istante appare loro un angelo:\nNel capitolo successivo si racconta poi che:\nI Magi mostrano cos\u00ec la fascia a tutti e celebrano una festa: accendono un fuoco, \"\u2026seguendo la loro usanza\u2026\", lo adorano e vi gettano sopra la fascia. Il fuoco avvolge subito la fascia accartocciandola, ma una volta spentosi questa rimane integra:\nVangelo dell'infanzia Armeno.\nIn questo testo c'\u00e8 la descrizione pi\u00f9 dettagliata dei Magi tra tutti i testi della tradizione Cristiana.\nIl racconto dei Magi continua, successivamente la nascita di Ges\u00f9, con Giuseppe e Maria che rimangono nella grotta per non farsi vedere \"\u2026 perch\u00e9 nessuno ne sapesse niente\".\nSuccessivamente i Magi, con il loro seguito, si accampano presso Gerusalemme per tre giorni. Bench\u00e9 fossero fratelli \"\u2026figli di uno stesso re, marciavano al loro seguito eserciti di lingua molto differente\".\nAnche nel testo Armeno, come nel protovangelo di Giacomo e nello pseudo Matteo, i Magi non sanno dove cercare Ges\u00f9. Cos\u00ec vanno da Erode che desidera interrogarli. I tre Magi sono per\u00f2 consapevoli che la testimonianza che loro possiedono non proviene da nessun uomo, n\u00e9 altro essere vivente, essendo un ordine divino. Erode allora chiede loro del libro che contiene la profezia, ricevendo per risposta:\nI Magi quindi elencano la genealogia che da Adamo a Seth, passando per No\u00e8, Sem, il sommo sacerdote Melchisedec fino a Ciro, re di Persia, dove \u00e8 stato custodito in una sala, facendo s\u00ec che la scrittura pervenisse fino a loro. Cos\u00ec hanno potuto conoscere in anticipo della profezia della nascita del figlio d'Israele. Erode, furioso di rabbia, chiede quindi di vedere il documento ma in quel momento il palazzo viene scosso e l'edificio crolla. Erode quindi si convince a lasciare liberi i Magi che finalmente trovano il bambino Ges\u00f9 al quale offrono i doni. Infine re Melkon, preso il libro del testamento, lo consegna in dono a Ges\u00f9 dicendo:\nNel testo che Adamo aveva dato a suo figlio Seth, conservato in segreto, \u00e8 scritto che:\nVangelo di Nicodemo.\nIl vangelo di Nicodemo racconta che Pilato rivolto alla folla degli giudei, ricorda loro come il Dio d'Israele abbia aiutato il loro popolo a fuggire dall'Egitto, affrancandosi dalla schiavit\u00f9, e come in cambio di ci\u00f2 essi abbiano preferito adorare un vitello di metallo fuso. Solo grazie a Mos\u00e8 Dio non ha sterminato il suo popolo.\nPoi alzatosi dal suo seggio dice:\nLe tombe dei Magi.\nMarco Polo afferma di avere visitato le tombe dei Magi nella citt\u00e0 di Saba, a sud di Teheran, intorno al 1270:\nQuella di Marco Polo non \u00e8 tuttavia l'unica testimonianza sul luogo di sepoltura dei Magi. Nel transetto della basilica romanica di Sant'Eustorgio a Milano si trova la \"cappella dei Magi\", in cui \u00e8 conservato un colossale sarcofago di pietra (vuoto), risalente al tardo Impero Romano: la tomba dei Magi. Secondo le tradizioni milanesi, la basilica sarebbe stata fatta costruire dal vescovo Eustorgio intorno all'anno 344: la volont\u00e0 del vescovo era quella di esservi sepolto, dopo la sua morte, vicino ai corpi dei Magi stessi. Per questo motivo, con l'approvazione dell'imperatore Costante avrebbe fatto giungere i loro resti dalla basilica di Santa Sofia a Costantinopoli (dove erano stati portati alcuni decenni prima da sant'Elena, che li aveva ritrovati durante il suo pellegrinaggio in Terra Santa).\nNel 1162 l'imperatore Federico Barbarossa fece distruggere la chiesa di Sant'Eustorgio (come pure gran parte delle mura e degli edifici pubblici di Milano) e si impossess\u00f2 delle reliquie dei Magi. Nel 1164 l'arcicancelliere imperiale Rainaldo di Dassel, arcivescovo di Colonia ne sottrasse i corpi e li trasfer\u00ec, attraverso Lombardia, Piemonte, Borgogna e Renania, fino al duomo della citt\u00e0 tedesca, dove ancora oggi sono conservati in un prezioso reliquiario.\nAi milanesi rimase solo la medaglia fatta, sembra, con parte dell'oro donato dai Magi al Signore, che da allora venne esposta il giorno dell'Epifania in Sant'Eustorgio accanto al sarcofago vuoto. Negli anni successivi Milano cerc\u00f2 ripetutamente di riavere le reliquie, ma invano. N\u00e9 Ludovico il Moro nel 1494, n\u00e9 papa Alessandro VI, n\u00e9 Filippo II di Spagna, n\u00e9 papa Pio IV, n\u00e9 papa Gregorio XIII, n\u00e9 Federico Borromeo riuscirono a fare tornare le spoglie in Italia.Solo nel XX secolo Milano riusc\u00ec a ottenere una parte di quello che le era stato tolto: il 3 gennaio 1904, infatti, il cardinale Ferrari, arcivescovo di Milano, fece solennemente ricollocare alcuni frammenti ossei delle spoglie dei Magi (due fibule, una tibia e una vertebra), offerti dall'arcivescovo di Colonia Anton Hubert Fischer, in Sant'Eustorgio. Furono posti in un'urna di bronzo accanto all'antico sacello vuoto con la scritta \"Sepulcrum Trium Magorum\" (tomba dei tre Magi).\nAncora oggi molti luoghi in Italia, Francia, Svizzera e Germania si fregiano dell'onore di avere ospitato le reliquie durante il tragitto delle spoglie dei Magi da Milano a Colonia e in molte chiese si trovano ancora frammenti lasciati in dono. La testimonianza di questo passaggio si trova anche nelle insegne di alberghi e osterie tuttora esistenti, come \u00abAi tre Re\u00bb, \u00abLe tre corone\u00bb e \u00abAlla stella\u00bb. Brugherio conserva in un reliquiario del XVIII secolo le falangi dei Re Magi.\nL'arca di Colonia.\nNella cattedrale della citt\u00e0 tedesca di Colonia \u00e8 dunque conservata l'arca che conterrebbe, secondo la tradizione, le reliquie dei Magi, dopo che Federico Barbarossa ordin\u00f2 al suo consigliere Reinald von Dassel, che era anche arcivescovo di Colonia, di portarle in Germania dopo la conquista di Milano nel 1164 al fine di rafforzare il prestigio della corona imperiale. Da allora le reliquie riposano a Colonia in un'arca preziosa d'argento dorato, fatta confezionare dal successore di Reinald, Filippo di Heinsberg, nella chiesa di San Pietro, trasformata successivamente nella cattedrale gotica di Colonia.\nTuttavia a Milano il culto dei Magi rimase vivo. Il cronista Galvano Fiamma racconta nel 1336 che si celebrava ancora un corteo dei Magi a cavallo attraverso la citt\u00e0. Una versione ben nota del dettagliato racconto \u00e8 quella contenuta nella \"Historia Trium Regum\" (\"Storia dei tre re\") del chierico del XIV secolo Giovanni di Hildesheim. Per spiegare la presenza a Colonia delle reliquie mummificate dei saggi orientali, inizia il racconto dal viaggio a Gerusalemme compiuto da Sant'Elena, madre di Costantino I, durante il quale ella recuper\u00f2 la Vera Croce ed altre reliquie:\nI Magi nell'arte.\nLe pi\u00f9 antiche raffigurazioni dei Magi si trovano gi\u00e0 nelle catacombe, come per esempio in quelle di Priscilla (II-III secolo). Nelle prime rappresentazioni essi sono raffigurati come i Persiani, o in genere gli orientali, con una corta tunica, pantaloni aderenti (anassiridi) e berretto frigio. Sar\u00e0 nell'arte bizantina che essi verranno poi abbigliati come nobili della corte imperiale.\nI Magi sono di solito rappresentati nell'arte europea nella scena dell'Adorazione dei Magi; un altro \"topos\" piuttosto diffuso \u00e8 quello del \"Viaggio dei Magi\". Pi\u00f9 in generale, appaiono nelle diffuse rappresentazioni della Nativit\u00e0 e in altre decorazioni natalizie che hanno origine nel presepe napoletano. Appaiono per esempio nell'opera di Gian Carlo Menotti \"Amahl e gli ospiti notturni\" ed in molte carole natalizie, tra cui, nel mondo anglosassone, \u00e8 molto nota \"We Three Kings\", scritta dal reverendo statunitense John Henry Hopkins Jr. (1820 - 1891).\nGli artisti hanno sfruttato spesso questo tema per rappresentare le tre et\u00e0 dell'uomo e anche, nell'epoca delle scoperte, come allegoria dei diversi mondi conosciuti: Baldassarre \u00e8 raffigurato come un giovane africano (un Moro), Gaspare spesso ha una fisionomia chiaramente orientale e Melchiorre i tratti europei.\nAlcuni esempi contemporanei:\nNel film \"Donovan's Reef\", nella scena della Recita di Natale che si tiene nella Polinesia francese, al posto della tradizionale corrispondenza con i continenti, i Magi sono 'adattati' a impersonare il \"re della Polinesia\", il \"re delle Americhe\" e il \"re della Cina\".\nUn altro dettaglio narrativo di carattere sentimentale \u00e8 stato aggiunto prima nel romanzo, poi nel film \"Ben Hur\", in cui il personaggio di Baldassarre \u00e8 un uomo ormai anziano che torna in Palestina per incontrare Ges\u00f9 ormai adulto.\nNomi tradizionali dei Re Magi.\nLe Chiese orientali assegnano vari nomi ai Magi, ma nella tradizione occidentale si sono affermati i nomi di Gaspare, Melchiorre e Baldassarre. Questi tre nomi compaiono per la prima volta nell\"'Excerpta Latini Barbari\" (\"Bithisarea\", \"Melichior\", \"Gathaspa\") datato tra il 474 e il 518, e si ritrovano nel mosaico della chiesa di sant'Apollinare nuovo a Ravenna (\"Balthassar\", \"Melchior\", \"Gaspar\") della met\u00e0 del VI secolo, che li rappresenta in cammino verso il bambino Ges\u00f9 da adorare. In altre culture i nomi sono ancora diversi, per esempio la Chiesa cattolica etiope li chiama \"Hor\", \"Basanater\" e \"Karsudan\".\nNessuno dei nomi accreditati \u00e8 di chiara origine persiana, n\u00e9 si pu\u00f2 dire che abbia un significato specifico; tuttavia, Gaspare pu\u00f2 essere una variante della parola persiana \"Jasper\" - \"Signore del Tesoro\" - da cui deriva anche il nome del diaspro. In Siria la comunit\u00e0 cristiana chiama i Magi \"Larvandad, Hormisdas e Gushnasaph\". Questi ultimi nomi sono, probabilmente, di origine persiana, il che naturalmente non \u00e8 sufficiente a garantire la loro autenticit\u00e0.\nIl primo nome, \"Larvandad\", \u00e8 una combinazione di \"Lar\", una regione nei pressi di Teheran, e \"vand\" o \"vandad\", un suffisso comune in medio-persiano che significa \"collegato con\" o \"situato in\". Lo stesso suffisso si ritrova anche nei toponimi iraniani come \"Damavand\", \"Nahavand\" e \"Alvand\" e in alcuni nomi e titoli quali \"Varjavand\" e \"Vandidad\".\nIn alternativa, potrebbe essere una combinazione di \"Larvand\" (ovvero \"la regione di Lar\") e \"Dad\" (\"dato da\"). Quest'ultimo suffisso si ritrova anche nei nomi iraniani \"Tirdad\", \"Mehrdad\", \"Bamdad\" e in toponimi come \"Bagdad\" (\"Data da Dio\"), un tempo in Iran, ora Baghdad in Iraq. Il nome vorrebbe, quindi, dire 'nato nella', o 'dato dalla' regione di \"Lar\".\nIl secondo nome, \"Hormisdas\", \u00e8 una variante del nome persiano \"Hormoz\", in Medio Persiano \"Hormazd\" e \"Hormazda\". Il nome si riferiva all'angelo del primo giorno di ciascun mese, il cui nome era stato dato dal Dio supremo, il cui nome era \"Ahura Mazd\u0101\" o \"Ormazd\" in Antico persiano.\nIl terzo nome, \"Gushnasaph\", era un nome di persona diffuso nell'antico e nel medio-persiano, corrispondente all'attuale \"Gushnasp\" o \"Gushtasp\". \u00c8 formato dalla radice \"Gushn\", \"pieno di qualit\u00e0 virili\" o \"pieno di desiderio o di energia\" per qualcosa, e dalla parola \"Asp\" (in persiano moderno: \"Asb\"), cavallo. L'animale era di grande importanza per le genti iraniche, e il relativo suffisso si ritrova in molti nomi usati nella regione, tra cui gli attuali \"Lohrasp\", \"Jamasp\", \"Garshasp\" e \"Gushtasp\". Il nome potrebbe, quindi, tradursi \"persona con l'energia e la virilit\u00e0 di un cavallo\" o \"desideroso di avere dei cavalli\". In alternativa, poich\u00e9 \"Gushn\" risulta anche usato per indicare \"molti\", potrebbe essere pi\u00f9 semplicemente \"possessore di molti cavalli\".\nGiuseppe Tucci e Mario Bussagli, orientalisti, hanno ipotizzato di riconoscere in Gaspare un sovrano indoiranico di stirpe \"kushana\", Gundophar, vissuto nel I secolo d.C., che sembra avere appoggiato la missione in India dell'apostolo San Tommaso. Nella tradizione ambrosiana i soprannomi dei Re Magi sono Dionigi, Rustico ed Eleuterio .\nSecondo una leggenda vi sarebbe stato anche un quarto re magio, di nome Artaban, o Artabarre, che non riusc\u00ec ad arrivare in tempo dal bambino Ges\u00f9, essendosi attardato ad aiutare dei bisognosi. Tale leggenda fu messa per iscritto dallo scrittore Henry van Dyke nel 1896 in forma di romanzo.\nL'Epifania.\nIl mondo cristiano ricorda i Magi nel giorno dell'Epifania, il 6 gennaio, ultimo dei \"dodici giorni di Natale\".\nTradizioni italiane.\nLa Lombardia \u00e8 la terra che forse pi\u00f9 di altre conserva il culto dei Re Magi.\nA Milano, la mattina dell'Epifania, un imponente corteo in costume accompagna tre figuranti, che impersonano i Magi, dalla Basilica di Sant'Eustorgio al Duomo, dove l'arcivescovo presiede la messa solenne.\nUn corteo in costume meno imponente si svolge a Legnano nel pomeriggio dell'Epifania e termina alla chiesa parrocchiale dei SS. Magi. Il luogo od i luoghi di partenza possono cambiare da un anno all'altro.\nA Brugherio (in Brianza) si conservano importanti reliquiari, secondi solo a quelli di Milano e Colonia.\nIn alta Valtellina \u00e8 diffusa una tradizione che prescrive, la mattina dell'Epifania, di salutarsi scherzosamente con il termine dialettale \"Gabin\u00e0t\" (o \"Ghibinet\" a Livigno). Probabilmente questa parola \u00e8 una storpiatura del tedesco \"Gaben-nacht\", \"notte di doni\", a ricordo dei doni portati dai Magi. Chi non risponde prontamente all'insolito saluto deve pagare il pegno e offrire un piccolo dono (era anticamente diffusa anche nella vicina medio-alta Val Camonica - vedi Prestine).\nA Casnigo in provincia di Bergamo, la tradizione dei Magi \u00e8 fortemente sentita, tant'\u00e8 che presso la Chiesa della Santissima Trinit\u00e0 (Casnigo) \u00e8 presente, oltre che alle reliquie, il gruppo statuario dei Magi in terracotta policroma, collocato in un locale esterno all'aula quattrocentesca, pu\u00f2 essere visto attraverso una larga finestra con inferriata che si apre sul lato nord dell'aula stessa. Ancora oggi la notte dell'Epifania parte dal Santuario un corteo in costume che si dirige in paese a portare i doni ai bambini. Almeno sino alla Seconda Guerra Mondiale, a Casnigo i doni li hanno sempre portati solo ed esclusivamente i Re Magi, non esistevano doni in occasione del Natale. Partivano dalla Chiesa della Santissima Trinit\u00e0 (Casnigo) cavalcando ognuno un cavallo di diverso colore: bianco per Melchiorre, nero per Baldassarre, baio per Gaspare e, scendendo lungo un ripido sentiero giungevano con il buio in paese. I bambini non dovevano assolutamente vederli per cui andavano a letto molto presto, ma tenevano, finch\u00e9 non sopravveniva il sonno, le orecchie tese ad ascoltare ogni rumore che potesse rivelare l'arrivo dei Magi. In certe annate particolarmente brutte, dove i soldi erano pochi, i Re Magi non lasciavano il Santuario per la strada impraticabile. Il mattino del 6 gennaio, festa dell'Epifania, la gente si recava per le funzioni al Santuario, dove accorrevano anche persone provenienti dai paesi limitrofi, i quali univano alla devozione il piacere di fare una gita e godersi il primo tiepido sole seduti sul muro del terrapieno. Era consuetudine consumare i doni, che solitamente erano un'arancia e un po' di frutta secca. Mentre al mattino salivano verso il santuario i bambini cercavano in alcuni posti ben precisi in cui, secondo la tradizione, i Re Magi si fermavano durante la discesa e frugavano nei cespugli alla ricerca di qualche piccolo dono perso dai Re Magi.\nIn Veneto e Friuli \u00e8 diffusa l'usanza di accendere grandi fuochi nelle piazze dei paesi alla vigilia dell'Epifania (panev\u00ecn). Sicuramente si tratta di una tradizione che affonda le radici nelle credenze pre-cristiane legate al solstizio d'inverno (a seconda della direzione delle scintille si indovina come sar\u00e0 l'anno che sta cominciando: \"Se' e faive va al garbin, parecia 'l caro pa' ndar al muin. Se 'e faive va a matina, ciol su 'l sac e va a farina\", \"Se le faville vanno a sud-ovest, prepara il carro per andare al mulino. Se le faville si dirigono a oriente, prendi il sacco e vai a cercare farina\"). Tuttavia la spiegazione popolare che viene data riferisce che questi fuochi servirebbero per fare luce ai Magi nel loro viaggio alla ricerca della grotta della Nativit\u00e0. Intorno al fuoco si beve vin brul\u00e8 (ottenuto dal vino bollito con chiodi di garofano e cannella) e si mangiano dolci tipici tra cui la pinza.\nUn'altra leggenda lombarda, di origine bustocca, vuole che durante il trasporto da Milano a Colonia i corpi dei Magi siano transitati da Busto Arsizio, attraversando il borgo lungo contrada Savigo (oggi via Montebello). Qui i bustocchi dedicarono loro una porta, abbattuta nel 1880. Ancora oggi, alla vigilia dell'Epifania, questi fatti sono ricordati a Busto Arsizio con una festa nel corso della quale viene acceso un fal\u00f2 nei pressi del borgo di via Savigo. Il giorno seguente prende il via un corteo in costume che commemora sia il viaggio dei Magi verso Betlemme che il trasferimento dei corpi a Colonia.\nA Bellano, in Provincia di Lecco, i Re Magi sono protagonisti il 5 gennaio di ogni anno della Festa della \"Pesa Vegia\", una ricorrenza che dal 1606 viene messa in scena dopo avere ottenuto il mantenimento di antiche unit\u00e0 di misura. I re Magi percorrono le vie del paese donando a tutti caramelle e nella giornata vengono ricreati in luoghi caratteristici del paese il Presepe Vivente, il castello di Re Erode e presso il molo medievale l'arrivo della delegazione spagnola dal lago, il tutto con oltre duecento comparse.\nA Esino Lario, in provincia di Lecco, nel Parco Regionale della Grigna Settentrionale, in base a un'antica tradizione ambrosiana, l'Epifania viene celebrata con un corteo con i Re Magi a cavallo per le vie del paese.\nIn Calabria, a Castrovillari, dopo anni di dimenticanza, \u00e8 tornata in auge una vecchia tradizione: la Messa della Stella. Nella notte precedente la solennit\u00e0 dell'Epifania viene portata in processione una stella seguita da tre persone a cavallo travestite da Magi e dagli altri fedeli. Giunto il corteo presso la Basilica minore di San Giuliano, prima della celebrazione della messa, la stella viene posta su un cavo collegato a due carrucole che conducono la stella sul presepe. Finito questo rito, ha inizio la celebrazione liturgica, alla cui conclusione, nel piazzale antistante la chiesa, i casari del luogo, che durante la messa hanno prodotto la ricotta, provvedono alla sua distribuzione gratuita, come i pastori che accorsero presso la grotta della Nativit\u00e0 si incaricarono di offrire i loro doni al Salvatore.\nTradizioni spagnole.\nIn Spagna e in Paesi di lingua spagnola i tre re (in spagnolo \"los Reyes Magos\" o \"Los Tres Reyes Magos\") ricevono letterine dai bambini e portano loro dei doni, per magia, la notte precedente l'Epifania.\nI Saggi vengono dall'oriente sui loro cammelli e fanno visita alle case di tutti i bambini; come il pi\u00f9 nordico Babbo Natale e le sue renne, essi fanno visita a tutti i bambini nella stessa notte. In alcune zone i bambini preparano una bevanda per ciascuno dei tre re. \u00c8 tradizione preparare anche cibo e acqua per i cammelli.\nSecondo la tradizione, Melchiorre (\"Melchor\") \u00e8 un personaggio di carnagione chiara che porta ai bambini dei gingilli; \u00e8 vestito come un sovrano medioevale e, nonostante sia il pi\u00f9 giovane dei tre, \u00e8 bianco di barba e di capelli, per la punizione ricevuta da Ges\u00f9 per avere dato eccessivo risalto alla sua forza e giovinezza. Gaspare (\"Gaspar\") \u00e8 anche lui di carnagione chiara, con un costume simile ma ha i capelli castani e porta con s\u00e9 i giocattoli. Baldassarre (\"Baltasar\") \u00e8 invece di carnagione scura ed \u00e8 vestito come un arabo o un moro. Il suo compito \u00e8 quello di lasciare un pezzo di carbone ai bambini che sono stati cattivi.\nLe citt\u00e0 di tradizione spagnola organizzano parate notturne a cavallo, in cui i re e i loro servitori percorrono le vie della citt\u00e0 lanciando dolciumi ai bambini (e ai grandi) che fanno ala alla manifestazione.\nLa parata dei re ad Alcoy (nella regione di Alicante della comunit\u00e0 autonoma di Valencia) \u00e8 ritenuta da alcuni la pi\u00f9 antica del mondo; i partecipanti che rappresentano i re e i loro paggi attraversano la folla a piedi, offrendo i loro doni direttamente.\nIn Catalogna sono vive molte tradizioni specificamente legate ai Magi, alcune delle quali del tutto locali, altre pi\u00f9 diffuse. Nella maggior parte della Catalogna, il \"Paggio Gregorio\" prepara la strada ai re informandoli su chi sia stato buono o cattivo; nel paese di Cornell\u00e0 de Llobregat, invece, questo ruolo \u00e8 svolto da \"Mag Maginet\", mentre a Terrassa il paggio si chiama \"Xiu-Xiu\" (tranne per Gaspare, il cui servitore \u00e8 \"Hassim Jezzabel\").\nIn tempi recenti questa tradizione, come quella del Presepe e dell'Albero di Natale, in molte regioni si trova a coesistere con Pap\u00e1 Noel (Babbo Natale), nel Paese Basco con Olentzero e in Catalogna con il Ti\u00f3 de Nadal.\nTradizioni nei paesi di lingua tedesca.\nIn molte zone di lingua tedesca, soprattutto in Baviera, nei cantoni cattolici della Svizzera e nell'Alto Adige, nella notte tra il 5 e il 6 gennaio i ragazzi girano per le strade dei paesi e segnano con il gesso, sulle porte delle case, le cifre dell'anno in corso e la sigla C+M+B (Christus mansionem benedicat): viene simboleggiata una beneaugurate visita dei Magi (Caspar/Kaspar, Melchior e Balthasar) alla casa, per portarvi prosperit\u00e0 per l'anno in corso.\nIn Francia (Galette des Rois) ed in Svizzera (Corona dei Re Magi), durante il pranzo del 6 gennaio, le famiglie sono solite dividere un dolce al cui interno \u00e8 nascosta una statuina raffigurante uno dei Magi. Colui che trova la statuina pu\u00f2 vantare il titolo di re per l'intera giornata ed indossare la corona di carta dorata fornita con il dolce.\nTradizioni italo-francesi.\nLa tradizione vuole che la famiglia provenzale del Balzo, in latino de Baucio, in francese de Baux, in occitano moderno del Bau\u00e7 e in occitano arcaico dels Baus, sovrani di Les Baux-de-Provence derivasse dal Re Baldassarre, da cui la stella di Betlemme, in campo rosso, che compare nello stemma della casata.\nLa Basilica della Nativit\u00e0.\nNell'anno 614 la Palestina fu occupata dai Persiani guidati dal re Cosroe II. Essi distrussero quasi tutte le chiese cristiane, ma risparmiarono la Basilica della Nativit\u00e0 di Betlemme. Si racconta che fecero questo poich\u00e9 sulla facciata della basilica vi era un mosaico che raffigurava i Magi vestiti con l'abito tradizionale persiano."}
{"id": "354145", "revid": "11684", "url": "https://it.wikipedia.org/wiki?curid=354145", "title": "Aerodromo", "text": ""}
{"id": "354151", "revid": "767487", "url": "https://it.wikipedia.org/wiki?curid=354151", "title": "In viaggio con Evie", "text": "In viaggio con Evie (\"Driving Lessons\") \u00e8 un film del 2006 diretto da Jeremy Brock.\nTrama.\nBen \u00e8 un adolescente timido, figlio di un pastore anglicano. Impacciato e introverso. \nLa vita di Ben \u00e8 stata condizionata dall'educazione ricevuta dalla madre, donna conservatrice e bigotta dedita ad attivit\u00e0 caritatevoli. Alla ricerca di un lavoro estivo, grazie a un annuncio economico apparso su una rivista religiosa, Ben incontra Evie, attrice di teatro ormai dimenticata. Col passare del tempo il ragazzo, non sopportando pi\u00f9 sua madre, crolla sotto la sua continua ed insistente pressione, giungendo alla soluzione di fuggire andando a lavorare per Evie; quest'ultima attraverso il suo comportamento spesso bizzarro e non convenzionale, mette di frequente in discussione le credenze di Ben forzandolo, in qualche modo, ad affrontare l'idea di chi realmente vuole essere.\nIn compagnia dell'attrice, il ragazzo viaggia per Edimburgo, dove lei gli insegner\u00e0 in seguito a guidare, aiutandolo, in un certo senso, ad uscire dal suo guscio, incontrando ragazze e imparando infine a ballare."}
{"id": "354154", "revid": "339392", "url": "https://it.wikipedia.org/wiki?curid=354154", "title": "Team unificato", "text": ""}
{"id": "354155", "revid": "339392", "url": "https://it.wikipedia.org/wiki?curid=354155", "title": "Squadra unificata", "text": ""}
{"id": "354159", "revid": "767487", "url": "https://it.wikipedia.org/wiki?curid=354159", "title": "Rossano Giampaglia", "text": "Biografia.\n\u00c8 morto il 2 dicembre 2005 all'ospedale di Genova, afflitto dalla leucemia che l'aveva gi\u00e0 colto in passato. Per ricordarlo viene organizzato annualmente il Memorial Giampaglia.\nCarriera.\nEsordisce in Serie A nella con cui totalizza 11 presenze nella stagione 1965-1966, quella della prima retrocessione in Serie B dei genovesi. Trascorre la maggior parte della propria carriera fra la B, con il , e la Serie C.\nRitiratosi dal calcio giocato, nel 1989 diventa tecnico federale. Allena poi a pi\u00f9 riprese il Livorno: nella stagione 1988-1989 \u00e8 chiamato a campionato in corso alla guida degli amaranto per sostituire Roberto Franzon, per poi venire a sua volta rimpiazzato da Antonio Renna prima della fine del torneo.\nColto da leucemia nel 1995, riesce a guarirne e nel 1997 diventa commissario tecnico della nazionale Under-21 succedendo a Cesare Maldini; lascia la panchina nell'autunno 1997 dopo l'europeo di categoria, alla cui fase finale l'Italia non riesce a qualificarsi.\nComincia poi a lavorare al fianco di Marcello Lippi, che segue anche quando questi diventa selezionatore della nazionale maggiore."}
{"id": "354164", "revid": "86599", "url": "https://it.wikipedia.org/wiki?curid=354164", "title": "Lista di asteroidi (10001-11000)", "text": "Di seguito una lista di asteroidi dal numero 10001 al 11000 con data di scoperta e scopritore."}
{"id": "354185", "revid": "1745648", "url": "https://it.wikipedia.org/wiki?curid=354185", "title": "Himantopus himantopus", "text": "Il cavaliere d'Italia (\"Himantopus himantopus\") \u00e8 un uccello acquatico della famiglia dei Recurvirostridi.\nDescrizione.\nGli adulti sono lunghi dai 33 ai 40\u00a0cm e possono pesare anche 200 g.\nLe zampe possono raggiungere i 30\u00a0cm di lunghezza. Durante il volo, il battito delle ali si alterna a brevi planate e le zampe escono dalla lunghezza del corpo, dando al cavaliere d'Italia un aspetto elegante. Hanno un becco lungo, nero e sottile; il corpo ha le parti superiori nere che contrastano con le parti inferiori bianche splendenti. L'occhio ha un'iride rossa, con una pupilla molto grande: il che fa assomigliare l'occhio del cavaliere d'Italia a quello di un cucciolo di mammifero.\nLa femmina si differenzia dal maschio per avere le scapolari marroni, invece che nere. Un altro aiuto sulla distinzione del sesso potrebbe venire dal colore della nuca: nel maschio \u00e8 pi\u00f9 nera, ma questa differenza non \u00e8 sempre presente, tanto che spesso appare pi\u00f9 nera nelle femmine che in molti maschi.\nDistribuzione e habitat.\nGli habitat del cavaliere d'Italia sono le paludi e le lagune poco profonde con sponde sabbiose e sassose. Si adattano facilmente anche ad ambienti artificiali, come risaie e saline.\nSi pu\u00f2 trovare in Europa, intorno al Mar Mediterraneo, e a nord fino alla Germania e al Regno Unito; in Africa sia sulle coste mediterranee che in Madagascar; in Asia sia in Asia centrale, nelle zone del Sud-est asiatico e anche in Asia orientale (Cina, Taiwan e alcune isole).\nIn Italia si stima vivano circa 4000-5000 coppie di cavaliere d'Italia, seconda popolazione europea per importanza dopo quella spagnola, dove infatti nidificano circa 12000 coppie. Quasi tutti i cavalieri d'Italia italiani sembrano svernare nelle paludi del Mali e del Senegal, come per esempio il Delta interno del Niger, ma qualcuno resta in Italia anche d'inverno: nella stagione fredda si concentrano soprattutto in Sardegna, in Sicilia e qualche esemplare anche nella salina di Comacchio.\nLe zone di nidificazione italiane sono varie: si registrano centinaia di coppie principalmente nel Delta del Po, nell'Orbetello e in Sardegna. Colonie minori sono sparse nel resto della Pianura Padana (alcuni esempi sono l'Oasi di Torrile, la Salina di Cervia, le risaie del Piemonte, alcune aree della Laguna di Venezia, il Parco regionale del Mincio e la Riserva naturale della Foce dell'Isonzo) e nel Mezzogiorno (laghi di Lesina e di Varano, Saline di Margherita di Savoia e varie zone umide in Sicilia) .\nBiologia.\nAlimentazione.\nIl cavaliere d'Italia si nutre di insetti, crostacei, molluschi, vermi e altri invertebrati; a volte mangia anche dei girini. Raccoglie il suo cibo direttamente dalla sabbia e dall'acqua; per cacciare utilizza vista e tatto: infatti, muove il becco nell'acqua intercettando le prede. \u00c8 in grado di cacciare anche di notte, dato che riesce a vedere bene anche al buio.\nRiproduzione.\nIl cavaliere d'Italia nidifica sulle sponde dei laghi salmastri e delle zone umide. \nIl nido pu\u00f2 essere un ammasso di rami in mezzo all'acqua di una palude o una depressione scavata con le zampe su una barena o su un'isoletta, tra le salicornie.\nA partire da aprile il maschio corteggia la femmina con danze non molto complicate ma eleganti: la femmina sta in piedi con il capo rivolto verso il basso, mentre il maschio le gira intorno beccando l'acqua e le piume del petto; infine, il maschio sale in groppa alla femmina e si accoppiano, per poi discendere, stringere la femmina sotto un'ala e fare qualche passo vicini. La femmina depone tra fine aprile e inizio giugno 3-4 uova di colore giallo-verde, macchiate di bruno scuro.\nL'incubazione dura 25-26 giorni e, insieme all'allevamento della prole (che dura circa un mese) viene effettuata da entrambi i genitori. Questi uccelli nidificano spesso in piccoli gruppi, a volte insieme alle avocette o alle sterne.\nI piccoli cavalieri sono nidifughi: abbandonano, cio\u00e8, il nido molto presto. Imparano a volare circa un mese dopo la schiusa.\nLe femmine dei cavalieri d'Italia (come succede anche per le avocette), se si avvicina un predatore al nido, simulano di avere un'ala rotta, spiegandola e facendo molto rumore per farsi sentire. In questo modo, al predatore viene istintivo attaccare l'uccello \"ferito\", lasciando stare il nido. Se il cavaliere d'Italia, per\u00f2, capisce che un intruso non ha cattive intenzioni (come un birdwatcher che osserva la situazione), nel caso in cui qualche minuto dopo si avvicini nuovamente, non ripeter\u00e0 ancora questa messa in scena.\nConservazione.\nIn Italia la specie \u00e8 particolarmente protetta ai sensi della legge 157/1992. Agli inizi degli anni ottanta la specie era molto a rischio, ma nei successivi decenni la popolazione \u00e8 molto aumentatata, grazie alla protezione delle zone umide dove il cavaliere d'Italia si riproduce e grazie anche alla protezione nei paesi dove sverna in inverno.\nLa popolazione generale sembra stabile, anche se alcune (tipo quella europea) sono in netto aumento numerico e ingrandiscono anche il loro areale, fatto legato forse al riscaldamento globale che consente loro di colonizzare zone che erano pi\u00f9 fredde. Inoltre, sembrano essere diventati meno timorosi nei confronti dell'uomo, tanto che sempre pi\u00f9 spesso si registrano casi di nidificazione in ambienti antropici come saline, risaie e anche vasche di aziende agricole, oltre ad avvistamenti di individui negli stagni delle citt\u00e0."}
{"id": "354186", "revid": "23390", "url": "https://it.wikipedia.org/wiki?curid=354186", "title": "Luigi II di Baviera", "text": ""}
{"id": "354187", "revid": "709565", "url": "https://it.wikipedia.org/wiki?curid=354187", "title": "Ludwig II di Baviera", "text": ""}
{"id": "354188", "revid": "93436", "url": "https://it.wikipedia.org/wiki?curid=354188", "title": "Capitali storiche", "text": "Lista di citt\u00e0 che \"storicamente\" furono \"capitali\" ma non hanno pi\u00f9 questo titolo in quanto lo Stato ha cessato di esistere o la capitale \u00e8 stata spostata, raggruppate per continente e ordinate alfabeticamente per nazione."}
{"id": "354189", "revid": "1610933", "url": "https://it.wikipedia.org/wiki?curid=354189", "title": "Cavaliere d'Italia", "text": ""}
{"id": "354200", "revid": "1272592", "url": "https://it.wikipedia.org/wiki?curid=354200", "title": "Locke", "text": ""}
{"id": "354201", "revid": "339392", "url": "https://it.wikipedia.org/wiki?curid=354201", "title": "Al-Kuwait", "text": ""}
{"id": "354213", "revid": "287204", "url": "https://it.wikipedia.org/wiki?curid=354213", "title": "La corazzata Potemkin", "text": ""}
{"id": "354220", "revid": "6923", "url": "https://it.wikipedia.org/wiki?curid=354220", "title": "God game", "text": "Un god game (letteralmente \"gioco nel ruolo di dio\", \"gioco su dio\") \u00e8 un videogioco strategico in forma di simulazione di un ambiente o talvolta di interi mondi e popolazioni, spesso di stampo fantasy, che fanno assumere al giocatore il ruolo di un'entit\u00e0 dai poteri divini o soprannaturali.\nCaratteristiche.\nIn molti god game non esiste un vero e proprio obiettivo finale, cio\u00e8 non ci si basa su un dualismo del tipo \"vincere/perdere\", ma piuttosto si richiede al giocatore di raggiungere e mantenere un certo stato di cose (nel bene o nel male) con i mezzi che preferisce.\nL'assenza di obiettivi predeterminati e di uno scopo finale, se da un lato consente al giocatore una libert\u00e0 molto maggiore rispetto agli altri generi videoludici, dall'altro fa sorgere la domanda se un gioco in cui non si possa vincere n\u00e9 perdere sia ancora da considerare un gioco. \u00c8 interessante notare, a questo proposito, come il creatore di The Sims e altri celebri giochi di questo genere, Will Wright, preferisca definirli \"software giocattolo\" piuttosto che videogames, proprio perch\u00e9 non seguono una linea di sviluppo predeterminata. Esempi di questo tipo di god games sono proprio \"The Sims\" e \"Little Computer People\"; particolare menzione va fatta al videogame \"Spore\", in cui il giocatore influenza l'evoluzione di una forma di vita dallo stadio unicellulare fino alla conquista dello spazio.\nI tratti salienti di un god game possono essere cos\u00ec riassunti:\nLe tipologie.\nEsistono diverse tipologie di god games, dalle pi\u00f9 astratte e legate a formule matematiche a giochi pi\u00f9 liberi e creativi. Nella maggior parte di questo genere di giochi il mondo di gioco \u00e8 visto da una prospettiva molto elevata, mentre in altri come \"Little Computer People\" la visuale \u00e8 laterale. Alcuni di questi giochi come \"Populous\" della Bullfrog Productions o \"Black &amp; White\" dei Lionhead Studios hanno come scopo il dominio su vasti territori, spesso impartendo ordini a nazioni di migliaia di persone, mentre in altri come \"Little Computer People\" o \"The Sims\" si controllano le esistenze di pochi individui. La grande maggioranza dei god games \u00e8 in tempo reale; pochi altri, come \"The Sandbox of God\", sono basati su una meccanica a turni. \"Spore\" pu\u00f2 essere considerato un ibrido dei due tipi, in quanto inizia con il controllo di pochi batteri, e si evolve fino a permettere il controllo di un intero popolo.\nDifferenze con altri generi.\nAltri tipi di giochi che spesso vengono considerati god games senza esserlo sono quelli in cui si simula la costruzione di una citt\u00e0 (es. \"Sim City\") oppure le simulazioni economiche in cui si deve far progredire un tipo di industria o di attivit\u00e0 commerciale (es. la serie dei \"Tycoon\", come \"Railroad Tycoon\"). Nel primo caso in particolare l'identificazione \u00e8 pi\u00f9 probabile in quanto \u00e8 possibile permettere ad alcune calamit\u00e0 naturali (tornado, eruzioni, inondazioni...) di colpire la citt\u00e0, ma in questo caso, considerando anche il fatto che spesso questi eventi accadono anche quando non scatenati dal giocatore, va considerato come questi non facciano parte del gameplay vero e proprio ma siano pi\u00f9 che altro un mezzo per testare la resistenza della citt\u00e0 o per divertirsi, anche se un po' sadicamente.\nLa modalit\u00e0 di gioco.\nLa cosa pi\u00f9 interessante di questo tipo di giochi \u00e8 il \"come\" possano essere giocati, cio\u00e8 che a differenza dei normali giochi strategici non si controllano direttamente i personaggi simulati che abitano il territorio, n\u00e9 si scorrono schermate su schermate per dare direttive ai vari territori come nei giochi alla Sim City."}
{"id": "354221", "revid": "1372005", "url": "https://it.wikipedia.org/wiki?curid=354221", "title": "Corrado I di Franconia", "text": "Biografia.\nFiglio primogenito del conte Corrado il Vecchio e di Glismut, dopo la morte del padre divenne il capo della famiglia dei Corradiani, una famiglia della nobilt\u00e0 franca, la cui influenza si estendeva su Turingia, Lotaringia e basso Reno.\nDurante il regno di Ludovico IV il Fanciullo, Corrado si assicur\u00f2 definitivamente il predominio sul ducato di Franconia sconfiggendo i conti Popponidi/Babenberg di Franconia, suoi avversari. I Popponidi e i Corradini avevano ripetutamente combattuto per il controllo della Franconia. Nel 906 il conte palatino Adalberto di Babenberg tese un'imboscata ai Corradini nelle vicinanze di Fritzlar. Il combattimento che ne segu\u00ec vide la sconfitta dei Popponidi. Adalberto venne poi imprigionato su ordine del re e condannato a morte per aver violato la \"pace reale\". I Popponidi persero tutti i loro titoli e le loro propriet\u00e0 in Franconia. Corrado divenne invece, nel 910, l'indiscusso duca di Franconia.\nCome duca di Franconia ebbe un ruolo decisivo a corte. Alla morte di Ludovico (ultimo dei carolingi a regnare sui Franchi orientali), nel 911, Corrado venne eletto re (novembre 911), nel palazzo reale di Forchheim. Carlo il Semplice, re dei Franchi Occidentali, non venne invitato a partecipare all'elezione. Con questo affronto si spezzava il legame dinastico tra i due regni dei franchi. Il prezzo che Corrado dovette pagare fu la Lotaringia. Il duca Gisilberto di Lotaringia, che covava ambizioni d'indipendenza, leg\u00f2 il proprio ducato a Carlo il Semplice. Corrado non riusc\u00ec a riconquistare la Lotaringia, nonostante tre campagne militari condotte negli anni 912 e 913. Solamente il suo successore, Enrico l'Uccellatore, riport\u00f2 la Lotaringia nel regno dei Franchi orientali, quinto tra i ducati originari (gli altri erano Baviera, Svevia, Sassonia e Franconia).\nIl regno di Corrado fu funestato da incursioni dei magiari, mentre i ducati di Svevia, Baviera e Sassonia erano sempre pi\u00f9 spesso scossi da ribellioni. Il territorio su cui esercitava un autentico controllo si limitava in sostanza al solo ducato di Franconia. Durante la sua ultima campagna contro Baviera e Svevia venne gravemente ferito in battaglia e mor\u00ec nel dicembre 918. Dopo la sua morte, una dieta elesse come suo successore Enrico l'Uccellatore. Anche se secondo Vitichindo di Corvey venne sepolto a Weilburg, Corrado venne inumato nell'abbazia di Fulda.\nMatrimonio.\nCorrado aveva sposato nel 913 Cunegonda, vedova del margravio Liutpoldo di Baviera. Dal matrimonio non nacquero figli."}
{"id": "354222", "revid": "767487", "url": "https://it.wikipedia.org/wiki?curid=354222", "title": "Sick of It All", "text": "I Sick of It All sono un gruppo hardcore punk formato dai fratelli Lou (voce) e Pete Koller (chitarra), Armand Majidi (batteria) e Craig Setari (basso) nel 1986. Il gruppo rappresenta una delle band pi\u00f9 influenti della storia dell'hardcore punk moderno appartenente alla scena hardcore di New York.\nStoria.\nPrimi anni.\nProvenienti dal quartiere di Queens a New York City, i Sick of It All vennero formati dai componenti di due band del posto, gli Straight Ahead, ed i Rest in Pieces, entrambi comprendenti Majidi e l'attuale bassista dei Sick of It All Craig Setari. Majidi entr\u00f2 a far parte del gruppo dei fratelli Koller e Rich Cipriano per registrare il demo dei Sick of It All del 1986. La band cominci\u00f2 a suonare le domeniche pomeriggio al CBGB, condividendo, occasionalmente, il palco cogli Straight Ahead o i Rest in Pieces, e poco dopo pubblicarono un primo 7\" omonimo per la Revelation Records (che venne poi ripubblicato per il decimo anniversario nel 1997).\nIl gruppo pubblic\u00f2 il primo album, \"Blood, Sweat and No Tears\", per la Relativity Records nel 1989, e divenne rapidamente un classico dell'hardcore. Il successivo e leggendario \"Just Look Around\", pubblicato nel 1992, conferm\u00f2 i Sick of It All come i portabandiera della nuova scena hardcore. In seguito attraversarono l'Europa ed il Giappone con un tour.\nEbbero poi un significativo cambio di formazione e la possibilit\u00e0 di firmare un contratto per una \"major\".\nEastWest Records.\nNonostante l'epoca mostrava i successi commerciali di band pi\u00f9 facili all'ascolto come Rancid e The Offspring, i Sick of It All pubblicarono il loro disco pi\u00f9 pesante per la \"major\" EastWest Records; il disco si intitolava \"Scratch the Surface\". L'album fu una critica violenta a chi voleva costringere la band a spostarsi su territori pi\u00f9 commerciali. Il gruppo trov\u00f2 anche il tempo di registrare l'ironico video \"Step Down\", una parodia dell'hardcore dancing in cui la band mostr\u00f2 un grande senso dell'umorismo. Il disco fu anche il primo con il bassista Craig Setari (Straight Ahead, Rest in Pieces, Youth of Today e Agnostic Front) che rimpiazz\u00f2 Rich Cipriano nel 1993.\nNel dicembre del 1992, uno studente psicolabile che indossava una maglietta dei Sick of It All spar\u00f2 e uccise due persone e ne fer\u00ec diverse altre in una scuola del Massachusetts. Per questo motivo il gruppo venne criticato da alcuni media ed alcune associazioni conservatrici per istigare alla violenza.\nIl successo di \"Scratch the Surface\", comunque, li fece partire per un tour mondiale che termin\u00f2 solo nel 1997, quando venne pubblicato il secondo disco per la EastWest, \"Built to Last\". Pi\u00f9 ispirato alla scena punk rispetto ai predecessori, il disco non fu un grande successo e sanc\u00ec la fine dei rapporti con la EastWest.\nUn nuovo inizio.\nNel 1998, i Sick of It All firmarono per l'etichetta indipendente Fat Wreck Chords, di propriet\u00e0 del cantante dei NOFX Fat Mike. Dopo la pubblicazione del singolo \"Potential For A Fall\" venne pubblicato il disco \"Call to Arms\" che torn\u00f2 al loro stile tradizionale e li riport\u00f2 alla ribalta.\nMeno acclamato dalla critica fu il successivo \"Yours Truly\". Il pubblico non grad\u00ec molto le innovazioni progressiste nello stile, ed il cantante Lou Koller ha recentemente dichiarato che l'album non ebbe grande successo anche a causa della copertina poco attraente per quel tipo di pubblico\n\"Live in a Dive\" e \"Life on the Ropes\".\nNel 2001 i Sick of It All pubblicarono il loro classico home video \"The Story So Far\", e l'anno dopo un live, \"\", parte di una collana di dischi live. Il disco presentava canzoni di tutta la carriera del gruppo, mostrando un'incredibile energia ed intensit\u00e0.\nNel 2003 i Sick of It All pubblicarono il loro settimo studio album, \"Life on the Ropes\". Fu un altro ritorno alle origini. Nel 2004 il gruppo pubblic\u00f2 un album di b-side, cover e inediti intitolato \"Outtakes For The Outcast\".\n2005-oggi.\nAll'inizio del 2005 i Sick of It All firmarono per l'etichetta metal/hardcore Abacus Recordings per registrare il seguito di Life on the Ropes. Nel 2006 viene pubblicato il successivo \"Death to Tyrants\", cui \u00e8 seguito il 20 aprile 2010 \"Based on a True Story\" pubblicati con la Century Media Records."}
{"id": "354223", "revid": "92723", "url": "https://it.wikipedia.org/wiki?curid=354223", "title": "Lemuria (album)", "text": "Lemuria \u00e8 l'undicesimo album in studio del gruppo musicale svedese Therion, pubblicato il 24 maggio 2004 dalla Nuclear Blast.\nIl titolo dell'album si riferisce al nome di un'ipotetica \"terra perduta\" chiamata Lemuria. \u00c8 stato realizzato contemporaneamente a \"Sirius B\"."}
{"id": "354226", "revid": "124201318", "url": "https://it.wikipedia.org/wiki?curid=354226", "title": "Pubblicazione di matrimonio", "text": "La pubblicazione \u00e8 la fase del procedimento di formazione del matrimonio che precede il matrimonio: la sua funzione \u00e8 quella di portare a conoscenza dei terzi l'intenzione degli sposi di contrarre matrimonio e di consentire alle persone legittimate di fare eventuale opposizione al matrimonio.\nL'istituto fu introdotto per il matrimonio canonico dal Concilio di Trento con il decreto Tametsi soprattutto in connessione con i \"matrimoni clandestini\". \nLo scopo della pubblicazione \u00e8 quello di accertare che gli sposi siano in possesso di tutti i requisiti di legge necessari per contrarre matrimonio, nonch\u00e9 rendere nota l\u2019intenzione dei medesimi di unirsi in matrimonio, affinch\u00e9 chiunque ne abbia interesse legittimo possa formulare le previste opposizioni (ad esempio un coniuge non ancora separato).\nModalit\u00e0 e requisiti.\nLa pubblicazione deve essere richiesta da entrambi gli sposi all'ufficiale di stato civile del comune in cui uno degli sposi ha residenza e ha luogo nei comuni di residenza degli sposi.\nLa richiesta deve contenere nome e cognome, data e luogo di nascita, cittadinanza, luogo di residenza, l'assenza di impedimenti matrimoniali e se gli sposi hanno gi\u00e0 contratto precedente matrimonio.\nL'ufficiale di stato civile pu\u00f2 rifiutare la pubblicazione se ritiene che manchino le condizioni prescritte per contrarre matrimonio o se la documentazione presenti carenze non emendabili d'ufficio.\nContro il rifiuto \u00e8 possibile ricorrere al tribunale che decide in camera di consiglio, dopo aver sentito il pubblico ministero.\nTempistiche.\nLa pubblicazione deve rimanere affissa per 8 giorni (termine abrogato dall'art. 110 co. III del d.P.R. 3 novembre 2000, n. 396.), termine oltre il quale devono passare almeno altri 3 giorni per eventuale opposizione. Dopo tale tempo l'ufficiale del comune rilascia il certificato di eseguita pubblicazione. I documenti sia civili che ecclesiastici hanno validit\u00e0 6 mesi.\nIl matrimonio potr\u00e0 essere celebrato dal 12\u00ba giorno dalla data della pubblicazione ed entro il 180\u00ba giorno dalla data di compiuta pubblicazione. Se il matrimonio non viene celebrato in questo arco di tempo, la pubblicazione si considera decaduta, come se non fosse mai avvenuta, ed occorre ripetere la procedura, poich\u00e9 i documenti sono scaduti (art. 93 e 94 c.c.). Le pubblicazioni sono affisse all'albo pretorio nella sede del Comune, oppure nel relativo sito istituzionale.\nEccezioni e casi di nullit\u00e0.\nSe la celebrazione del matrimonio ha avuto luogo senza che sia stata preceduta dalla pubblicazione, il matrimonio \u00e8 valido ma irregolare e sia gli sposi che l'ufficiale di stato civile sono esposti al pagamento di un'ammenda.\nIn presenza di gravi motivi, il tribunale, su istanza degli interessati, pu\u00f2 ridurre il termine della pubblicazione, con decreto non impugnabile emesso in camera di consiglio, sentito il pubblico ministero.\nLa pubblicazione pu\u00f2 mancare del tutto se il tribunale, in presenza di cause gravissime, autorizza l'omissione della pubblicazione, o nel caso di imminente pericolo di vita di uno degli sposi.\nUnioni civili omoaffettive.\nLa Cassazione (sentenza n. 2400/2015) ha stabilito che \u00ab\u00e8 legittima la mancata estensione del regime matrimoniale (nella specie, della possibilit\u00e0 di pubblicazioni di matrimonio) alle unioni omo-affettive, che non rientrano tra le ipotesi legislative di unione coniugale in linea con quanto affermato dalle sentenze n. 138 del 2010 e n. 170 del 2014 della Corte Costituzionale\u00bb.\nFra gli altri diritti e obblighi introdotti, la successiva legge Cirinn\u00e0 n.76/2016 sulle unioni civili ha confermato la non-obbligatoriet\u00e0 delle pubblicazioni di matrimonio."}
{"id": "354234", "revid": "12816", "url": "https://it.wikipedia.org/wiki?curid=354234", "title": "Wistan", "text": ""}
{"id": "354238", "revid": "1543377", "url": "https://it.wikipedia.org/wiki?curid=354238", "title": "Campagna terrestre", "text": "La campagna terrestre (Overland Campaign) - cos\u00ec chiamata per distinguerla dalla campagna peninsulare, sempre condotta in Virginia - fu costituita da una serie di battaglie combattute in Virginia fra maggio e giugno 1864 nella guerra di secessione americana. Il tenente generale Ulysses S. Grant, generale in capo di tutte le forze armate dell'Unione, diresse le azioni dell'Armata del Potomac, comandata dal maggior generale George G. Meade, e di altre forze contro l'Armata della Virginia Settentrionale del generale Robert E. Lee. Sebbene Grant pat\u00ec terribili perdite e numerose sconfitte tattiche nel corso della Campagna, \u00e8 considerata una vittoria strategica dell'Unione, poich\u00e9 costrinse Lee in una posizione indifendibile a Petersburg (Virginia).\nTeatro.\nAll'inizio del 1864 la guerra civile aveva raggiunto una fase di stallo.\nNonostante i successi militari a Ovest che avevano permesso la conquista di gran parte del Tennessee e della valle del Mississippi a Est il fronte della Virginia non era cambiato di molto dall'inizio della guerra.\nLee era riuscito a sconfiggere Meade nella campagna di Mine Run alla fine del 1863 mentre a Ovest Braxton Bragg aveva messo in rotta i soldati di Rosecrans nella battaglia di Chickamauga cacciandoli dalla Georgia.\nNel marzo 1864 Grant fu richiamato dal teatro di operazioni occidentale, promosso tenente generale, e posto al comando supremo dell'esercito dell'Unione. Scelse di insediare il proprio Quartier Generale presso l'Armata del Potomac, nonostante Meade conservasse il comando di quella grande unit\u00e0. Lasci\u00f2 quindi il maggior generale William Tecumseh Sherman al comando della gran parte delle armate occidentali. Grant concep\u00ec una strategia coordinata allo scopo di colpire al cuore la Confederazione da molteplici direzioni: Grant, Meade, e Benjamin Franklin Butler contro Lee vicino a Richmond; Franz Sigel nella valle dello Shenandoah; Sherman avrebbe invaso la Georgia, sconfitto Joseph E. Johnston e catturato Atlanta; George Crook e William W. Averell avrebbero condotto operazioni contro le linee ferroviarie di rifornimento nella Virginia Occidentale; Nathaniel Banks avrebbe conquistato Mobile, in Alabama. Per la prima volta le armate dell'Unione avrebbero svolto una strategia offensiva unitaria su pi\u00f9 teatri di operazione.\nSebbene le precedenti campagne dell'Unione in Virginia avessero avuto come obiettivo primario la capitale confederata di Richmond, questa volta l'obiettivo era la distruzione dell'esercito di Lee. Grant ordin\u00f2 a Meade \u00abDovunque andr\u00e0 Lee, ci andrai anche tu\u00bb.\nAll'inizio della campagna, le forze coinvolte erano di 182.000 uomini per l'Unione, 110.000 per i Confederati. Grant era intenzionato a combattere una guerra di attrito, ingaggiando battaglie in cui le numericamente superiori forze dell'Unione avrebbero dissanguato l'esercito di Lee. Le perdite da ambo le parti potevano essere elevate, ma l'Unione aveva maggiori risorse per rimpiazzare soldati ed equipaggiamenti.\nGrant, a dispetto dei numeri a suo favore, doveva affrontare problemi di organico. Operando in assetto offensivo sul territorio nemico, doveva difendere le proprie basi di rifornimento e le linee di collegamento con l'esercito dispiegato sul campo. Inoltre, poich\u00e9 stava per scadere la ferma triennale di una parte dei soldati, questi erano ovviamente riluttanti a prendere parte ad azioni pericolose. Per affrontare queste questioni, Grant rimpingu\u00f2 le proprie forze, riassegnando una parte degli uomini che gestivano l'artiglieria pesante intorno a Washington a reggimenti di fanteria.\nLee invece si trovava ad affrontare enormi problemi; la sua Armata della Virginia Settentrionale, nonostante composta da veterani, era in inferiorit\u00e0 numerica di uno a due, le sue risorse si stavano esaurendo e aveva perso molti dei suoi migliori ufficiali dopo tre anni di guerra.\nLee era costretto a seguire una strategia difensiva; il suo piano generale era quello di creare uno stallo impedendo a Grant di raggiungere la Virginia centrale e al contempo infliggere al nemico il massimo numero di perdite possibili per minare il morale del pubblico del Nord sperando che gli elettori scegliessero un candidato democratico disposto a trattare col Sud nelle prossime elezioni presidenziali.\nAll'inizio della campagna Lee si trovava a sua disposizione solo il II e il III Corpi d'Armata, comandati da Hill e Ewell: il I Corpo d'Armata di Longstreet si trovava nel Tennessee orientale e doveva marciare diverse miglia per raggiungere la Virginia.\nLa strategia di Lee era quella di costringere Grant ad attaccare le sue fortificazioni a Mine Run oppure attaccare Grant nella foresta di Spotsylvania in cui avrebbe avuto un vantaggio difensivo.\nLa battaglia avrebbe dovuto fermare Grant permettendo al I Corpo di Longstreet di arrivare e rinforzare l'esercito di Lee: con un po' di fortuna, Lee sperava, avrebbe costretto Grant alla ritirata, esattamente come avevano fatto i suoi predecessori, ricacciando l'Armata del Potomac oltre il Rapidan.\nLa Campagna Terrestre ebbe inizio quanto le forze di Grant (l'Armata del Potomac sotto Meade e il IX Corpo sotto Ambrose Burnside) attraversarono il fiume Rapidan il 4 maggio 1864. L'obiettivo di Grant era quello di costringere Lee allo scontro, fuori dalle sue fortificazioni di Mine Run, attirando le sue forze in campo aperto o aggirandole ai fianchi. Lee, sempre audace e pronto ad affrontare i rischi, si mosse come Grant si attendeva, ma pi\u00f9 rapidamente di quanto questi avesse previsto; le forze dell'Unione non ebbero tempo per lasciare la zona nota come \u00abla foresta di Spotsylvania\u00bb (\"Wilderness of Spotsylvania\"), un intrico di cespugli e boscaglia in cui l'anno precedente si era combattuta una parte della battaglia di Chancellorsville. Costringendo il nemico ad uno scontro in quel luogo, Lee annull\u00f2 il vantaggio dell'Unione in termini di artiglieria.\nBattaglie.\nLe battaglie combattute durante la Campagna Terrestre furono:\nConseguenze.\nLa campagna Terrestre fu un colpo indispensabile per l'Unione per vincere la guerra e, a dispetto delle battaglie perdute (prima fra tutte quella di Cold Harbor), la campagna fu una grande vittoria strategica per l'Unione. Ingaggiando le forze di Lee senza consentirne la fuga, Grant forz\u00f2 Lee in una posizione insostenibile. La campagna fu la pi\u00f9 sanguinosa della storia americana: approssimativamente 55.000 vittime dalla parte dell'Unione (di cui 7.600 caduti), 32.600 (4.200 morti) per i Confederati.\nLe stime variano riguardo alle perdite dell'intera campagna. La seguente tabella riassume le stime ricavate dalle fonti pi\u00f9 conosciute:\nGrant ricevette all'epoca la reputazione di \u00abmacellaio\u00bb e la storia ha conservato l'opinione che egli abbia senza necessit\u00e0 gettato via le vite dei suoi uomini in infruttuosi attacchi frontali per intimidire Lee. Vale la pena notare che le perdite di Lee, sebbene minori in numero assoluto, furono pi\u00f9 alte in percentuale. E che Grant, con le sue 55.000 vittime, riusc\u00ec ad ottenere contro Lee pi\u00f9 di tutti i generali suoi predecessori, nonostante il loro pi\u00f9 alto numero di perdite dei tre anni precedenti. Alle perdite nordiste andrebbero aggiunti i soldati che abbandonano l'armata per fine ferma, lo storico Raimondo Luraghi parla di 36 reggimenti per un totale di 12.000 uomini.\nLa campagna terrestre si concluse con l'attraversamento del fiume James da parte di Grant, e con l'inizio dell'assedio di Petersburg, noto anche come campagna di Richmond-Petersburg. Questo rappresent\u00f2 un cambiamento di strategia per Grant. Egli si rese conto che non avrebbe potuto costringere con la manovra Lee ad una battaglia finale e decise di focalizzarsi su obiettivi geografici e politici: le citt\u00e0 di Richmond e di Petersburg. Se le linee ferroviarie che rifornivano quelle citt\u00e0 dal sud fossero state catturare, Lee sarebbe stato costretto a scendere in campo aperto. Grant sapeva anche che le offensive coordinate che aveva concepito erano fallite: eccetto che per Sherman, che stava avanzando su Atlanta, tutti gli altri generali erano immobilizzati o sconfitti."}
{"id": "354240", "revid": "1305772", "url": "https://it.wikipedia.org/wiki?curid=354240", "title": "Quattrocento (disambigua)", "text": ""}
{"id": "354242", "revid": "1431409", "url": "https://it.wikipedia.org/wiki?curid=354242", "title": "Faceless", "text": "Faceless (\"senza volto\" in lingua inglese) pu\u00f2 riferirsi a:"}
{"id": "354244", "revid": "1060", "url": "https://it.wikipedia.org/wiki?curid=354244", "title": "Unzione dei malati", "text": ""}
{"id": "354246", "revid": "21880", "url": "https://it.wikipedia.org/wiki?curid=354246", "title": "Lingua unas", "text": ""}
{"id": "354248", "revid": "1318658", "url": "https://it.wikipedia.org/wiki?curid=354248", "title": "III arrondissement di Parigi", "text": "Il III \"arrondissement\" di Parigi, sulla \"rive droite\", \u00e8 il risultato dell'estensione della citt\u00e0 nel XIII e XIV secolo, con gli edifici pi\u00f9 antichi che risalgono oggi al XVIII secolo. Si tratta di un quartiere per lo pi\u00f9 residenziale, del quale una gran parte \u00e8 composta dal Marais."}
{"id": "354251", "revid": "2056951", "url": "https://it.wikipedia.org/wiki?curid=354251", "title": "Beriberi", "text": "Il beriberi \u00e8 una malattia causata da una scarsit\u00e0 di vitamina B1 (o tiamina), necessaria alla conversione del glucosio in energia.\nCause.\nLa scarsit\u00e0 di tiamina pu\u00f2 essere dovuta ad una dieta carente di vitamina B1, o a un'intossicazione da alcool (per lo pi\u00f9 presente in alcolisti cronici, poich\u00e9 l'alcool diminuisce l'assorbimento di tiamina), ma anche da situazioni particolari, come ipertiroidismo, gravidanza, allattamento o febbre, che portano a una richiesta maggiore di vitamina B1.\nLa vitamina B1 o tiamina \u00e8 il precursore della TPP o tiamina pirofosfato, cofattore fondamentale del complesso della piruvatodeidrogenasi e dello \"shunt\" dei pentosi fosfati. Una carenza di tiamina quindi porterebbe a un deficit di ATP, che potrebbe spiegare l'affaticabilit\u00e0.\nComplicanze.\nLa malattia provoca danni al sistema nervoso che poi si estendono al sistema cardiovascolare e gastrointestinale, ma i sintomi pi\u00f9 evidenti riguardano uno solo dei sistemi. Le manifestazioni neurologiche, prendono abitualmente la forma di una polineurite molto simile a quella di origine alcolica.\nPresentazione clinica.\nI sintomi sono pi\u00f9 o meno legati all'impossibilit\u00e0 delle cellule di utilizzare normalmente il glucosio, a cominciare dalle muscolari e dalle nervose:"}
{"id": "354253", "revid": "1543377", "url": "https://it.wikipedia.org/wiki?curid=354253", "title": "Howard Vernon", "text": "Biografia.\nNato da padre svizzero e madre americana, trascorse l'infanzia negli Stati Uniti. Tornato in Europa, svolse i suoi studi a Nizza e poi a Berna. Trasferitosi a Zurigo, impar\u00f2 il mestiere dell'attore da Erwin Kalser.\nInizi\u00f2 la sua carriera come attore di teatro e radiofonico, soprattutto in Francia, dove si trasfer\u00ec prima dello scoppio della seconda guerra mondiale. La perfetta conoscenza del tedesco lo aiut\u00f2 durante l'occupazione nazista, facendolo entrare nella compagnia che si esibiva per le truppe tedesche.\nAlla fine della guerra, Vernon inizi\u00f2 a lavorare nel cinema. I tratti estremamente marcati del suo viso - asimmetrico e con gli occhi distanti - il suo sorriso ambiguo e il suo accento svizzero lo predisponevano ad interpretare ruoli di malvagio. Nei primi tempi, in Francia, si specializz\u00f2 nelle parti di ufficiale nazista. Tuttavia il suo primo film importante, \"Il silenzio del mare\" di Jean-Pierre Melville, lo vide nei panni di un ufficiale tedesco contrario al nazismo.\nIn seguito torn\u00f2 a interpretare figure sadiche, ambigue e sinistre, diventando l'attore preferito del regista spagnolo Jes\u00fas Franco, con il quale recit\u00f2 in ben 35 film, tra cui numerosi horror prodotti in Spagna, Francia, Germania e Svizzera, svolgendo anche il compito di fotografo di scena, accreditato col suo vero nome di Mario Lippert.\nVernon ha interpretato tutti i ruoli-chiave della filmografia di Franco: \u00e8 stato il primo dottor Orloff in \"Gritos en la noche\", personaggio che ha interpretato una seconda volta in \"El siniestro Dr. Orloff\"; per due volte ha incarnato il conte Dracula (\"Dracula prisonnier de Frankenstein\" e \"La fille de Dracula\") e per altre due il mago Cagliostro (\"Les exp\u00e9riences \u00e9rotiques de Frankenstein\" e \"Les exploits \u00e9rotiques de Maciste dans l'Atlantide\"); infine, in un'occasione, \u00e8 stato il detective Al Pereira (\"Les \u00e8branl\u00e9es\").\nPer il resto, la sua notevole filmografia include quasi esclusivamente ruoli di fianco. Attore di scuola e insieme di razza, capace di recitare in inglese, francese e tedesco, Vernon lavor\u00f2, tra gli altri, con registi del calibro di Jean-Luc Godard e Woody Allen, ma consacr\u00f2 il suo talento soprattutto al cosiddetto cinema di genere."}
{"id": "354254", "revid": "22643", "url": "https://it.wikipedia.org/wiki?curid=354254", "title": "Secleri", "text": ""}
{"id": "354257", "revid": "2121138", "url": "https://it.wikipedia.org/wiki?curid=354257", "title": "Lindo", "text": "Lindo (in greco: \"Lindos\" - \u039b\u03af\u03bd\u03b4\u03bf\u03c2) \u00e8 un ex comune e sito archeologico della Grecia nella periferia dell'Egeo Meridionale (unit\u00e0 periferica di Rodi) con 3.633 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Rodi.\n\u00c8 un'antica citt\u00e0 greca dell'isola di Rodi cui fa riferimento Omero e fior\u00ec in epoca dorica divenendo il centro principale dell'isola, facente parte dell'esapoli dorica (dal V secolo a.C. della Pentapoli dorica). I suoi abitanti fondarono Gela nel 688 a.C. L'antica citt\u00e0 era costruita sul luogo dell'attuale. Sono state rinvenute tracce del tempio di Dioniso e del teatro scavato nella roccia. Sulla collina davanti all'Acropoli esiste un monumento sepolcrale a cupola, il cosiddetto sepolcro di Cleobulo risalente al 100 a.C.\nAmministrazione.\nLindo \u00e8 oggi il nome della localit\u00e0 situata sulla costa orientale dell'isola di Rodi\nad una distanza di 50 km dal centro della citt\u00e0 di Rodi. Il territorio del comune \u00e8 montuoso e boscoso (ma molti boschi sono andati perduti negli incendi degli anni ottanta). La sede del comune \u00e8 nella citt\u00e0 di Lindo che sorge sul sito dell'antico centro urbano.\nL'acropoli di Lindo.\nL'acropoli di Lindo si trova su una collina a precipizio sul mare alta 116 m. Nel suo spazio si trovava il tempio dorico di \"Atena Lindia\" (del IV secolo a.C.). Sulle basi delle statue che ornavano il suo interno furono trovate epigrafi degli artisti che le eseguirono. In un antico testo epigrafico leggiamo l'inventario delle offerte e delle epifanie della dea.\nIl castello di Lindo giace anch'esso sul sito dell'antica acropoli. Fu rifatto dai Cavalieri di Rodi nel XIV secolo e ricostruito ai tempi del dominio italiano 1912-1947. In cima alla scala di accesso vi \u00e8 un rilievo raffigurante una nave sulla quale poggiava la statua dell'ammiraglio Agesandro di Mikion, opera di Pitocrito, l'artista che realizz\u00f2 la Nike di Samotracia esposta al museo del Louvre. All'interno c'\u00e8 un vasto cortile con tre cisterne, i resti di una chiesa bizantina dedicata a San Giovanni. Qui si trovano anche alcune colonne del III secolo a.C. che facevano parte della vasta sto\u00e0 del periodo ellenistico, modello ripreso in varie zone dell'Italia centrale in seguito alla diffusione della cultura ellenistica dopo la conquista romana dell'area. Un esempio \u00e8 il santuario ellenistico-romano presente nell'area archeologica La Cuma a Monte Rinaldo.\nComunit\u00e0.\nDell'ex comune di Lindo fanno parte le comunit\u00e0 di:"}
{"id": "354261", "revid": "125838265", "url": "https://it.wikipedia.org/wiki?curid=354261", "title": "IV arrondissement di Parigi", "text": "Il IV \"arrondissement\" di Parigi si trova sulla \"rive droite\" della Senna. Confina ad ovest col I \"arrondissement\", a nord col III, a est con l'XI e XII \"arrondissement\" e a sud con la Senna ed il V \"arrondissement\". La parte orientale dell'\u00eele de la Cit\u00e9 (con la cattedrale di Notre-Dame) e l'\u00eele Saint-Louis fanno parte di questo \"arrondissement\".\nStoria.\nLe prime abitazioni sull'\u00eele de la Cit\u00e9 risalgono all'epoca dei Galli. L'estensione dell'urbanizzazione sulla riva destra della Senna, invece, non \u00e8 iniziata che nel Medioevo. Dopo la fine del diciannovesimo secolo, il quartiere del Marais \u00e8 diventato centro della comunit\u00e0 ebraica della citt\u00e0, soprattutto intorno a Rue des Rosiers, dove si sono sviluppate attivit\u00e0 di ristorazione kasher e di vendita di oggetti ebraici. La comunit\u00e0 ebraica, dagli anni novanta, ha come \"vicina di casa\" la comunit\u00e0 omosessuale parigina - sempre pi\u00f9 in espansione - che si \u00e8 insediata nel quartiere dell'Hotel de Ville, con l'apertura di bar e locali, negozi e centri culturali."}
{"id": "354262", "revid": "81405851", "url": "https://it.wikipedia.org/wiki?curid=354262", "title": "Opposizione al matrimonio", "text": "Una volta che le pubblicazioni sono state compiute, \u00e8 possibile fare opposizione al matrimonio se vi sono degli impedimenti.\nL'opposizione si propone con ricorso al presidente del tribunale del luogo in cui \u00e8 stata eseguita la pubblicazione di matrimonio.\nIl tribunale pu\u00f2 sospendere la celebrazione sino a che, con decreto, l'opposizione non venga rimossa.\nI soggetti legittimati a proporre opposizione sono i genitori degli sposi, gli altri ascendenti, i parenti collaterali entro il terzo grado, il tutore e il curatore (se uno degli sposi \u00e8 soggetto a tutela o a cura), il coniuge della persona che vuole contrarre un altro matrimonio, il precedente marito e ai parenti del precedente marito se la donna intende contrarre matrimonio in violazione del divieto temporaneo di nuove nozze, e il pubblico ministero.\nL'ufficiale di stato civile, se \u00e8 a conoscenza di alcunch\u00e9 che osti al matrimonio , deve immediatamente informare il procuratore della Repubblica, affinch\u00e9 questi possa proporre opposizione.\nI parenti possono proporre opposizione per , mentre il pubblico ministero pu\u00f2 farlo solo in presenza di impedimento al \"matrimonio\", o nel caso di infermit\u00e0 di mente di uno degli sposi nei confronti del quale, per ragioni di et\u00e0, non pu\u00f2 essere promossa l'interdizione.\nSe l'opposizione viene respinta, l'opponente che non sia un ascendente o il pubblico ministero pu\u00f2 essere condannato al risarcimento dei danni derivanti dall'ingiusta sospensione della celebrazione del matrimonio."}
{"id": "354263", "revid": "2091899", "url": "https://it.wikipedia.org/wiki?curid=354263", "title": "Maggior generale", "text": "Il maggior generale, chiamato nella maggior parte degli stati in cui \u00e8 in uso questa denominazione, anche \"generale a due stelle\" per via del distintivo di grado, \u00e8 un ufficiale generale di diverse gerarchie militari in diversi paesi.\nItalia.\nNell'Esercito Italiano, il maggior generale dei corpi logistici corrisponde al generale di divisione. \nIl distintivo di grado \u00e8 uguale a quello di generale di divisione ed \u00e8 costituito da due \"stellette\" e da una \"greca\". La presenza di una stelletta bordata d'oro indica invece le promozioni a titolo onorifico.\nRegio Esercito.\nNel Regio Esercito gli unici gradi dei generali fino alla prima guerra mondiale erano maggior generale, tenente generale e generale d'esercito. All'entrata in guerra dell'Italia nel primo conflitto mondiale venne introdotto il grado di generale in comando d'armata, intermedio tra tenente generale e generale d'esercito. \nDurante la prima guerra mondiale venne introdotto, per il colonnello in comando di brigata, anche il grado di colonnello brigadiere poi trasformato in brigadier generale ed inserito nella categoria degli ufficiali generali. Per distinguere meglio gli incarichi di comando, in Italia nel Regio Esercito nel corso della prima guerra mondiale i gradi gerarchici degli ufficiali generali passarono da tre a otto. La massima suddivisione si ebbe nel 1918 quando oltre al grado di brigadier generale il grado di maggior generale, venne suddiviso in maggior generale in comando di brigata e maggior generale in comando di divisione e il grado di tenente generale suddiviso in Tenente generale in comando di divisione, Tenente generale in comando di corpo d'armata e vennero istituiti i gradi di Tenente generale in comando di armata e tenente generale capo di stato maggiore dell'esercito.\nTali gradi vennero poi sostituiti negli anni venti, dai gradi di: \nEsercito Italiano.\nLa denominazione dei gradi rimase anche dopo la proclamazione della Repubblica e il cambio di denominazione del Regio Esercito in Esercito Italiano solo nelle \"armi combattenti\" mentre nei corpi di supporto esistevano fino al 1997:\nNel 1997 i gradi degli ufficiali generali erano stati uniformati sul modello anglosassone e ridenominati da generale di brigata, generale di divisione e generale di corpo d'armata, in brigadier generale, maggior generale e tenente generale e venne inoltre istituito, per il solo capo di stato maggiore della difesa, il grado a quattro stelle di generale.\nDal 16 dicembre 2004 per effetto della legge 2 dicembre 2004 n.299 le denominazioni per gli ufficiali generali provenienti dalle \"Armi\" sono tornate le classiche \"generale di brigata, generale di divisione e generale di corpo d'armata\" mentre nei corpi di supporto si e tornati all'antica, mantenendo pero il grado di brigadier generale, che fino al 1997 nei servizi non esisteva e le denominazioni dei gradi di brigadier generale, maggior generale e tenente generale sono rimaste in vigore per gli ufficiali generali dei corpi logistici.\nFino alla fine degli anni novanta in Italia il Maggior generale era l'equivalente del generale di brigata, mentre successivamente al 1997 \u00e8 diventato e poi rimasto l'equivalente del generale di divisione. \nAlcuni generali di divisione o maggior generale indossano una terza stella funzionale (o equivalente), con bordo rosso che rappresenta un \"incarico speciale\" o l'assunzione di un incarico di comando/staff del grado superiore.\nGli ufficiali generali che adottano tali distintivi ricoprono gli incarichi di:\nRegia Marina.\nNella Regia Marina il grado di maggior generale venne istituito nei corpi tecnici, logistici e sanitario nel 1904 in sostituzione del grado di ispettore e nel 1919, con la denominazione di maggior generale di porto, nel Corpo delle Capitanerie di porto, che in seguito a Regio decreto n\u00ba 2349 del 27 novembre 1919, il Corpo delle Capitanerie di Porto, che con la prima guerra mondiale ebbe tutti gli appartenenti al Corpo militarizzati, divenne militare definitivamente a tutti gli effetti, e dal 1923&lt;ref name=\"RD2068/1923\"&gt;Regio decreto n\u00ba 2068 del 10 settembre 1923.&lt;/ref&gt; divenne un Corpo della Regia Marina, alle dipendenze dal Ministero della marina mercantile per quanto riguarda le sue funzioni e dal Ministero della marina in materia di stato giuridico, di reclutamento, di disciplina e di progressione nei gradi. Il grado era omologo, tra gli ufficiali di vascello, al grado di contrammiraglio. La denominazione di maggior generale e di maggior generale di porto \u00e8 rimasta in vigore anche dopo la proclamazione della Repubblica, nella Marina Militare, per i corpi tecnici e logistici al 1973.\nPrecedentemente alla riforma dei gradi del 1973 i gradi degli ufficiali dei corpi tecnici e logistici della Marina Militare Italiana avevano le stesse denominazioni in uso nell'Esercito italiano, e il tenente generale era equivalente all'ammiraglio di divisione, il generale ispettore era equivalente all'ammiraglio di squadra e il maggior generale al contrammiraglio. Dopo la riforma delle denominazioni dei gradi della Marina Militare introdotta con la legge 16 aprile 1973, n. 174, gli ufficiali dei corpi tecnici portano gli stessi gradi degli altri ufficiali del Corpo di stato maggiore della Marina Militare, con l'aggiunta dei suffissi \"(AN)\", \"(GN)\", \"(SAN)\", \"(CM)\", \"(CP)\" ad eccezione dei gradi di ammiraglio di divisione e ammiraglio di squadra che nei corpi tecnici e logistici divennero rispettivamente ammiraglio ispettore e ammiraglio ispettore capo.\nStati Uniti.\nNell'ordinamento militare degli Stati Uniti d'America (esercito, Marines e aviazione) il maggior generale (\"major general\") ha un grado immediatamente al di sotto di quello di tenente generale (\"lieutenant general\") e immediatamente al di sopra di quello di brigadier generale (\"brigadier general\"). Il grado ha la stessa denominazione nella US Air Force e nei Marines.\nNella US Navy e nella US Coast Guard il grado di maggior generale equivalente \u00e8 retroammiraglio (\"Rear Admiral\").\nRegno Unito.\nAnalogo grado gerarchico a quello degli Stati Uniti esiste nel Regno Unito nell'esercito britannico e in quello dei paesi del Commonwealth e nei paesi di tradizione britannica.\nIl grado oltre che nel British Army ha la stessa denominazione anche nei Royal Marines.\nNella Royal Air Force il grado omologo \u00e8 Vice maresciallo dell'aria (inglese: Air Vice-Marshal), mentre nella Royal Navy il grado omologo \u00e8 retroammiraglio (\"Rear Admiral\"), come nella US Navy. \nCommonwealth.\nNei paesi del Commonwealth, il grado di Maggior generale ha come corrispondente grado gerarchico nella Marina, quello di retroammiraglio, cone nella Royal Navy e nelle forze aeree che adottano un sistema di gradi differente da quello dell'esercito il corrispondente grado gerarchico \u00e8 Vice maresciallo dell'aria (inglese: Air Vice-Marshal) come nella Royal Air Force.\nLa Royal Canadian Air Force ad esempio, pur facendo parte il Canada del Commonwealth, adotta il sistema dei gradi del Canadian Army e la denominazione del grado \u00e8 maggior generale (inglese: Major-general; francese: Major-g\u00e9n\u00e9ral) mentre la denominazione del corrispondente grado gerarchico della Royal Canadian Navy \u00e8 retroammiraglio (\"Rear-admiral\") in lingua inglese e contrammiraglio (Contre-amiral) in francese. \nUnione Sovietica, Russia e paesi del Patto di Varsavia.\nNei paesi del Patto di Varsavia il grado di Maggior generale corrispondeva a quello di generale di brigata; per gli ufficiali generali, era in vigore la seguente gerarchia dei gradi: \"maggior generale \u2013 tenente generale \u2013 colonnello generale \u2013 generale d'armata \u2013 maresciallo\". Tale scala gerarchica \u00e8 ancora in vigore nelle forze armate della Federazione Russa.\nFrancia.\nIn Francia maggior generale non \u00e8 un grado ma indica un Generale di corpo d'armata con incarichi speciali. Anche in Spagna e altri paesi si usa quest'ultima nomenclatura.\nGiappone.\nPerch\u00e9 nessun grado di brigadier generale viene utilizzato in Giappone, il maggior generale \u00e8 posizione che ricopre il comandante di brigata. Pertanto, corrisponde anche al generale di brigata, come in paesi quali il Brasile e il Cile. In passato, Rikugun-sh\u014dsh\u014d (giapponese \u9678\u8ecd\u5c11\u5c06) nell'Esercito Imperiale giapponese era equivalente a maggior generale, nella corrente Forza d'Autodifesa Terrestre giapponese, equivale Rikush\u014d-ho (giapponese \u9678\u5c06\u88dc) e K\u016bsh\u014d-ho (giapponese \u7a7a\u5c06\u88dc) nella Forza d'Autodifesa Aerea giapponese."}
{"id": "354264", "revid": "237256", "url": "https://it.wikipedia.org/wiki?curid=354264", "title": "Pobedonoscev", "text": ""}
{"id": "354265", "revid": "4711", "url": "https://it.wikipedia.org/wiki?curid=354265", "title": "Impero Persiano", "text": ""}
{"id": "354266", "revid": "4711", "url": "https://it.wikipedia.org/wiki?curid=354266", "title": "Impero persiano", "text": ""}
{"id": "354268", "revid": "339392", "url": "https://it.wikipedia.org/wiki?curid=354268", "title": "Dom Howard", "text": ""}
{"id": "354269", "revid": "933835", "url": "https://it.wikipedia.org/wiki?curid=354269", "title": "Impero Seleucide", "text": ""}
{"id": "354270", "revid": "4711", "url": "https://it.wikipedia.org/wiki?curid=354270", "title": "Dinastia Seleucide", "text": ""}
{"id": "354271", "revid": "15756", "url": "https://it.wikipedia.org/wiki?curid=354271", "title": "Impero seleucide", "text": "L'Impero seleucide () \u00e8 stato un regno del periodo ellenistico fondato sui territori di Mesopotamia, Siria, Persia e Asia Minore, governato dai sovrani dell'impero seleucide, appartenenti per la maggior parte alla dinastia seleucide iniziata con Seleuco I dopo la disgregazione dell'impero di Alessandro Magno, e conclusosi definitivamente nel 64 a.C. con la conquista romana ad opera di Gneo Pompeo Magno e la creazione della provincia romana di Siria.\nStoria.\nLe origini.\nDopo la morte di Alessandro Magno (323 a.C.), il potere effettivo pass\u00f2 nelle mani dei suoi generali, i diadochi, che si divisero le sue immense conquiste. La Persia fu suddivisa tra vari satrapi macedoni, tra i quali emerse presto la figura di Seleuco, satrapo di Babilonia.\nSeleuco si fece incoronare re di Babilonia e nel 306 a.C. impose la sua autorit\u00e0 su tutte le province orientali. Nel 301 a.C. Antigono Monoftalmo, che governava l'Asia Minore e la Siria, fu sconfitto da una coalizione degli altri diadochi: Seleuco si impossess\u00f2 della Siria dove, sulle rive dell'Oronte, fond\u00f2 Antiochia, in onore di suo padre. L'impero di Seleuco raggiunse la sua massima estensione nel 281 a.C., quando Lisimaco, signore di Tracia e Asia Minore, fu sconfitto e ucciso alla battaglia di Corupedio; Seleuco inglob\u00f2 nei suoi possedimenti l'Anatolia e si apprestava a invadere le terre europee di Lisimaco, quando fu assassinato, ormai ottantenne, da un sicario dell'egiziano Tolomeo Cerauno.\nI primi sovrani.\nLa corona pass\u00f2 al figlio Antioco I, e da questi al figlio Antioco II, che regnarono con il titolo persiano di \"Gran Re\" su un impero che si estendeva dall'Afghanistan al Mar Egeo\nAntioco I (divenuto re nel 281 a.C.) dovette affrontare fin da subito la notevole sfida di mantenere unite le immense conquiste territoriali del padre, impresa che lo tenne impegnato per quasi tutta la vita e gli riusc\u00ec solo in parte. Per prima cosa decise di abbandonare la Tracia, regione troppo periferica per essere difesa efficientemente e fonte di un pericoloso contenzioso con il re di Macedonia Antigono II Gonata; dopo questo fatto stipul\u00f2 un patto di amicizia con il sovrano Antigonide, che fu alla base della alleanza storica fra Seleucidi e Antigonidi contro i Tolomei.\nDovette poi affrontare una ribellione nel distretto di \"Seleucis\", il pi\u00f9 importante del regno, che riusc\u00ec a schiacciare perdendo per\u00f2 quasi tutti i suoi elefanti, facendosene inviare di nuovi dalla provincia di Battria. Dovette poi far fronte alla terribile invasione dei Galati, ovvero dei celti: queste popolazioni negli anni precedenti erano penetrate nei Balcani e si erano stabilite in Tracia. I numerosi regnanti dell'Asia Minore li convocarono perch\u00e9 combattessero al loro servizio e accettarono di trasportarli al di l\u00e0 del Ellesponto; tuttavia la situazione sfuggi loro di mano e i Galati cominciarono a seminare terrore per tutta l'Anatolia. Antioco dovette dunque affrontare nel 275 a.C. una terrificante armata celtica composta da pi\u00f9 di 40.000 uomini; nella grandiosa Battaglia d'Elefanti riusc\u00ec a sconfiggere con un piccolo esercito la potente armata galata utilizzando astutamente i pachidermi indiani. Questa grande vittoria gli valse l'appellativo di Sotere, \"il Salvatore\".\nPi\u00f9 tardi dovette affrontare Tolomeo II Filadelfo nella cosiddetta Prima guerra siriaca; la causa di questa guerra era che sia i Seleucidi sia i Tolomei reclamavano la regione di Celesiria, che corrisponde circa al Libano e alla Palestina. In questa guerra Antioco perse il controllo di alcune zone dell'Asia Minore ma riusc\u00ec a conservare la Celesiria fino a Damasco. Il regno di Antioco fu segnato anche da spedizioni geografiche atte a comprendere a fondo le nuove regioni che i greci si trovarono a dominare; la prima esplor\u00f2 il Mar Nero, la seconda, che fu anche una spedizione militare, le terre degli Sciti. In questa epoca Antioco si assicur\u00f2 anche la fedelt\u00e0 degli abitanti della Mesopotamia ricostruendo il grande tempio di Ezida in Babilonia e assumendo caratteristiche regali tipiche della cultura Babilonese. Negli ultimi anni tent\u00f2 di recuperare il controllo delle province di Asia Minore, ma fu rovinosamente sconfitto nei pressi di Sardi dalle forze del regno di Pergamo, morendo poco tempo dopo.\nNel 261 a.C. gli successe il figlio Antioco II, che intraprese una serie di conflitti contro i Tolemei (Seconda guerra siriaca) che termin\u00f2 con la cacciata dei Tolomei dall'Asia Minore. Le citt\u00e0 liberate dal governo tolemaico venerarono Antioco come un dio, e infatti egli assunse l'epiteto di \"Teos\". Tolomeo Filadelfo, finita la guerra, consolid\u00f2 la pace con Antioco mediante un matrimonio tra lo stesso sovrano Seleucide e la figlia Berenice, per sposare la quale Antioco ripudi\u00f2 Laodice I. Pare che Antioco abbia inoltre riconquistato parti della Tracia. Mor\u00ec improvvisamente poco dopo, secondo alcuni avvelenato dalla ex-moglie Laodice: la sua improvvisa morte caus\u00f2 una crisi dinastica che port\u00f2 l'impero sull'orlo del crollo.\nLa Terza Guerra Siriaca e la crisi.\nAlla morte di Antioco Teo la successione sarebbe dovuta passare al figlio avuto con Berenice, ma Laodice aveva avvelenato il marito proprio per mettere sul trono il figlioletto Seleuco II (detto \"Callinico\", \"dalla splendida vittoria\"): Berenice chiese aiuto al fratello Tolomeo III Euvergete che cal\u00f2 in Siria con un immenso esercito dando inizio alla terza guerra siriaca. Le armate Tolemaiche occuparono rapidamente la Siria, ma non riuscirono a impedire che prima del loro arrivo Berenice e suo figlio venissero uccisi da Laodice. Tolomeo decise comunque di continuare la spedizione e dopo aver devastato la Siria si diresse verso la Mesopotamia, entr\u00f2 a Babilonia (ma non riusc\u00ec a prenderne la rocca) e ottenne la sottomissione delle province orientali: nel frattempo suo figlio Magas con la flotta occup\u00f2 la costa dell'Asia Minore e la Tracia.\nNel frattempo, a complicare ulteriormente la situazione di Seleuco, suo fratello Antioco Ierace si ribell\u00f2 cercando di fondare un regno autonomo in Anatolia, e alleatosi con i Galati, sconfisse il fratello nella disastrosa battaglia di Ancyra. Ciononostante Seleuco riusc\u00ec in qualche modo a riprendersi dalle sconfitte e a riprendere la Siria, anche se poco dopo dovette interrompere il contrattacco a causa di una ennesima sconfitta militare per mano egizia. Il trattato di pace, bench\u00e9 umiliante (i Seleucidi furono costretti a cedere la citt\u00e0 ancestrale di Seleucia di Pieria e la costa dell'Asia Minore) permise a Seleuco di mantenere il proprio regno. Poco dopo il fratello Antioco Ierace fu sconfitto dalle forze di Pergamo, e Seleuco ne approfitt\u00f2 per restaurare parte del proprio potere in Asia Minore. Ma la conseguenza pi\u00f9 grave fu che i satrapi delle province orientali approfittarono dei disastri di Seleuco per rendersi indipendenti: Diodoto fond\u00f2 il regno della Battria, che sopravvisse fino al 125 a.C., e la dinastia arsacide fond\u00f2 in Partia un piccolo ma agguerrito stato che col tempo avrebbe soppiantato i Seleucidi. Seleuco tent\u00f2 di recuperare quantomeno la Partia, ma Arsace riusc\u00ec non solo a respingere l'invasione ma addirittura, secondo alcuni, a catturare il re.\nAnche il tentativo di prendere la Cappadocia termin\u00f2 in un disastro nel quale Seleuco perse 20.000 uomini. Alla morte di Seleuco il regno era fortemente indebolito, ma quantomeno aveva evitato il collasso; gli successe nel 225 a.C. il figlio Seleuco III, che tent\u00f2 di restaurare l'autorit\u00e0 imperiale in Asia Minore ma rimase ucciso dai propri mercenari nel 223 a.C. La campagna in Asia fu continuata da suo zio Acheo, che riusc\u00ec efficacemente a respingere le forze del regno di Pergamo costringendo Attalo I a barricarsi a Pergamo.\nLa restaurazione di Antioco il Grande e la guerra contro Roma.\nDopo la morte di Seleuco la corona pass\u00f2 a suo fratello Antioco III, che avrebbe dimostrato eccellenti qualit\u00e0 militari e lo spirito di un vero re, diventando forse il pi\u00f9 grande dei Seleucidi, dopo lo stesso Seleuco Nicatore. Al momento della sua ascesa al trono, il regno toccava tuttavia il suo minimo storico: lo zio Acheo, in presumibile accordo con i Tolomei, si era ribellato e aveva deciso di fondare un proprio regno in Asia Minore. Allo stesso modo i due fratelli Molone e Alessandro avevano reso indipendenti le province di Media e Persia; all'impero rimanevano dunque solo la Siria e la Mesopotamia.\nInoltre la corte era dominata dal corrotto ministro Ermia di Caria, che desiderava la debolezza del regno in modo da rendere il sovrano pi\u00f9 malleabile. Tuttavia Antioco reag\u00ec con prontezza: sconfisse in battaglia Molone, costringendo al suicidio i due satrapi ribelli; dopodich\u00e9 costrinse il principe ribelle Ariobazane ad accettare la sovranit\u00e0 Seleucide. Ripristinata in parte l'autorit\u00e0 imperiale ad oriente, Antioco tent\u00f2 di entrare in possesso della Celesiria, che riteneva essere una legittima propriet\u00e0 della sua famiglia: inizi\u00f2 cos\u00ec la quarta guerra siriaca (219 a.C./ 217 a.C.) . Sebbene Antioco fosse riuscito nei primi due anni a sconfiggere pi\u00f9 volte i Tolomei e a occupare tutta la regione, Tolomeo IV lo sconfisse nella grande battaglia di Raphia.\nAl Seleucide fu tuttavia consentito di rimanere in possesso di Seleucia di Pieria. Nel 216 a.C. si volse contro l'usurpatore Acheo, che fu costretto a rinchiudersi a Sardi, espugnata dopo un breve assedio; Acheo fu catturato poco dopo mentre tentava di fuggire dalla rocca e fu immediatamente messo a morte. Riunita cos\u00ec gran parte del regno, Antioco decise di riconquistare definitivamente le province orientali intraprendendo una colossale spedizione orientale detta \"Anabasi\", con un esercito di ben 100.000 fanti e 20.000 cavalieri: Antioco riusc\u00ec rapidamente a sottomettere l'Armenia, per poi avanzare contro il regno dei Parti. I Parti tentarono di arrestare l'avanzata di Antioco asserragliandosi nelle gole della catena montuosa dell'Elburz ma furono sconfitti nella battaglia di Monte Labo; successivamente Antioco riusc\u00ec a espugnare la citt\u00e0 di Siringe, capitale dell'Ircania.\nI Parti dovettero dunque accettare la sovranit\u00e0 Seleucide e diventare tributari. Antioco avanz\u00f2 poi contro il regno greco-battriano: il re di Battria, Eutidemo I, tent\u00f2 di impedire alle truppe Seleucidi di avanzare nei suoi territori mandando una grande armata di cavalleria a presidiare i guadi del fiume Ario, ma Antioco battendosi personalmente con valore li sconfisse (battaglia dell'Ario). Dopo avere assediato per due volte la citt\u00e0 di Bactra, accett\u00f2 la sottomissione di Eutidemo e cement\u00f2 il patto di pace con un matrimonio dinastico. Antioco arriv\u00f2 infine in India dove il re Sofagaseno gli regal\u00f2 degli elefanti e ripristin\u00f2 l'antico patto di alleanza fra Seleuco I e Chandragupta Maurya alla fine del IV secolo a.C. Dopo la spedizione, Antioco venne soprannominato \"Megas\", \"il grande\", per le qualit\u00e0 delle quali aveva dato prova. Durante il ritorno sottomise e rese tributario il regno arabo di Gerrha.\nDopo avere ripristinato il prestigio e le ricchezze dell'impero, Antioco si alle\u00f2 con Filippo V di Macedonia per spartirsi i domini del regno Tolemaico iniziando la quinta guerra siriaca, nella quale il Seleucide vendic\u00f2 la sconfitta di Raphia sconfiggendo nel 198 a.C. le forze Tolemaiche nella grande battaglia di Panion, chiudendo dunque la disputa sul possesso della Celesiria a favore dei Seleucidi. Antioco port\u00f2 a fondo i propri progetti di restaurazione imperiale: negli anni successivi occup\u00f2 gran parte delle citt\u00e0 dell'Anatolia e giunse fino in Tracia, dove ricostru\u00ec l'antica citt\u00e0 di Lisimachia.\nIl sovrano si ritenne dunque soddisfatto di avere ricomposto totalmente l'impero dei suoi avi. Tuttavia la potenza di Antioco cominciava a innervosire i Romani, coi quali cominci\u00f2 un periodo di \"guerra fredda\" caratterizzato da un progressivo aumento della tensione, tanto che Antioco accolse nella sua corte il famoso generale cartaginese Annibale. Nel 192 a.C. Antioco fece il primo passo con una spedizione in Grecia, contando sul supporto della lega etolica e altri stati greci: inizi\u00f2 cos\u00ec la guerra Romano-Siriaca. Antioco fu tuttavia sconfitto dalle truppe romane nella battaglia delle Termopili, dopo la quale fu costretto a ritirarsi in Asia. Dopo una serie di sconfitte navali, non pot\u00e9 impedire ai Romani di sbarcare in Asia Minore, e fu infine definitivamente sconfitto nella disastrosa battaglia di Magnesia. A seguito dell'umiliante pace di Apamea il sovrano dovette pagare una esorbitante indennit\u00e0 di 15.000 talenti, cedere tutte le province al di l\u00e0 del Monte Tauro, rinunciare alla propria flotta e far uccidere tutti i propri elefanti da guerra. Antioco mor\u00ec nel 187 a.C. mentre tentava di saccheggiare un tempio per ottenere le ricchezze necessarie a pagare il tributo.\nLa fase di stabilit\u00e0.\nLa sconfitta contro i romani caus\u00f2 la fine delle aspirazione universalistiche dei Seleucidi, che continuarono tuttavia ad essere lo stato pi\u00f9 potente del vicino e medio oriente. Il regno di Seleuco IV Filopatore fu sostanzialmente povero di avvenimenti: il figlio di Antioco il Grande infatti si attenne scrupolosamente ai termini della pace di Apamea e govern\u00f2 senza mai intraprendere guerre. Tuttavia dovette tassare le ricchezze dei templi per ottenere il denaro necessario al pagamento del tributo, perdendo prestigio e popolarit\u00e0 presso i sudditi. Quando nel 175 a.C. Seleuco fu assassinato dal suo ministro Eliodoro, il fratello Antioco IV Epifane ne approfitt\u00f2 per impossessarsi del trono. Come il padre, Antioco fu un sovrano energico e un abile militare.\nNel 170 a.C., quando venne a sapere che i Tolomei stavano organizzando una campagna per riprendere il possesso della Celesiria, Antioco lanci\u00f2 un attacco preventivo in Egitto che diede inizio alla sesta guerra siriaca. Sbaraglia l'armata nemica a Pelusio, Antioco devast\u00f2 l'Egitto e arrivo persino a volerne diventare re: tuttavia quando ormai Antioco stava assediando Alessandria, i Romani mandarono un'ambasceria per intimare al Seleucide di ritirarsi immediatamente. Antioco dovette obbedire, segnando in modo definitivo la sudditanza degli stati ellenistici alla potenza romana. Di ritorno, saccheggi\u00f2 Gerusalemme e proib\u00ec la pratica della religione ebraica; di reazione, gli ebrei, capeggiati dalla famiglia dei Maccabei, si ribellarono, divenendo presto una spina nel fianco dell'impero.\nAntioco organizz\u00f2, al ritorno dalla spedizione in Egitto, una fastosa parata nel sobborgo di Dafne, che divenne nota come la pi\u00f9 grande festa mai celebrata nella storia: lo scopo era presumibilmente di mettere in ombra l'insuccesso politico della campagna in Egitto e dare anzi una prova di ricchezza e potenza. In seguito Antioco sconfisse i banditi che infestavano la Cilicia e schiaccio la ribellione di Artaxias I d'Armenia, costringendolo ad accettare la sovranit\u00e0 Seleucide. Negli ultimi anni tent\u00f2, come il padre, un spedizione in Oriente, presumibilmente per ridimensionare la crescente potenza dei parti; tuttavia mor\u00ec improvvisamente di malattia in mezzo alla spedizione.\nIl trono pass\u00f2 nel 164 a.C. al figlio Antioco V Eupatore, che govern\u00f2 con il sostegno del tutore Lisia. Il giovane re affront\u00f2 risolutamente la questione della ribellione ebraica, sconfiggendo i ribelli nella grande battaglia di Beth-Zacharia. Non riusc\u00ec tuttavia a concludere la questione perch\u00e9 giunse la notizia che un generale ribelle aveva occupato la capitale, Antiochia. Lisia e il re decisero dunque di concedere la libert\u00e0 religiosa agli ebrei a patto che essi accettassero la sottomissione. Tornati alla capitale, schiacciarono facilmente la sommossa. Tuttavia il loro potere fu gravemente danneggiato da una delegazione romana che gir\u00f2 per le citt\u00e0 della Siria facendo uccidere tutti gli elefanti in accordo con i termini delle pace di Apamea. La situazione si fece ancora pi\u00f9 difficile quando il legato romano fu ucciso da un siriano esasperato per il servilismo del sovrano. Non fu dunque difficile per Demetrio I, figlio di Seleuco IV, all'epoca ostaggio a Roma, prendere il possesso del regno con un colpo di mano. Dopo avere fatto uccidere Antioco e Lisia, il nuovo re dovette affrontare la ribellione di Timarco, che all'epoca di Antioco Epifane e di suo figlio era a capo delle province orientali. Costui si dichiar\u00f2 indipendente e invase Babilonia: Demetrio riusc\u00ec a sconfiggerlo e ucciderlo, e fu chiamato \"Soter\" (\"il salvatore\") per essere riuscito a tenere unito il regno. Dopodich\u00e9, Demetrio decise di espandere il regno: l'azione si articol\u00f2 su tre fronti.\nPer prima cosa sostenne l'ascesa di Oroferne sul trono di Cappadocia in opposizione ad Ariarate V, che invece era sostenuto dal regno di Pergamo; in secondo luogo tent\u00f2 di corrompere il governatore Tolemaico di Cipro affinch\u00e9 gli cedesse l'isola, ma il governatore fu scoperto e ucciso, dunque la manovra fall\u00ec; infine si risolse a sottomettere ancora pi\u00f9 risolutamente gli ebrei. Nonostante inizialmente il suo generale Bacchide fosse riuscito a uccidere il leader dei ribelli, Giuda Maccabeo, anche quest'operazione si concluse con un fallimento. Questa politica ebbe anzi il risultato di attirare l'inimicizia di tutte le potenze locali, che finirono per appoggiare un presunto figlio di Antioco Epifane, un uomo di nome Alessandro Bala. Alessandro in realt\u00e0 era un ragazzo comune che tuttavia assomigliava vagamente ad Antioco Epifane, e il popolo lo riconobbe perch\u00e9 Demetrio era assai odiato. Col sostegno del faraone egiziano Tolomeo VI, del re di Pergamo Attalo II e implicitamente dai Romani, il giovane reclam\u00f2 il trono: cominci\u00f2 cos\u00ec una guerra civile. Demetrio riusc\u00ec comunque a vincere una prima battaglia. Tuttavia, in un secondo scontro, dopo avere ucciso migliaia di nemici, mor\u00ec in mezzo ai combattimenti. Alessandro si insedi\u00f2 cos\u00ec sul trono nel 150 a.C, mentre i figli di Demetrio andarono in esilio.\nIl declino.\nDopo la morte di Demetrio I il regno perse gran parte della sua potenza, logorato dalle guerre civili continuamente alimentate dai romani e dagli stati vicini per tenere il regno di Siria in uno stato di costante debolezza. I Parti, specialmente sotto il regno di Mitridate I il Grande, approfittarono di questa debolezza per invadere le ricche province di Persia e di Media, forse gi\u00e0 durante la rivolta di Timarco; allo stesso modo i Giudei estesero i loro territori approfittando delle lotte dinastiche. Alessandro, per aumentare il sostegno al proprio governo, garant\u00ec numerosi privilegi agli ebrei che divennero formalmente indipendenti. Nel 145 a.C. Tolomeo VI decise di non supportare pi\u00f9 Bala e sostenne anzi Demetrio II Nicatore, figlio di Demetrio Sotere, che sbarc\u00f2 in Siria con un esercito di mercenari. I due occuparono Antiochia mentre Bala stava schiacciando una rivolta di Cilicia: Alessandro tent\u00f2 disperatamente di recuperare il proprio regno nella battaglia di Enoparo, dove venne sconfitto.\nVenne ucciso poco dopo da un principe arabo dal quale si era rifugiato, mentre Tolomeo mor\u00ec a causa delle ferite. Demetrio restava dunque unico re di Siria. Tuttavia il re era assai impopolare: il suo governo era infatti sostenuto dai mercenari cretesi, che iniziarono un tirannico regime di saccheggi e abusi. Gli antiocheni si ribellarono in massa e il sovrano rischi\u00f2 il trono, finch\u00e9 un corpo di tremila mercenari ebraici non riusc\u00ec a salvarlo appiccando fuoco agli edifici della citt\u00e0, che fu quasi rasa al suolo. Dopo un terribile massacro, la rivolta venne soppressa. Tuttavia poco dopo Diodoto, un generale che aveva servito sotto Bala, lo scacci\u00f2 da Antiochia e mise sul trono il figlio di Alessandro, Antioco VI Dioniso. Cominci\u00f2 cos\u00ec una dura guerra civile, nella quale Demetrio controllava Seleucia, la Cilicia, la Mesopotamia e la Celesiria mentre Diodoto controllava la Siria centrale. Nel 141 a.C. i Parti invasero Babilonia e Demetrio fu costretto a contrattaccare. Il Seleucide riusc\u00ec a sconfiggere pi\u00f9 volte i Parti, tuttavia fu preso prigioniero durante una ambasciata e la sua spedizione fall\u00ec.\nDiodoto nel frattempo aveva fatto uccidere il giovane Antioco VI e si era fatto incoronare con il nome di Trifone. La ex moglie di Demetrio, asserragliata a Seleucia, richiam\u00f2 il fratello di Demetrio, Antioco VII Sidete, allora in esilio a Side, perch\u00e9 prendesse il trono. Antioco dimostr\u00f2 di essere l'ultimo Seleucide di una certa statura: nel 139 a.C. sbarc\u00f2 a Seleucia e riusc\u00ec a sconfiggere Trifone in battaglia, costringendolo a chiudersi prima a Dora, poi ad Apamea, nella quale l'usurpatore si suicid\u00f2. Dopodich\u00e9 Antioco riusc\u00ec a riunificare tutta li Siria, che ormai si era quasi disgregata. Nel 132 a.C. attacc\u00f2 la Giudea e assedi\u00f2 Gerusalemme, costringendo Giovanni Ircano I a pagare un tributo, sottomettersi e fornire soldati per le future guerre di Sidete. Nel 130 a.C. Antioco attravers\u00f2 l'Eufrate con 80.000 uomini (di cui 10.000 giudei comandati da Ircano) e sconfisse i Parti di Fraate II in tre battaglie campali, riconquistando la Mesopotamia, la Persia e la Media. Tuttavia, l'anno successivo (129 a.C.) il sovrano fu ucciso in un'imboscata durante la Battaglia di Ectabana; dopo la sua morte, le forze militari seleucidi collassarono ed i territori orientali furono riconquistati dai Parti.\nDopo la morte di Antioco VII l'Impero Seleucide precipit\u00f2 in una guerra civile tra i vari pretendenti al trono: negli otto anni seguenti, la corona siriana pass\u00f2 nelle mani di vari sovrani ed usurpatori (Demetrio II Nicatore, Alessandro II Zabina, Cleopatra Tea, Seleuco V Filometore) fino a quando Antioco VIII Gripo riusc\u00ec nel 121 a.C. ad eliminari i vari pretendenti avversari e a riportare stabilit\u00e0, acquisendo peraltro una discreta popolarit\u00e0 tra i sudditi.\nTuttavia, nel 116 a.C. una nuova guerra civile scoppi\u00f2 tra Antioco VIII ed il suo fratellastro Antioco IX Ciziceno; approfittando di tale conflitto, nel 110 a.C. la Giudea si ribell\u00f2 nuovamente aal dominio seleucide, divenendo un regno indipendente. L'Impero era ormai in uno stato di totale sfacelo, in balia di guerre continue e sotto la crescente influenza delle potenze straniere.\nLa fine.\nAll'inizio del I secolo a.C. l'Impero Seleucide era ormai ridotto a niente pi\u00f9 che Antiochia e alcune citt\u00e0 siriane; i Seleucidi continuavano ormai ad esistere solamente perch\u00e9 nessun'altra nazione intendeva annetterli, essendo il loro regno un utile Stato cuscinetto tra le potenze circostanti. Nelle guerre combattute in Anatolia tra Mitridate VI del Ponto ed il dittatore romano Lucio Cornelio Silla, i Seleucidi vennero sostanzialmente ignorati dai due combattenti.\nNell'83 a.C. il re dell'Armenia Tigrane II il Grande invase la Siria: dopo aver rapidamente annientato ci\u00f2 che restava degli eserciti seleucidi ed ucciso il re Filippo I Filadelfo, il sovrano armeno annesse al suo regno l'ormai decaduto Impero. Tigrane venne per\u00f2 sconfitto nel 69 a.C. dal generale romano Lucio Licinio Lucullo, che ricostitu\u00ec un regno seleucide come vassallo della Repubblica Romana, ponendoci a capo Antioco XIII Asiatico.\nNel 65 a.C. Filippo II Filoromeo, cugino di Antioco, tent\u00f2 di usurpare il trono seleucide, facendo cadere il regno vassallo nell'ennesima guerra civile. Irritato e preoccupato dalla continua instabilit\u00e0 della Siria, il generale romano Gneo Pompeo Magno destitu\u00ec sia Antioco che Filippo e trasform\u00f2 la Siria in una provincia romana, ponendoci a capo il proconsole Marco Emilio Scauro.\nPolitica e amministrazione.\nPolitica interna.\nL'impero Seleucide soffriva del problema di essere un impero sostanzialmente greco-macedone in pieno territorio asiatico, senza nessun contatto con la madrepatria. I sovrani si resero immediatamente conto che era impossibile gestire un impero cos\u00ec vasto in maniera diretta. La prima soluzione fu di fondare numerose colonie militari abitate da greci (\"katoikie\"), che avrebbero garantito non solo un serbatoio costante di reclute da impiegare nella falange macedone, ma anche un discreto controllo sul territorio e sulle rotte commerciali.\nSia Seleuco Nicatore che suo figlio Antioco Soter fondarono un enorme numero di citt\u00e0, popolate presumibilmente da coloni greci o attraverso la pratica del \"sinecismo\": le piccole comunit\u00e0 rurali, che erano povere e si indebitavano facilmente, venivano costrette a fondersi in citt\u00e0 produttrici di ricchezza e pi\u00f9 facili da controllare. Bench\u00e9 le due citt\u00e0 pi\u00f9 grandi furono Antiochia sull'Oronte e Seleucia sul Tigri, non esisteva un'autentica capitale: vi erano capoluoghi regionali, ciascuno dotato di un palazzo reale che avrebbe ospitato il re o il ministro da lui inviato. Tuttavia anche cos\u00ec sarebbe stato impossibile gestire un territorio cos\u00ec vasto, articolato in ben 73 \"satrapie\". Dunque fu operata una sorta di divisione amministrativa fra zone ad amministrazione \"diretta\" e \"indiretta\": vi erano territori sotto il controllo diretto del sovrano, come la Siria, che sarebbe stato l'autentico cuore pulsante dell'impero, alcune province in Asia Minore, la Media e la Mesopotamia; queste zone sarebbero state amministrate da burocrati e paggi imperiali.\nAltre zone sarebbero invece state lasciate in una condizione di semi-indipendenza: i popoli sottomessi avrebbero avuto diritto ad avere un proprio sovrano e proprie leggi, ma avrebbero dovuto pagare un tributo al governo centrale. Un esempio \u00e8 quello dei giudei, che erano governati da un sommo sacerdote ebraico, delle citt\u00e0 greche dell'Asia Minore, che avevano un governo autonomo, della Persia, governata da un \"Frataraka\" (una sorta di figura sacerdotale) e dei territori amministrati dai templi. I sovrani avevano comunque una certa influenza su queste zone: potevano scegliere di persona il governante e dargli ordini indiretti: ad esempio, tentavano di far s\u00ec che le classi dominanti assorbissero la cultura ellenica e diventassero, oltre che asiatici, culturalmente greci. Questa politica culturale avrebbe dovuto garantire un rapporto empatico fra le classi dominanti e il sovrano, mentre la diffusione della lingua greca in tutta l'Asia avrebbe permesso una maggiore mobilit\u00e0 e uno sviluppo dei commerci. La politica culturale dei Seleucidi consisteva in parte nell\"ellenizzazione\" dei popoli conquistati, in parte nell\"assimilazione\" delle loro particolarit\u00e0 culturali per creare un rapporto empatico. Infatti il centro di tutte queste numerose entit\u00e0 autonome, semi-autonome o non autonome era proprio la figura del sovrano.\nIl Sovrano.\nI Seleucidi dovettero immediatamente affrontare il problema di gestire un impero pressoch\u00e9 sconfinato e composto da realt\u00e0 culturali assai differenti tra di loro. Se le citt\u00e0 greche dell'Asia Minore erano abituate ad avere dei governi autonomi, i Mesopotamici al contrario concepivano una regalit\u00e0 divinizzata, mentre i macedoni che abitavano l'impero vedevano nella figura del re principalmente un condottiero. I Seleucidi dovettero dunque far convergere tutte queste esigenze nella propria persona, assumendo numerosi volti a seconda della cultura che vi era trattata: alcuni storici hanno individuato un calzante paragone dei sovrani ellenistici come attori, sempre attenti a interpretare una parte calzante con la cultura dei luoghi dominati. Ad esempio per governare pi\u00f9 facilmente la Mesopotamia, i Seleucidi assunsero epiteti e ritualit\u00e0 degli antichi sovrani Babilonesi, creando una sorta di immaginaria continuit\u00e0 fra gli antichi re di Babilonia e se stessi.\nUn esempio formidabile \u00e8 quello del completamento del tempio di Ezida ad opera di Antioco Soter: nel cilindro che ci testimonia questa opera del sovrano, troviamo l'immagine di un monarca perfettamente integrato nella cultura babilonese, che ne diventa anzi protettore e continuatore. Allo stesso modo il re, pi\u00f9 che cercare di farsi riconoscere come monarca assoluto dalle citt\u00e0 greche, vuole apparire come un protettore, un benefattore, un custode della libert\u00e0. Al monarca vengono attribuite caratteristiche divine, saggezza, potenza militare, universalismo: sono proprio le sue straordinarie qualit\u00e0 a renderlo degno di possedere l'impero, un possesso che trova legittimazione nel \"diritto di lancia\": come Alessandro Magno aveva reclamato l'Asia con la forza delle armi, cos\u00ec i sovrani Seleucidi la mantenevano in virt\u00f9 della loro potenza e ricchezza.\nInfatti, come nella tradizione macedone, la monarchia ha una forte caratterizzazione militare: il sovrano deve dimostrare continuamente di essere degno del suo \"status\" attraverso le imprese militari e combattendo in testa alle truppe; non a caso molti sovrani morirono in combattimento. Il monarca non doveva tuttavia mostrare il proprio potere solo attraverso le armi, ma anche con la magnificenza: grandi parate, sfarzose feste, ricchi donativi ai templi e finanziamenti a grandiose opere pubbliche in tutto il mondo erano i mezzi attraverso i quali il re dimostrava splendore e teneva alto il prestigio del regno.\nL'erede al trono e la famiglia reale.\nImmediatamente dopo il sovrano per importanza viene il suo primo figlio, erede al trono: costui deve accompagnare il padre nelle imprese militari per guadagnare esperienza e abilit\u00e0: quanto \u00e8 abbastanza maturo viene fatto \"co-reggente\" e investito della dignit\u00e0 di vicer\u00e9 delle province orientali, garantendo cos\u00ec non solo un controllo pi\u00f9 attento dei territori ma anche una successione armoniosa. Seleuco Nicatore inizi\u00f2 questa tradizione facendo prima comandare a suo figlio l'ala sinistra del suo esercito nella battaglia di Ipso, poi nominandolo vicer\u00e9 delle province orientali. Cos\u00ec fece lo stesso Antioco con suo figlio Seleuco, che tuttavia si ribell\u00f2 e fu ucciso. Anche Antioco III fece guidare a suo figlio Antioco il prestigioso corpo dei catafratti e pi\u00f9 tardi lo nomin\u00f2 ancora vicer\u00e9 delle province imperiali. In generale, tutti i figli del sovrano venivano investiti di cariche importanti, come Seleuco IV che durante il regno del padre amministr\u00f2 la Tracia; anche la regina aveva un ruolo importante nell'amministrazione, soprattutto quando il re era impegnato in campagne militari.\nI \"Filoi\" e gli etnarchi.\nSotto la famiglia reale vi erano tutte quelle figure che avrebbero formato la classe dominante dell'impero, ovvero i \"Filoi\", gli \"amici\" del re. Questi burocrati potevano avere compiti molti variegati: dall'amministrare satrapie e province, alla diplomazia, fino a ricoprire la carica di ufficiali militari. Un esempio \u00e8 quello di Zeusi, amico d'infanzia di Antioco il Grande, che partecip\u00f2 alla spedizione contro Molone in qualit\u00e0 di generale, divenne poi satrapo delle Lidia, comand\u00f2 la falange Seleucide durante la battaglia di Magnesia e si occup\u00f2 pi\u00f9 tardi delle trattative di pace. Altre cariche erano quelle di governatore, primo ministro e tesoriere. Questa variegata e flessibile classe dirigente avrebbe permesso di controllare efficientemente l'impero, disponendo anche di una grande libert\u00e0 d'azione rispetto al governo centrale. Oltre ai paggi reali, che erano allevati a corte assieme al sovrano, i \"filoi\" potevano essere anche stranieri volenterosi di offrire i propri servigi. Un esempio famoso \u00e8 quello di Annibale, che sotto Antioco il Grande amministr\u00f2 la Fenicia e divenne ammiraglio di una flotta Seleucide. Come gi\u00e0 accennato, altre zone erano invece affidate a \"etnarchi\" dipendenti dal governo centrale.\nEconomia.\nIl regno Seleucide si trovava in una fortunata posizione geografica: il suo territorio comprendeva gran parte della via della seta, le strade reali persiane e molte delle rotte commerciali che conducevano i prodotti orientali in occidente: questo permise alla dinastia di accumulare una enorme prosperit\u00e0. Sotto il governo Seleucide, grazie all'accorta amministrazione del re e dei suoi ministri, la Siria aument\u00f2 enormemente la propria popolazione e divenne una terra straordinariamente prospera: la cosiddetta \"Tetrapoli\" siriana, ovvero il quadrangolo costituito dalle quattro citt\u00e0 di Antiochia sull'Oronte, Seleucia di Pieria, Laodicea sul mare e Apamea, divenne forse la regione pi\u00f9 ricca del mondo conosciuto.\nLa straordinaria prosperit\u00e0 di cui l'Asia godette sotto i Seleucidi \u00e8 testimoniata anche dalla grande fama di sfarzo e lusso di cui godettero i Siriani e i greci di Siria nel mondo romano: non di rado gli eserciti Seleucidi sono descritti come magnifici, dotati di armi impreziosite con metalli pregiati, come pure le grandi parate a Dafne (fra cui spicca quella di Antioco Epifane) entrarono quasi nella leggenda; non a caso il trionfo dei romani su Antioco il Grande fu definito il pi\u00f9 grande e sfarzoso mai avvenuto. Questa grande ricchezza ebbe origine anche dalla mentalit\u00e0 pi\u00f9 imprenditoriale dei burocrati greci rispetto al lassismo dei satrapi Achemenidi. Anche l'urbanizzazione dell'Asia e l'efficiente sistema tributario e di tassazione ebbero un ruolo importante nel garantire la prosperit\u00e0 dell'impero.\nI Seleucidi riuscirono dunque a creare forme di governo durevoli ed efficienti che furono certamente alla base della grande potenza militare dell'impero. Le originali soluzioni amministrative consentirono alla dinastia di governare eccellentemente un impero vasto e multietnico, che avrebbe avuto una vita molto pi\u00f9 lunga se i romani non avessero prematuramente mandato in crisi l'impero prima con la sconfitta della guerra siriaca e poi mantenendo il regno in uno stato di costante guerra civile. \nL'esercito seleucide.\nI Seleucidi furono in grado di schierare eserciti molto potenti. A Raphia, per esempio, avevano radunato ben 62.000 fanti, 6.000 cavalieri (2.000 iranici, 2.000 siriani e 2.000 Galati mercenari) e 102 elefanti indiani. Il nerbo di queste forze era la falange, formata da 20.000 pezeteri e 10.000 falangiti scelti (Argiraspidi). Le truppe erano di nazionalit\u00e0 molto variegata: per esempio, c'erano 5.000 mercenari greci, 10.000 guerrieri arabi, 3.000 Lidi, 3.000 Cilici, 19.000 Macedoni, 8.000 Persiani, 2.000 Medi, 2.000 Dahi, 3.000 Cretesi, 2.000 Carmani e 2.000 Cissi. La citt\u00e0 di Apamea - racconta Strabone (XVI, 2) - aveva scuderie, costruite sempre da Seleuco, per 30.000 giumente, 3.000 cavalli e 500 elefanti. Giustino (XLI, 5-7) racconta che nel 209 Antioco part\u00ec da Ecbatana con 100.000 fanti e 20.000 cavalieri, dando il via ad una grande campagna militare a Hecatompylos (Sharud), attraverso Rhagai e le Porte Caspie. L'esercito di Antioco, nella battaglia nella pianura frigia del 190 a.C. contro i Romani (in cui Annibale svolse il ruolo di consigliere) mise in campo 60.000 fanti e 12.000 cavalieri."}
{"id": "354273", "revid": "466539", "url": "https://it.wikipedia.org/wiki?curid=354273", "title": "Sergio Zavoli", "text": "Biografia.\nNato a Ravenna, all'et\u00e0 di quattro anni si trasferisce a Rimini con la famiglia. Frequenta tutto il ciclo scolastico nella cittadina romagnola. Non ancora ventenne, prima della caduta del fascismo qualche suo scritto viene pubblicato su giornali di regime, ma la sua attivit\u00e0 inizia alla fine del 1944 con la fondazione di Publiphono, il sistema di altoparlanti che a Rimini diffondeva notizie locali e pubblicit\u00e0. Segue, nel 1946, la collaborazione con il quotidiano \"Il Progresso d'Italia\" come pubblicista. \nSi trasferisce a Roma nel 1947 per iniziare quella che sarebbe diventata la sua lunga carriera giornalistica, quindi politica. Entra in Rai chiamato da Vittorio Veltroni. Diventa giornalista professionista lavorando alla radio. Due suoi documentari radiofonici sono ricordati per aver vinto il prestigioso Premio Italia: \"Notturno a Cnosso\" nel 1953 e \"Clausura\" nel 1958. Quest'ultimo, in particolare, realizzato con la collaborazione di Piero Pasini e la musica di Ildebrando Pizzetti, rimane un documento unico e, dopo le aperture del Concilio Vaticano II, irripetibile perch\u00e9, con le registrazioni effettuate all'interno di un monastero delle Carmelitane Scalze in epoca preconciliare, documenta la vita delle monache e raccoglie alcune loro testimonianze. Trasmesso per la prima volta il 23 dicembre 1957 sul terzo canale di Rai Radio, fu tradotto in sei lingue e diffuso in altre nazioni.Nel 1962 crea la trasmissione televisiva \"Il processo alla tappa\", un programma sportivo incentrato sul Giro d'Italia. Zavoli \u00e8 conduttore e autore di altri programmi di successo come \"Nascita di una dittatura\" (1972).\nVicino al Partito Socialista Italiano, dal 1980 al 1986 \u00e8 presidente della Rai e nel 1981 pubblica il suo primo libro, \"Socialista di Dio\", che vince il Premio Bancarella. Una volta dimessosi dall'incarico di presidente continua sia la sua carriera televisiva (presentando programmi come \"Viaggio intorno all'uomo\", \"La notte della Repubblica\", \"Viaggio nel Sud\") sia quella letteraria e nella veste di autore vinse il Premio letterario Basilicata con \"Romanza\" (1987). \nDopo i film-reportage \"In morte di Federico Fellini\" (1993) e \"Nostra padrona televisione\" (1994) entr\u00f2 in politica con il Partito Democratico della Sinistra.\nNel 1998, vince il Premio Cimitile con l'opera \"Ma quale giustizia?\" (Rai Eri - Piemme). \nDal 2001, dopo \"Viaggio nella scuola\", \u00e8 assente dal piccolo schermo. Le sue ultime fatiche letterarie sono \"Dossier cancro\" (1999), \"Diario di un cronista\" (2002), e \"Il ragazzo che io fui\" (2011) dove racconta la storia della sua vita e un capitolo fondamentale del nostro Paese. Per lo \"straordinario contributo apportato alla causa del giornalismo italiano\", il 26 marzo 2007 la facolt\u00e0 di lettere e filosofia dell'Universit\u00e0 di Roma Tor Vergata gli conferisce \"honoris causa\" la laurea specialistica in editoria, comunicazione multimediale e giornalismo, onorificenza che, come osserva Edmondo Berselli, \"assomiglia a una tautologia\" in quanto Zavoli \u00e8 senz'altro il pi\u00f9 noto giornalista televisivo italiano. \nViene eletto al Senato nelle liste dei Democratici di Sinistra nel 2001, nelle liste dell'Ulivo nel 2006 e nel Partito Democratico nel 2008 e nel 2013. Riceve il premio alla carriera 2008 dal Circolo Culturale \"Gian Vincenzo Omodei Zorini\" di Arona. Dal 4 febbraio 2009 al 14 maggio 2013 \u00e8 presidente della Commissione di vigilanza Rai. Nella XVII legislatura \u00e8 il senatore eletto (esclusi quindi i senatori a vita) pi\u00f9 anziano in carica. Dal 2007 \u00e8 presidente della scuola di giornalismo dell'Universit\u00e0 degli Studi di Salerno.\nIl 3 dicembre 2012 alcuni malviventi si introducono nella sua villa a Monte Porzio Catone dove risiede dagli anni settanta: Zavoli viene legato, picchiato e minacciato a scopo di rapina; il bottino stimato \u00e8 intorno ai 20.000 euro. \nIl 25 settembre 2013 festeggia i propri 90 anni nella sede nazionale della Rai di viale Mazzini, alla presenza del Presidente della Repubblica Giorgio Napolitano, del Presidente della RAI Anna Maria Tarantola e del Direttore Generale Luigi Gubitosi, oltre alla presenza di Milena Gabanelli, Mara Venier, di rappresentanti di istituzioni come il Presidente del Senato Pietro Grasso e i Ministri del Governo Letta Massimo Bray e Annamaria Cancellieri e sempre in occasione dei 90 anni ha ricevuto a Rimini il \"Premio Paolo Giuntella\" da parte dell'associazione \"Articolo 21\". Dopo 17 anni trascorsi in Parlamento al Senato, non si ricandida alle elezioni politiche del 2018.\n\u00c8 morto a Trevignano Romano il 4 agosto 2020 a 96 anni. Il 7 agosto, dopo la funzione funebre tenutasi nella Capitale alla chiesa di San Salvatore in Lauro, la salma ha proseguito per Rimini dove \u00e8 stata allestita la camera ardente presso il Teatro Amintore Galli; il giorno seguente, con una cerimonia privata, \u00e8 stata tumulata nel Cimitero Monumentale di Rimini accanto alla tomba di Federico Fellini.\nVita privata.\nIl giornalista nel 2017, a quasi 94 anni, ha sposato Alessandra Chello, una collega del quotidiano \"Il Mattino\" (giornale da lui diretto intorno al 1993), pi\u00f9 giovane di lui di 42 anni. Nel 2014 era infatti deceduta la prima moglie, Rosalba, dalla quale era separato da tempo e con la quale aveva avuto la figlia Valentina.\nOpere.\nLa bibliografia di Sergio Zavoli \u00e8 costituita quasi interamente da saggi di argomento storico:"}
{"id": "354274", "revid": "1318658", "url": "https://it.wikipedia.org/wiki?curid=354274", "title": "VIII arrondissement di Parigi", "text": "LVIII \"arrondissement\" di Parigi, sulla rive droite, \u00e8 il risultato dell'espansione ottocentesca della citt\u00e0. Confina ad ovest con il XVI \"arrondissement\", a nord col XVII \"arrondissement\" , ad est con il IX e il I \"arrondissement\" e a sud con la Senna ed il VII \"arrondissement\".\nL'VIII \"arrondissement\" \u00e8 uno di quelli dove risiede l'alta borghesia e luogo di potere, ospitando l'Eliseo ed il Ministero dell'Interno."}
{"id": "354277", "revid": "466539", "url": "https://it.wikipedia.org/wiki?curid=354277", "title": "Tenente generale", "text": "Il grado di tenente generale in molti eserciti al mondo designa, con insegne diverse, un generale superiore a quello di divisione, equiparabile a generale di corpo d'armata.\nItalia.\nNelle forze armate italiane denominato in passato anche luogotenente generale si \u00e8 alternato nel tempo all'interno della nomenclatura dei gradi militari con il grado di generale di divisione e di generale di corpo d'armata. Attualmente nell'Esercito Italiano il grado \u00e8 presente nei corpi logistici e nei servizi.\nRegio Esercito.\nIn Italia, precedentemente al primo conflitto mondiale, i gradi degli ufficiali generali del Regio Esercito erano tre: maggior generale, Tenente generale e generale d'esercito, cui si aggiunse alla vigilia del primo conflitto mondiale il grado di Generale in comando d'armata, intermedio tra tenente generale e generale d'esercito. \nNel corso della prima guerra mondiale per distinguere meglio gli incarichi di comando, nel Regio Esercito i gradi gerarchici degli ufficiali generali passarono da tre a otto. La massima suddivisione si ebbe nel 1918 quando il grado di colonnello in comando di brigata venne trasformato in brigadier generale ed inserito nella categoria degli ufficiali generali; durante il conflitto il grado di maggior generale venne suddiviso in maggior generale in comando di brigata e maggior generale in comando di divisione e il grado di tenente generale venne suddiviso in Tenente generale in comando di divisione, Tenente generale in comando di corpo d'armata e vennero istituiti i gradi di Tenente generale in comando di armata e tenente generale capo di stato maggiore dell'esercito.\nCon la riforma dei gradi degli anni venti i gradi di brigadier generale e maggior generale in comando di brigata ridenominati generale di brigata, i gradi di maggior generale in comando di divisione e Tenente generale in comando di divisione ridenominati generale di divisione e i gradi di Tenente generale in comando di corpo d'armata e di Tenente generale in comando di armata ridenominati rispettivamente, generale di corpo d'armata e generale designato d'armata, (corrispondente all'odierno Generale di corpo d'armata con incarichi speciali), mentre per i corpi non combattenti per i servizi i gradi corrispondenti erano maggior generale, tenente generale e generale ispettore rimasti in vigore fino alla fine della seconda guerra mondiale.\nEsercito Italiano.\nDopo la proclamazione della Repubblica e il cambio di denominazione del Regio Esercito in Esercito Italiano i gradi dei generali erano tre:\nTali gradi esistevano solo nelle \"armi combattenti\" mentre nei corpi di supporto fino al 1997 i gradi erano i seguenti:\nNel 1997 i gradi degli ufficiali generali vennero uniformati sul modello anglosassone e ridenominati da generale di brigata, generale di divisione e generale di corpo d'armata, rispettivamente in brigadier generale, maggior generale, tenente generale venne inoltre istituito, per il solo capo di stato maggiore della difesa, il grado a quattro stelle di generale.\nDal 16 dicembre 2004 per effetto della legge 2 dicembre 2004 n.299 le denominazioni per gli ufficiali generali provenienti dalle \"Armi\" sono tornate le classiche \"generale di brigata, generale di divisione e generale di corpo d'armata\" mentre nei corpi logistici si e tornati all'antica, mantenendo pero il grado di brigadier generale, che fino al 1997 nei servizi non esisteva e le denominazioni di brigadier generale, maggior generale e tenente generale sono rimaste in vigore per gli ufficiali generali dei corpi logistici e dei servizi.\nMilizia Volontaria per la Sicurezza Nazionale.\nNell'Italia fascista nella Milizia Volontaria per la Sicurezza Nazionale vi erano i gradi di luogotenente generale e di luogotenente generale capo di stato maggiore, omologhi rispettivamente del generale di divisione e del generale di corpo d'armata del Regio Esercito. Per il Capo di Stato Maggiore era prevista una corona reale d\u2019oro su panno posta al di sotto del distintivo di grado, sulla parte superiore del paramano.\nRegia Marina.\nNella Regia Marina a partire dal 1904 fino al 1946 e poi dopo la proclamazione della Repubblica nella Marina Militare fino alla riforma del 1973 i gradi degli ufficiali dei corpi tecnici e logistici avevano le stesse denominazioni in uso nell'Esercito italiano, e il \"tenente generale\" era equivalente all'ammiraglio di divisione mentre il generale ispettore era equivalente all'ammiraglio di squadra e il maggior generale al contrammiraglio. Dopo la riforma delle denominazioni dei gradi della Marina Militare introdotta con la legge 16 aprile 1973, n. 174, gli ufficiali dei corpi tecnici portano gli stessi gradi degli altri ufficiali del Corpo di stato maggiore della Marina Militare, con l'aggiunta dei suffissi \"(AN)\", \"(GN)\", \"(SAN)\", \"(CM)\", \"(CP)\" ad eccezione dei gradi di ammiraglio di divisione e ammiraglio di squadra che divennero rispettivamente ammiraglio ispettore e ammiraglio ispettore capo.\nNella Regia Marina il grado di tenente generale venne istituito nei corpi tecnici, logisici e sanitario nel 1904 in sostituzione del grado di ispettore generale e nel 1919, con la denominazione di Tenente generale di porto, nel Corpo delle Capitanerie di porto, quando, con Regio decreto n\u00ba 2349 del 27 novembre 1919, venne istituito il Corpo delle Capitanerie di Porto, che, dopo che con la prima guerra mondiale aveva avuto tutti gli appartenenti al Corpo militarizzati, divenne militare definitivamente a tutti gli effetti, e dal 1923&lt;ref name=\"RD2068/1923\"&gt;Regio decreto n\u00ba 2068 del 10 settembre 1923.&lt;/ref&gt; divenne un Corpo della Regia Marina, alle dipendenze dal Ministero della marina mercantile per quanto riguarda le sue funzioni e dal Ministero della marina in materia di stato giuridico, di reclutamento, di disciplina e di progressione nei gradi. Il grado tra gli ufficiali di vascello era inizialmente omologo del viceammiraglio e dal 1926, con la riordinodei gradi degli ammiragli della Regia Marina all'ammiraglio di divisione. La denominazione di tenente generale e di tenente generale di porto \u00e8 rimasta in vigore anche dopo la proclamazione della Repubblica, nella Marina Militare, per i corpi tecnici e logistici fino al 1973, quando, dopo la riforma delle denominazioni dei gradi della Marina Militare introdotta con la legge 16 aprile 1973, n. 174, gli ufficiali dei corpi tecnici portano gli stessi gradi degli altri ufficiali del Corpo di stato maggiore della Marina Militare, con l'aggiunta dei suffissi \"(AN)\", \"(GN)\", \"(SAN)\", \"(CM)\", \"(CP)\"; e il grado di tenente generale venne ridenominato ammiraglio ispettore.\nRegno delle Due Sicilie.\nNel Real Esercito del Regno delle Due Sicilie fra i gradi degli ufficiali generali, il grado di Tenente generale era il secondo pi\u00f9 alto della gerarchia militare, inferiore solamente a Capitano generale e superiore a maresciallo di campo. Il distintivo di grado era costituito da due spalline con ricamo dorato con corona e due gigli in oro.\nArgentina.\nNell'Ej\u00e9rcito Argentino, il grado di \"Teniente general\" \u00e8 riservato al Jefe del Estado mayor general del Ej\u00e9rcito o al Capo di Stato maggiore delle forze armate (Jefe del Estado Mayor Conjunto de las Fuerzas Armadas Argentinas), nel caso questo fosse un generale dell'esercito.\nIn tempi recenti questo grado pu\u00f2 anche essere conferito ad un generale che non occupa necessariamente la carica di Jefe del Estado mayor general del Ej\u00e9rcito o al Capo di Stato maggiore delle forze armate (Jefe del Estado Mayor Conjunto de las Fuerzas Armadas Argentinas) come nel caso el tenente generale Daniel Camponovo, che in qualit\u00e0 di General de Divisi\u00f3n \u00e8 stato comandante operativo delle forze armate (dipendente dal capo di stato maggiore congiunto delle forze armate), e nel luglio 2010 \u00e8 stato promosso al grado del tenente generale, ritirandosi dal servizio alla fine del 2010 e quella carica \u00e8 attualmente ricoperta da un generale di divisione.\nIl grado di Tenente generale dell'Esercito argentino \u00e8 equivalente al generale a quattro stelle degli eserciti della NATO e il distintivo di grado \u00e8 costituito da quattro soli dordati di rosso rosso; precedentemente al 1991 conteneva solo tre soli.\nNella gerarchia militare il grado \u00e8 equivalente a quello di almirante della Armada e a quello di brigadier general della Fuerza A\u00e9rea.\nRicoprivano il grado di Teniente general la maggior parte dei Presidenti della Repubblica delle giunte militari che hanno guidato l'Argentina tra il 1955 e il 1983. \nFecero eccezione il generale di brigata Roberto Marcelo Levingston, che ricopr\u00ec tale carica dal 18 giugno 1970 al 22 marzo 1971 e nelle ultime due giunte militari del Processo di riorganizzazione nazionale i generali di divisione Alfred Oscar Saint Jean e Reynaldo Bignone.\nAnche Juan Domingo Per\u00f3n Presidente dell'Argentina, proveniente dall'Ej\u00e9rcito Argentino, ma regolarmente eletto aveva raggiunto il grado di \"Teniente general\".\nGiappone.\nPerch\u00e9 nessun grado di brigadier generale viene utilizzato in Giappone, il tenente generale \u00e8 la posizione che ricopre il comandante di divisione. Pertanto, corrisponde anche al generale di divisione, come in paesi quali il Brasile e il Cile.\nIn passato, Rikugun-ch\u016bj\u014d (giapponese \u9678\u8ecd\u4e2d\u5c06) nell'Esercito Imperiale giapponese era equivalente a tenente generale, nella corrente Forza d'Autodifesa Terrestre giapponese, equivale a Rikush\u014d (giapponese \u9678\u5c06) e K\u016bsh\u014d (giapponese \u7a7a\u5c06) nella Forza d'Autodifesa Aerea giapponese.\nGermania.\nNelle forze armate tedesche, nell'Esercito e nell'Aeronautica il grado \u00e8 Generalleutnant corrispondente al grado di generale di corpo d'armata dell'Esercito Italiano.\nDal 1871 al 1945 sia nell'esercito tedesco dell'epoca imperiale, sia nell'esercito della Repubblica di Weimar, sia nell'Esercito e nella Luftwaffe della Wehrmacht durante il Terzo Reich, il grado corrispondeva a quello di generale di divisione.\nDopo la seconda guerra mondiale, a partire del 1955, le Forze armate tedesche sia quelle della Germania Ovest, sia poi a partire dal 1990, quelle poi della Germania riunificata hanno seguito la comparazione dei gradi degli eserciti degli stati membri della NATO e per l'esercito e l'aeronautica militare tedesca la gerarchia degli ufficiali generali \u00e8 la seguente: Brigadegeneral \u2013 Generalmajor \u2013 Generalleutnant \u2013 General. Le forze armate della Repubblica Democratica Tedesca invece hanno seguito il modello dei gradi dei paesi del patto di Varsavia e per gli ufficiali generali era in vigore la seguente gerarchia dei gradi: Generalmajor \u2013 tenente generale \u2013 generaloberst (colonnello generale) \u2013 armeegeneral \u2013 maresciallo della Repubblica Democratica Tedesca.\nRegno Unito.\nNelle forze armate britanniche Tenente generale (abbreviato: Lt Gen) \u00e8 un grado nel British Army e nei Royal Marines ed \u00e8 gerarchicamente equivalente al grado di generale di corpo d'armata dell'Esercito Italiano e dell'Arma dei Carabinieri.\nIl grado di tenente generale \u00e8 superiore al maggior generale e inferiore a generale. Il grado ha un codice di grado NATO OF-8, equivalente a un vice ammiraglio della Royal Navy e un maresciallo dell'aria nella Royal Air Force (RAF) e nelle forze aeree di molti paesi del Commonwealth.\nIl distintivo di grado sia per il British Army sia per i Royal Marines \u00e8 una corona su una sciabola e un bastone incrociati. Dall'incoronazione della regina Elisabetta II, \u00e8 stata raffigurata la corona di Sant'Edoardo, comunemente nota come la corona della regina; precedentemente al 1953, veniva utilizzata la corona Tudor, comunemente nota come corona del re.\nGeneralmente coloro che ricoprono il grado di tenente generale vengono posti al comando di un corpo d'armata. Il comandante dell'Allied Rapid Reactions Corps, il Corpo di Reazione Rapida della NATO \u00e8 un tenente generale britannico. \nFino al 1996 il comandante generale dei Royal Marines era un tenente generale; a partire dal 1996 il comandante generale \u00e8 un maggior generale. Tuttavia essendo le posizioni di vertice nelle forze armate britanniche aperte agli ufficiali di diverse armi e corpi, gli ufficiali dei Royal Marines possono raggiungere, e raggiungono, il grado di tenente generale, quando distaccati nelle forze congiunte o negli uffici del Ministero della difesa, come il tenente generale Sir Robert Fry, il tenente generale Sir James Dutton e il tenente generale Sir David Capewell.\nNella Royal Air Force il grado di \"Lieutenant general\" \u00e8 stato presente dal 1 aprile 1918 al 31 luglio 1919, quando venne sostituito dal grado di maresciallo dell'aria.\nCommonwealth.\nIl grado \u00e8 presente con simili distintivi di grado nelle forze armate dei paesi del Commonwealth.\nStati Uniti d'America.\nNelle forze armate statunitensi che prevedono questo grado (U.S. Army, USMC e USAF) un tenente generale (\"Lieutenant General\") \u00e8 anche chiamato \"generale a tre stelle\", per via delle tre stelle che campeggiano sull'uniforme.\nPer buona parte della prima met\u00e0 del XIX secolo questo grado, come quello di \"full General\", esistette solo sulla carta. Fino alla guerra di secessione statunitense, il solo ufficiale che sia mai stato promosso a titolo onorario a tale grado fu Winfield Scott, nel 1855. George Washington fu elencato come tenente generale dell'Esercito continentale dopo la sua morte, dal momento che mostrava sulla divisa una spallina con tre stelle ma il titolo di cui attualmente \u00e8 accreditato fu quello di generale e comandante in capo. La prima promozione a pieno titolo a tenente generale fu quella di Ulysses S. Grant, elevato a questo grado e a quello di comandante generale delle forze armate unioniste nel 1864.\nImpero russo.\nNell'Esercito imperiale russo il grado di \"tenente generale\" fu introdotto da Pietro il Grande nella Tavola dei ranghi della Russia imperiale; allo stesso tempo, praticamente come sinonimo, veniva utilizzato il grado di General poru\u010dik, che veniva utilizzato nei \"reggimenti stranieri\" russi nel XVII secolo, a causa dell'equivalenza dei termini poru\u010dik e tenente. Nella seconda met\u00e0 della Guerra del Nord, il grado di tenente generale estromise il grado di general poru\u010dik. Il grado di Tenente generale (russo: General lejtenent; traslitterato: \u0413\u0435\u043d\u0435\u0440\u0430\u043b-\u043b\u0435\u0439\u0442\u0435\u043d\u0430\u043d\u0442) era superiore a maggior generale (russo: General major; traslitterato: \u0413\u0435\u043d\u0435\u0440\u0430\u043b-\u043ca\u0439\u043e\u0440) e inferiore a generale d'armata (russo: General roda vojsk; traslitterato: \u0413\u0435\u043d\u0435\u0440\u0430\u043b \u0440\u043e\u0434\u0430 \u0432\u043e\u0439\u0441\u043a). La zarina Elisabetta, che regn\u00f2 dal 1741, fino alla morte nel 1762, nel 1741 ripristin\u00f2 la denominazione del grado di General poru\u010dik (cirillico: \u0433\u0435\u043d\u0435\u0440\u0430\u043b-\u043f\u043e\u0440\u0443\u0447\u0438\u043a), denominazione perdurata fino al 1796; dal 1798 la denominazione del grado \u00e8 stata Tenente generale ad eccezione dell'arma di artiglieria nella quale la denominazione del grado \u00e8 rimasta General poru\u010dik. Fino al 1917 un Tenente generale era destinato al comando di una Divisione o di un corpo d'armata, anche se durante la prima guerra mondiale alcuni di loro ebbero il comando di un'armata e anche l'ultimo Comandante in capo dell'Esercito imperiale russo Nikolaj Nikolaevi\u010d Duchonin aveva il grado di Tenente generale.\nUnione Sovietica, Russia e paesi del Patto di Varsavia.\nNei paesi del Patto di Varsavia il grado di \"tenente generale\" corrispondeva a quello di generale di divisione; per gli ufficiali generali, era in vigore la seguente gerarchia dei gradi: maggior generale \u2013 tenente generale \u2013 colonnello generale \u2013 generale d'armata \u2013 maresciallo. Tale scala gerarchica \u00e8 ancora in vigore nelle forze armate della Federazione Russa. Negli anni successivi alla rivoluzione russa del 1917 i gradi vennero aboliti insieme all'abolizione della tavola dei ranghi della Russia imperiale e vennero sostituiti con incarichi funzionali: il grado di tenente generale venne sostituito da Komdiv, acronimo di comandante di divisione. I gradi tradizionali vennero ristabiliti alla vigilia della seconda guerra mondiale.\nTra coloro che nell'Armata Rossa ricoprirono il grado di Tenente generale Michail Kala\u0161nikov, eroe dell'Unione Sovietica ed inventore del fucile automatico AK-47."}
{"id": "354282", "revid": "4711", "url": "https://it.wikipedia.org/wiki?curid=354282", "title": "Guerre Persiane", "text": ""}
{"id": "354295", "revid": "599013", "url": "https://it.wikipedia.org/wiki?curid=354295", "title": "Rdt", "text": ""}
{"id": "354301", "revid": "1363832", "url": "https://it.wikipedia.org/wiki?curid=354301", "title": "The Process of Belief", "text": "The Process of Belief \u00e8 un album dei Bad Religion uscito nel 2002.\nDescrizione.\n\u00c8 il primo album punk rock dei Bad Religion che segna il ritorno alla Epitaph Records dalla pubblicazione di \"Stranger than Fiction\" del 1994 e di Brett Gurewitz alla chitarra. La presenza di quest'ultimo riconduce la band su livelli comparabili a \"No Control\" e \"Suffer\", ma con un sound decisamente pi\u00f9 pulito.\nIl disco alterna canzoni pi\u00f9 prettamente punk ad altre pi\u00f9 rock, anche se in alcuni brani vengono introdotti lievi elementi di elettronica o altri espedienti (come l'intermezzo in \"Bored And Extremely Dangerous\") divenuti ormai comuni agli ultimi Bad Religion. Come tipico della band, le canzoni riguardano tematiche impegnate quali la lotta alla violenza, alle ingiustizie sociali e ad altri drammi dei tempi moderni."}
{"id": "354305", "revid": "647919", "url": "https://it.wikipedia.org/wiki?curid=354305", "title": "Impero Parto", "text": ""}
{"id": "354315", "revid": "4711", "url": "https://it.wikipedia.org/wiki?curid=354315", "title": "Impero Ghaznavide", "text": ""}
{"id": "354316", "revid": "838137", "url": "https://it.wikipedia.org/wiki?curid=354316", "title": "Parametri orbitali di Tritone", "text": "A differenza di tutti gli altri principali satelliti naturali del sistema solare, Tritone possiede un'orbita retrograda (ovvero ruota attorno a Nettuno in senso opposto rispetto al verso di rotazione del pianeta su se stesso); questa caratteristica \u00e8 presente solo in alcuni satelliti minori presenti nel sistema solare esterno, il maggiore dei quali, Febe, possiede solo lo 0,03% della massa di Tritone.\nUn'altra caratteristica relativamente unica dell'orbita di Tritone, dovuta alle intense forze mareali esercitate da Nettuno, \u00e8 la sua estrema circolarit\u00e0; la sua eccentricit\u00e0 \u00e8 pari a zero fino a sedici cifre decimali dopo la virgola. L'effetto \u00e8 dovuto alla relativa vicinanza del satellite al pianeta madre, approssimativamente pari a quella della Luna dalla Terra.\nDecadimento dell'orbita.\nPer effetto della rotazione retrograda, l'orbita di Tritone sta gradualmente decadendo; si stima che in un periodo di tempo compreso fra 1,4 e 3,6 miliardi di anni il pianeta collider\u00e0 con l'atmosfera di Nettuno, o si disintegrer\u00e0 dando origine ad un nuovo anello planetario.\nCiclo delle stagioni.\nAnche l'asse di rotazione di Tritone \u00e8 insolito, e mostra un'inclinazione di 157 gradi rispetto all'asse di Nettuno, a sua volta inclinato di 30 gradi rispetto al piano dell'orbita. La conseguenza dei due fenomeni \u00e8 che l'asse di rotazione di Tritone punta quasi direttamente verso il Sole, similmente a quanto avviene per il pianeta Urano. Seguendo Nettuno nell'orbita intorno al Sole, i poli di Tritone si alternano nell'esposizione diretta alla luce solare, dando probabilmente origine a radicali cambi stagionali. All'epoca del sorvolo da parte della Voyager 2, Tritone rivolgeva verso il Sole il proprio polo sud; l'emisfero meridionale del satellite \u00e8 allora apparso quasi interamente coperto da una cappa di azoto e metano ghiacciati."}
{"id": "354317", "revid": "11792", "url": "https://it.wikipedia.org/wiki?curid=354317", "title": "Energia di Rydberg", "text": ""}
{"id": "354318", "revid": "1342115", "url": "https://it.wikipedia.org/wiki?curid=354318", "title": "Beniamino Finocchiaro", "text": "Biografia.\nLaureato in lettere, professore di scuola media, da giovane si trasfer\u00ec a Molfetta, citt\u00e0 di cui fu consigliere comunale nel 1953, vicesindaco dal 1962 al 1963, assessore dal 1966 al 1968 e infine sindaco per due mandati. Deputato alla Camera dal 1963 al 1968 tra le file del Partito Socialista Italiano, dal 1970 al 1975 fu presidente del Consiglio Regionale della Puglia e dal 1975 al 1977 fu presidente della RAI.\nNel 1983 fu eletto al Senato della Repubblica e fu sottosegretario al Tesoro nel governo Craxi II. Collaboratore delle testate \"L'Avanti\" e \"Mondoperaio\", nel 1983 fu trovato il suo nome nella lista degli affiliati alla loggia massonica P2 (tessera n. 522) ma egli neg\u00f2 sempre sia di essere entrato nella loggia sia di aver conosciuto Licio Gelli.\nNegli ultimi anni della sua vita Finocchiaro lavor\u00f2 come giornalista pubblicista e si impegn\u00f2 politicamente nel suo comune, non condividendo la scelta di molti socialisti che erano passati nella Casa delle Libert\u00e0. Muore nel 2003, poche settimane dopo aver compiuto 80 anni.\nIl 16 dicembre 2013, il Consiglio comunale della citt\u00e0 di Molfetta delibera all'unanimit\u00e0 la proposta di intitolazione di una strada cittadina a \"Beniamino Finocchiaro - uomo illustre\"."}
{"id": "354319", "revid": "640277", "url": "https://it.wikipedia.org/wiki?curid=354319", "title": "Formazione di Tritone", "text": ""}
{"id": "354321", "revid": "123049170", "url": "https://it.wikipedia.org/wiki?curid=354321", "title": "Brigadier generale", "text": "Brigadier generale \u00e8 un grado militare presente in varie forze armate di taluni Stati del mondo.\nItalia.\nNell'Esercito Italiano \u00e8 un grado delle armi non combattenti, nei corpi logistici e nei servizi ed \u00e8 equivalente al generale di brigata delle armi combattenti. Il distintivo di grado \u00e8 uguale a quello di generale di brigata ed \u00e8 costituito da una \"stelletta\" e da una \"greca\". \nIl grado \u00e8 presente nei Corpi tecnici e logistici dell'Aeronautica Militare dove \u00e8 equivalente al generale di brigata aerea.\nIn Italia fino alla prima guerra mondiale gli unici gradi dei generali del Regio Esercito erano maggior generale, tenente generale e generale d'esercito. All'entrata in guerra dell'Italia nel primo conflitto mondiale venne introdotto il grado di generale in comando d'armata, intermedio tra tenente generale e generale d'esercito. \nDurante la prima guerra mondiale venne introdotto, per il colonnello in comando di brigata, anche il grado di colonnello brigadiere poi trasformato nel 1918 \"brigadier generale\" ed inserito nella categoria degli ufficiali generali. Per distinguere meglio gli incarichi di comando, in Italia nel Regio Esercito nel corso della prima guerra mondiale i gradi gerarchici degli ufficiali generali passarono da tre a otto. La massima suddivisione si ebbe nel 1918 quando oltre al grado di brigadier generale il grado di maggior generale, venne suddiviso in maggior generale in comando di brigata e maggior generale in comando di divisione e il grado di tenente generale suddiviso in Tenente generale in comando di divisione, Tenente generale in comando di corpo d'armata e vennero istituiti i gradi di Tenente generale in comando di armata e tenente generale capo di stato maggiore dell'esercito.\nTali gradi vennero poi sostituiti negli anni venti, dai gradi di: \nNei corpi di supporto e dei servizi del Regio Esercito, nei corpi tecnici della Regia Aeronautica e nei corpi tecnici e logistici e nel servizio sanitario della Regia Marina la denominazione dei gradi era la seguente:\nLa denominazione dei gradi rimase anche dopo la proclamazione della Repubblica e il cambio di denominazione del Regio Esercito in Esercito Italiano solo nelle \"armi combattenti\" mentre nei corpi di supporto esistevano fino al 1997:\nNell 1973, con la riforma delle denominazioni dei gradi della Marina Militare introdotta con la legge 16 aprile 1973, n. 174, gli ufficiali dei corpi tecnici portano gli stessi gradi degli ufficiali del Corpo di stato maggiore della Marina Militare, con l'aggiunta dei suffissi \"(AN)\", \"(GN)\", \"(SAN)\", \"(CM)\", \"(CP)\" e pertanto i gradi di maggior generale, tenente generale e generale ispettore vennero rispettivamente ridenominati contrammiraglio, ammiraglio ispettore e ammiraglio ispettore capo, rimasero diverse le denominazioni dei gradi di ammiraglio ispettore, equivalente ad ammiraglio di divisione, ed ammiraglio ispettore capo equivalente ad ammiraglio di squadra.\nNel 1997 i gradi di tutti gli ufficiali generali dell'Esercito Italiano erano stati uniformati sul modello anglosassone e ridenominati da generale di brigata, generale di divisione e generale di corpo d'armata, in brigadier generale, maggior generale e tenente generale e venne inoltre istituito, per il solo capo di stato maggiore della difesa, il grado a quattro stelle di generale.\nDal 16 dicembre 2004 per effetto della legge 2 dicembre 2004 n.299 le denominazioni per gli ufficiali generali provenienti dalle \"Armi\" sono tornate le classiche \"generale di brigata, generale di divisione e generale di corpo d'armata\" mentre nei corpi di supporto si e tornati all'antica, mantenendo pero il grado di brigadier generale, che fino al 1997 nei servizi non esisteva e le denominazioni dei gradi di brigadier generale, maggior generale e tenente generale sono rimaste in vigore per gli ufficiali generali dei corpi logistici e dei servizi. In pratica rispetto a quanto era precedentemente al 1997 il brigadier generale \u00e8 diventato l'equivalente di quello che era il maggior generale, che a sua volta \u00e8 diventato l'equivalente di quello che era il tenente generale che a sua volta \u00e8 diventato l'equivalente del generale ispettore. \nAlcuni generali di brigata o brigadier generale indossano una seconda stella funzionale (o equivalente), con bordo rosso che rappresenta un \"incarico speciale\" o l'assunzione di un incarico di comando/staff del grado superiore.\nI generali di brigata o brigadier generale o grado equivalente che adottano tali distintivo ricoprono l'incarico di direttore AISE e del AISI.\nNel mondo.\nArgentina.\nNella organizzazione militare precedente la costituzione del 1953 nelle Fuerzas Armadas de la Rep\u00fablica Argentina venivano impiegati i gradi dell'ej\u00e9rcito espa\u00f1ol e il grado di \"brigadier\" era equivalente al grado di generale de brigata, mientre quello di \"brigadier general\" era riservato al comandante in capo dell'ej\u00e9rcito nacional. Personaggi celebri della storia argentina che ricevettero il t\u00edtulo di \"brigadier general\" furono Juan Manuel de Rosas, Estanislao L\u00f3pez e Julio Argentino Roca, che ricevette la nomina il 28 settembre 1880, due settimane prima di assumere l'incarico di Presidente dell'Argentina.\nAttualmente il grado \u00e8 riservato al Jefe de Estado Mayor General della Fuerza A\u00e9rea che viene direttamente nominato e destituito dal Presidente de la Naci\u00f2n.\nNella gerarchia militare \u00e8 equivalente al grado di teniente general dell'Ej\u00e9rcito e di almirante della Armada.\nRocoprivano il grado di Brigadier general della Fuerza A\u00e9rea Orlando Ram\u00f3n Agosti, Omar Graffigna e Basilio Lami Dozo che furono alti esponenti della dittatura militare nota come Processo di riorganizzazione nazionale, che govern\u00f2 \"de facto\" l'Argentina dal 1976 al 1983. dopo il golpe militare che destitu\u00ec la presidentessa Mar\u00eda Estela Mart\u00ednez de Per\u00f3n. \nAgosti, che alla fine del 1975 aveva ricevuto la nomina di comandante generale della Fuerza A\u00e9rea Argentina solo tre mesi dopo entro a far parte, con il tenente generale Jorge Rafael Videla e l'ammiraglio Emilio Eduardo Massera, della giunta militare, presieduta da Jorge Rafael Videla, che, nel marzo del 1976 destitu\u00ec con un golpe militare la presidentessa Mar\u00eda Estela Mart\u00ednez de Per\u00f3n.\nOmar Graffigna, che nel 1979 aveva sostituito alla guida dell'aviazione il Brigadier general Agosti fece parte, da giugno a dicembre 1981, insieme al tenente generale Roberto Eduardo Viola e all'ammiraglio Armando Lambruschini, della giunta militare presieduta da Roberto Eduardo Viola.\nBasilio Lami Dozo fece parte, da dicembre 1981 ad agosto 1982, insieme al tenente generale Leopoldo Galtieri e all'ammiraglio Jorge Isaac Anaya, della giunta militare presieduta da Leopoldo Galtieri\nRegno Unito.\nAnalogo grado, con la deniminazione di Brigadier, esiste nell'esercito britannico ed in generale in quelli di tutti i paesi del Commonwealth.\nStati Uniti d'America.\nIl rango di brigadier generale (\"brigadier general\") esiste nelle forze armate statunitensi fin dalla Guerra d'Indipendenza americana. Un brigadier generale era inizialmente rigidamente un ufficiale di fanteria che comandava una brigata, ma le sue responsabilit\u00e0 aumentarono drasticamente nel corso del XIX e del XX secolo.\nIl rango era equivalente nella marina statunitense a quello di commodoro, che divenne pi\u00f9 tardi quello di Retroammiraglio met\u00e0 inferiore (inglese: Rear Admiral Lower Half). Il distintivo di grado per un brigadier generale - immutato da circa due secoli - \u00e8 costituito da una stella d'argento campeggiante sulla spallina o sul bavero.\nDalla guerra messicano-statunitense tuttavia il comando di una brigata \u00e8 stato normalmente affidato a un ufficiale col grado di colonnello."}
{"id": "354325", "revid": "37401", "url": "https://it.wikipedia.org/wiki?curid=354325", "title": "Dinastia achemenide", "text": "La dinastia achemenide \u00e8 stata una casa reale di origine persiana, dominante nell'area iranica e in seguito creatrice di un vasto impero multietnico estendentesi su territori di Asia, Europa e Africa, dalla met\u00e0 del VI secolo a.C. all'invasione macedone di Alessandro Magno nel 331 a.C., con l'assassinio di Dario III nel 330 a.C.\nEtimologia.\nLa forma latinizzata \"\"Achaemenidae\" deriva dalla versione greca del termine, ovvero \"Achaimenidai\", patronimico del nome proprio \"Achaim\u00e9n\u0113s\" (Lat. \"Achaemenes\". La forma originale in antico persiano \u00e8 invece \"Hax\u0101mani\u0161iya\"\", attestata anche nella lingua elamita come Ha-(ak-)ka-man-nu-(i\u0161-)\u0161i-ya, Ha-ak-ka-man-nu-u-\u0161iya, Ha-ka-man-na-\u0161a; in accadico A-\u1e2ba-ma-ni(\u0161)-\u0161i-\u02be, A-\u1e2ba-ma-ni-i\u0161-\u0161i-\u02be, A-\u1e2ba-ma-an-ni-i\u0161(ni\u0161)-\u0161i-\u02be, A-\u1e2ba-man-ni\u0161-\u0161i-\u02be, A-\u1e2ba-ma-man-ni-i\u0161-\u0161i-\u02be, A-\u1e2ba-ma-nu-u\u0161. Il nome proprio in antico persiano \u00e8 \"Hax\u0101mani\u0161\", presente anche nelle lingua elamita come Ha-ak-ka-man-nu-i\u0161, accadica A-\u1e2ba-ma-ni-i\u0161-\u02be, aramaica \"\u02be\u1e25mn\u0161\". Esso designava il fondatore della dinastia. Hax\u0101mani\u0161 significa pi\u00f9 probabilmente \"caratterizzato dallo spirito di un credente\" piuttosto che \"colui che ha uno spirito amichevole\", la tradizionale traduzione.\nGli Achemenidi (\"discendenti di Achaemenes\") sono cos\u00ec chiamati da questo personaggio, Hax\u0101mani\u0161/Achaemenes, del quale non si conosce nulla. Sembra esserci una concordanza tra la tradizione iranica e quella greca di Erodoto; quest'ultimo descrive il fondatore leggendario della dinastia come figlio di Perseo. cresciuto da un'aquila. Sempre secondo Erodoto, gli Achemenidi erano un \"clan\" appartenente alla trib\u00f9 dei Pasargadae, la pi\u00f9 audace delle dieci trib\u00f9 persiane. Parte di quella famiglia si era probabilmente stabilita presso l'area circostante il sito della citt\u00e0 di Pasargadae, Persepoli (Takht-e Jamsh\u012bd), e Naqsh-e Rostam. L'impero fondato da Ciro II incorporava l'Iran attuale, la Mesopotamia, il Vicino Oriente, l'Egitto, l'India nord-occidentale e parti dell'Asia centrale. Esso perdur\u00f2 fino alla sua conquista da parte di Alessandro Magno. La storia della dinastia achemenide (che da Ciro in poi diviene anche la storia dell'Impero persiano), \u00e8 particolarmente conosciuta - ma, inevitabilmente, alquanto distorta - attraverso i resoconti degli autori greci, in particolare Erodoto, Ctesia e Senofonte (autore dell\"'Anabasi\" e della \"Ciropedia\"); i disordinati accenni contenuti nell'Antico Testamento e le fonti iraniche, prevalentemente iscrizioni reali trilingui (Iscrizioni di Bisotun).\nFonti della genealogia.\nLa genealogia degli Achemenidi fino a Dario I e Serse \u00e8 descritta da Dario stesso (DB I.4-6: Darius-Hystaspes-Arsames-Ariaramnes-Teispes-Achaemenes); da Erodoto, (Xerxes-Darius-Hystaspes-Arsames-Ariaramnes-Teispes-Cyrus-Cambyses-Teispes-Achaemenes) e parzialmente da due importanti iscrizioni accadiche: il noto Cilindro di Ciro proveniente da Babilonia (539 a.C.: Cyrus-Cambyses-Cyrus-Teispes) e un frammento in forma di prisma del re assiro Assurbanipal (del 639 a.C.) che menziona Ciro I e consente di \"sincronizzare\" la storia persiana con quella assira. Da queste basi documentali \u00e8 stato desunto l'albero genealogico della dinastia.\nNotevoli informazioni sulla storia della famiglia sono rintracciabili in DB I.10f., laddove Dario afferma di essere il nono re (Hystaspes, padre di Dario, non viene mai menzionato con tale titolo) della dinastia. I vari resoconti si basano sull'assunto che Teispes, padre di Ciro I e l'omonimo padre di Ariaramnes, fossero la stessa persona. La genealogia fornita da Erodoto (che peraltro non sembra essere a conoscenza dell'esistenza dei due rami della famiglia) non si accorda con le fonti iraniche: ci\u00f2 detto, \u00e8 indiscutibile che Dario in persona costituisce una fonte pi\u00f9 attendibile in questo ambito. In precedenza erano stati sollevati dubbi sui legami di Ciro con gli Achemenidi, vista la loro incompatibilit\u00e0 con quanto affermato da Erodoto. Tali questioni sono tuttavia state ampiamente chiarite da riscontri archeologici (v. ad es. le iscrizioni della tomba di Ciro a Pasargadae). Alberi genealogici ancora pi\u00f9 dettagliati, relativi alla dinastia, sono stati tracciati da Cauer, 1893, col. 200; Justi, Namenbuch, pp.\u00a0398f."}
{"id": "354328", "revid": "992510", "url": "https://it.wikipedia.org/wiki?curid=354328", "title": "Walter Pedull\u00e0", "text": "Biografia.\nLaureatosi in Lettere all\u2019Universit\u00e0 di Messina, ha insegnato Storia della letteratura italiana moderna e contemporanea presso la Facolt\u00e0 di Lettere dell'Universit\u00e0 \"La Sapienza\" di Roma dal 1958 al 2005 (nei primi 8 anni come assistente di Giacomo Debenedetti, il suo maestro).\n\u00c8 stato giornalista professionista dal 1962 al 1980. \u00c8 stato critico letterario del quotidiano \"Avanti!\" dal 1961 al 1993 e attualmente collabora al \"Messaggero\", dopo aver collaborato con \"l'Unit\u00e0\", \"Italia Oggi\" e \"Il mattino\".\nHa fondato nel 2001 due riviste culturali: \"L'Illuminista\" e \"Il Caff\u00e8 illustrato\", da lui poi anche dirette.\nHa diretto con Nino Borsellino la \"Storia generale della letteratura italiana\", in dodici volumi, che, edita nel 1999 da Rizzoli e Motta, \u00e8 stata nel 2004 ristampata in edizione economica e in sedici volumi dall'\"Espresso\". Ha diretto la collana di classici italiani \"Cento libri per mille anni\" (due interamente curati da lui - uno su Svevo, un altro su narratori e prosatori del Novecento - e due in collaborazione con altri: uno sul saggio del Novecento e uno sulla poesia e il teatro del Novecento). \u00c8 stato presidente o membro delle giurie di svariati premi letterari (Strega, Viareggio, Campiello, Mondello, Scanno, Pen Club, Flaiano, Bari, Penna, Pisa, Aquileia, Coni, Latina, Oriente-Express, Trulli, Crotone, Vibo, Padula, Siderno, Palmi, Locri, Gela, Messina, Taranto, ecc.).\n\u00c8 stato Presidente della RAI dal febbraio 1992 al luglio 1993.\nDal 1995 al 31 ottobre 2001 \u00e8 stato Presidente del Teatro di Roma.\n\u00c8 autore di numerosi libri di saggistica letteraria, tra cui monografie su Savinio, Gadda, Palazzeschi, Debenedetti, raccolte di saggi centrati su temi generali del Novecento come il futurismo, la neoavanguardia, la comicit\u00e0, la Controcultura, il fantastico, la questione meridionale, l'emarginazione.\n\u00c8 con Pagliarani, Malerba, Manganelli, Guglielmi tra i fondatori della Cooperativa Scrittori, della quale \u00e8 stato vicepresidente. Ha diretto la Casa Editrice Lerici. Cura per Rizzoli l'edizione delle opere di Stefano D'Arrigo in cinque volumi, di cui tre gi\u00e0 usciti, e ha curato opere di Svevo, Alvaro, Pizzuto, Insana, oltre ad aver introdotto decine di volumi di saggistica e poesia. Per \"i Meridiani\" di Mondadori ha curato un'antologia delle opere di Luigi Malerba. Riceve il premio speciale di letteratura in occasione dei premi Flaiano 2021.\nIl figlio Gabriele \u00e8 docente universitario di letteratura italiana, avendo ripercorso le orme del padre.\nPremi e riconoscimenti.\nHa vinto tra gli altri i premi Vittorini, Borgese, Giusti, Locri, Melfi, Adelphi, Regium Juli, Siderno, Cortina, Montesilvano."}
{"id": "354345", "revid": "1342115", "url": "https://it.wikipedia.org/wiki?curid=354345", "title": "Vittorio Emiliani", "text": "Biografia.\nNato a Predappio, nell'Appennino forlivese, si trasferisce con la famiglia prima a Cervia, poi a Urbino, dove trascorre tutta l'infanzia. Successivamente vive a Copparo (FE), quindi si trasferisce a Voghera. Nel centro dell'Oltrep\u00f2 Pavese vive l'esordio della carriera giornalistica, dapprima come redattore del settimanale \"Il Cittadino\", poi come direttore di \"Ateneo Pavese\" giornale dell'Organismo Rappresentativo Universitario di Pavia. Collabora con i periodici nazionali \u00abComunit\u00e0\u00bb, \u00abIl Mondo\u00bb di Mario Pannunzio e \u00abl'Espresso\u00bb, poi passa alla stampa quotidiana: \u00e8 inviato del \u00abGiorno\u00bb.\nNel 1974 viene chiamato a Roma per fare l'inviato del \u00abMessaggero\u00bb. Sale tutti i gradini della gerarchia professionale, da caposervizio a caporedattore centrale, fino a diventare direttore responsabile, carica che ricopre dal 1981 al 1987. Successivamente \u00e8 collaboratore del supplemento culturale del \u00abSole 24 Ore\u00bb ed editorialista del \u00abMessaggero\u00bb, del \u00abTempo\u00bb, del \u00abSecolo XIX\u00bb e dell'Unit\u00e0\u00bb.\nParallelamente al lavoro di giornalista, Emiliani svolge l'attivit\u00e0 di scrittore. \u00c8 autore di opere di vario genere, tra cui \"I tre Mussolini\" (Emiliani e Mussolini sono nati nella stessa citt\u00e0) e \"Benedetti maledetti socialisti\". Emiliani si \u00e8 iscritto al PSI nel 1958 ed \u00e8 stato eletto deputato nel 1994 nelle file dei Progressisti, come socialista (poi aderisce alla Federazione Laburista). Nel 1989 ha avuto la prima esperienza in televisione come conduttore di un'inchiesta che avrebbe poi riassunto nel volume \"Se crollano le torri\" (Rizzoli, 1990). \nIl 3 febbraio del 1998 \u00e8 nominato consigliere del CdA della RAI. A questa esperienza ha dedicato il volume \"Affondate la Rai. Viale Mazzini prima e dopo Berlusconi\".\n\u00c8 stato membro del CdA dell'Accademia Nazionale di Santa Cecilia, gestione dei concerti. Ha presieduto la Fondazione Rossini di Pesaro dal 1990 al 1995. \nNel 2014 ha espresso posizioni vicine ai No Cav sottoscrivendo l'appello contro le cave in difesa del Pizzo d'Uccello (Alpi Apuane)."}
{"id": "354370", "revid": "1305772", "url": "https://it.wikipedia.org/wiki?curid=354370", "title": "Patrick Nagel", "text": "Biografia.\nNagel muore per infarto nel 1984, all'et\u00e0 di 38 anni, proprio nel periodo pi\u00f9 fertile e produttivo della sua vita. Avr\u00e0 dopo la morte grandissima fortuna, tanto da essere considerato un'icona degli anni ottanta.\nCarriera artistica.\nHa studiato arte allo Chouinard Art Institute. Muove i suoi primi passi come freelance, poi nel 1971, collabora con l'ABC con produzioni grafiche per telegiornali. Importanti sono le sue collaborazioni con IBM, ITT, United Artists, MGM, Universal Studios, Playboy, Architectural Digest, Rolling Stone, Oui e Harpers.\nNegel \u00e8 stato molto popolare negli anni '80 come esponente dell'Art d\u00e9co\nTecnica e opere.\nL'anima del lavoro di Nagel si rif\u00e0 alle stampe giapponesi come anche all'Art d\u00e9co, rimanendo comunque estremamente contemporaneo ed universale. Il suo disegno parte da una fotografia, semplificando i segni, attraverso l'eliminazione di sempre pi\u00f9 tratti. Prospettive lineari, forme ben definite, una scelta di colori piatti, freschi e spazi rigidi bianchi; il risultato \u00e8 quello che qualcuno ha descritto come \"realismo della fantasia\"."}
{"id": "354371", "revid": "767487", "url": "https://it.wikipedia.org/wiki?curid=354371", "title": "Kiss of the Dragon", "text": "Kiss of the Dragon \u00e8 un film del 2001, diretto da Chris Nahon. Il protagonista \u00e8 interpretato da Jet Li (Li Lianjie).\nTrama.\nLiu Jiuan \u00e8 il miglior agente governativo cinese, che parte da Shanghai e giunge a Parigi per collaborare ad una delicata operazione antidroga a fianco di un poliziotto di Parigi, Jean-Pierre Richard, il quale si rivela un corrotto.\nDifatti quest'ultimo riesce ad incastrare Liu, che \u00e8 costretto a rifugiarsi in una citt\u00e0 che non conosce quasi per nulla. Tuttavia, prima di fuggire, il poliziotto cinese riesce a recuperare una cassetta che dimostra la colpevolezza di Richard. Adesso basterebbe soltanto trovare la persona giusta a cui consegnarla. Fortunatamente, \u00e8 proprio in questa cittadina che si trova un suo lontano parente cinese che gestisce un ristorante. \u00c8 l\u00ec che Liu pu\u00f2 rimanere in tranquillit\u00e0 senza che nessuno sappia dove si trovi. Intanto conosce una prostituta che gli chiede di entrare nel negozio, ma la cosa sembra fermarsi l\u00ec, anche perch\u00e9 lui \u00e8 molto diffidente e non si mostra affatto amichevole. Finalmente riesce a trovare l'occasione per mostrare la sua innocenza, avendo la possibilit\u00e0 di consegnare la cassetta all'uomo giusto, il quale per\u00f2 viene ucciso dai seguaci di Richard.\nLiu rimane ferito ad un braccio. Il ragazzo adesso non ha prove in mano, ma una serie di \"fortunate\" coincidenze gli dar\u00e0 la possibilit\u00e0 di trovare una soluzione. Tornato alla bottega dello zio, incontra una seconda volta Jessica, la prostituta, che insiste nel volergli ricucire la ferita. Tra i due inizia una conversazione e, una volta rottosi il ghiaccio, Jessica confessa a Liu di avere una figlia, la quale le \u00e8 stata sottratta ed \u00e8 per questo che adesso si trova in quelle condizioni. Ad un tratto entrano nel negozio alcuni degli sfruttatori di Jessica, capeggiati da Lupo, il quale, dopo aver cercato di picchiarla, viene preso a colpi di Kung Fu dal poliziotto. Inizia una sparatoria con un altro scagnozzo di Richard, che viene eliminato con delle bacchette cinesi dal poliziotto, ma nella quale lo zio di Liu viene ferito a morte.\nJessica scopre che il suo protettore ed il poliziotto corrotto di cui parla Liu sono la stessa persona, pertanto i due si mettono d'accordo per farsi un favore a vicenda: Jessica dovr\u00e0 prendere tutti i nastri dall'ufficio di Richard, mentre Liu dovr\u00e0 prendere la figlia di Jessica dall'orfanotrofio e riportarla dalla madre. Lei riesce nella sua missione, ma nell'orfanotrofio i due falliscono e Jessica rimane ferita. Liu la porta in ospedale e dopo averla fatta operare si dirige alla sede della polizia in cui si trova Richard, che tiene in ostaggio la figlia di Jessica. Dopo un lungo combattimento contro due feroci gemelli esperti di arti marziali, scagnozzi di Richard, finalmente Liu giunge davanti al suo peggior nemico, che minaccia di uccidere la piccola con un colpo di pistola. Richard tenta di sparare al cinese, ma quest'ultimo schiva il colpo ed infila un ago in un punto preciso della nuca del suo nemico, immobilizzandolo. \u00c8 da qui che il film prende il titolo, infatti Liu spiega al malvagio poliziotto che questa mossa si chiama proprio \"Il bacio del drago\", sottolineandone, dopo per\u00f2 aver condotto la bambina fuori dalla stanza, le conseguenze. Richard, lasciato solo e completamente impossibilitato a muoversi, fa la fine descrittagli dal cinese.\nLiu torna da Jessica, in ospedale, la sveglia e, alla domanda sconsolata di lei che chiede dove si trovi la sua piccola, egli le guida lo sguardo sino a incontrare quello della piccola assorta in un profondo sonno, a pochi metri da lei."}
{"id": "354372", "revid": "11684", "url": "https://it.wikipedia.org/wiki?curid=354372", "title": "Beri-beri", "text": ""}
{"id": "354378", "revid": "84184", "url": "https://it.wikipedia.org/wiki?curid=354378", "title": "Lisso (Grecia)", "text": " \nLisso (o Lipso, in greco: \"Leipsoi\" - \"\u039b\u03b5\u03b9\u03c8\u03bf\u03af\", nota anche come \"Lipsi\") \u00e8 una piccola isola greca ad Est di Patmos e a nord di Leros, che, geograficamente, appartiene al Dodecaneso. Dal punto di vista amministrativo, costituisce un comune all'interno della periferia dell'Egeo Meridionale (unit\u00e0 periferica di Calimno).\nIl suo territorio \u00e8 fatto di basse colline, con elevazioni che non superano i 277\u00a0metri sul livello del mare. Intorno ci sono almeno 27 fra isolotti e scogli. \nCome la vicina Patmo, il Cristianesimo vi si diffuse fin dal I secolo d.C.\nNel centro abitato vi \u00e8 un piccolo museo ecclesiastico nel quale sono raccolte icone del XVI e XVII secolo, croci, piccoli lavori di oreficeria e costumi locali.\nNon va confusa con l'isola di Lesbo (o \"Lesvos\"), celebre per aver dato i natali ai poeti lirici Alceo e Saffo, che invece si trova nell'Egeo nordorientale di fronte alle coste della penisola anatolica.\nLitorali.\nTra le spiagge di Lisso la pi\u00f9 frequentata \u00e8 Lientou data la sua vicinanza con il centro abitato. Papandria \u00e8 un arenile della costa sud di fronte a Lero.\nLa Spiaggia Platis Gialos \u00e8 situata sul versante nord occidentale dell'isola, incastonata in una baia. Si tratta di una lunga spiaggia di sabbia, bagnata da un mare turchese, cristallino e trasparente, con un fondale basso e sabbioso. \nKimisi \u00e8 situata sul versante meridionale dell'isola. La spiaggia \u00e8 di ghiaia delimitata da rocce e scogli, con fondali bassi. Kimisi un tempo era la casa di un eremita ottantenne e un luogo sacro per gli isolani. Nei dintorni c'\u00e8 anche una cappella del XVI secolo dedicata alla Vergine Maria, Kimissi tis Theotokos.\nLa Spiaggia Kohklakoura \u00e8 situata sul versante sud orientale dell'isola. Si tratta di una spiaggia di ciottoli bianchi, con il fondale che digrada verso il largo.\nTourkomnima \u00e8 situata sul versante orientale dell'isola, a nord di un promontorio che la divide da quella di Kserokambos. Si tratta di una spiaggia la cui parte principale guarda a nord. \u00c8 caratterizzata da un litorale per lo pi\u00f9 ciottoloso con alcune zone di sabbia.\nKatsadia \u00e8 situata sull'estremit\u00e0 sud orientale dell'isola. Si tratta di una spiaggia lunga e stretta, con un litorale di ghiaia mista a sabbia. Poco pi\u00f9 a sud ci sono anche delle calette, come Papandria.\nLa Spiaggia Elena \u00e8 situata sul versante meridionale dell'isola. La spiaggia \u00e8 caratterizzata da rocce piatte che si immergono nel mare, circondata da un paesaggio selvaggio.\nLiendou \u00e8 la spiaggia di Lipsi citt\u00e0 e si trova all'estremit\u00e0 occidentale del porto. Si tratta di una spiaggia non molto grande all'interno di una stretta baia, caratterizzata da un litorale di sabbia grossa mista a ghiaia che scende nel mare con un fondale sassoso e piuttosto basso. \nAmministrazione.\nIl comune omonimo comprende l'isola e numerosi isolotti circostanti per una popolazione di 790 abitanti al censimento 2011"}
{"id": "354379", "revid": "1784425", "url": "https://it.wikipedia.org/wiki?curid=354379", "title": "Emory Upton", "text": "Fu generale unionista nella guerra di secessione americana e uno stratega militare.\nBiografia.\nUpton nacque nel 1839 presso Batavia, nello stato di New York. Raggiunse l'Accademia Militare degli Stati Uniti a West Point e consegu\u00ec il brevetto nel 1861 appena in tempo per partecipare attivamente alla guerra di secessione americana.\nUpton fu nominato sottotenente nel IV Corpo d'artiglieria unionista e fu ferito nella Prima Bull Run. Partecip\u00f2 alla Campagna peninsulare e alle Battaglie dei Sette Giorni. Comand\u00f2 una brigata d'artiglieria della 1\u00aa Divisione del VI Corpo durante le battaglie di South Mountain e Antietam. Fu nominato Colonnello nell'ottobre del 1862 e si trasfer\u00ec al comando del 121\u00ba Fanteria volontari di New York che guid\u00f2 alla battaglia di Fredericksburg. Comand\u00f2 la 2\u00aa Brigata della 1\u00aa Divisione, VI Corpo, nelle battaglie di Gettysburg e del Wilderness.\nNella battaglia di Spotsylvania Court House, Upton svilupp\u00f2 una nuova tattica per attaccare i parapetti confederati, prefigurando tatticamente quanto sarebbe avvenuto nella guerra di trincea della prima guerra mondiale. Massicci gruppi di fanteria dovevano correre contro un piccolo settore avversario senza arrestarsi e seguitando a sparare in corsa per operare lo sfondamento. Il 10 maggio 1864 guid\u00f2 dodici reggimenti in un unico assalto. La sua tattica fu efficace ma il suo comando non lo sostenne e fu cos\u00ec costretto a indietreggiare. Upton fu ferito nell'attacco ma fu promosso Brigadier Generale sul campo. Giorni dopo Winfield S. Hancock us\u00f2 la tattica di Upton col suo intero II Corpo per infrangere le difese confederate del saliente, chiamato \"Mule Shoe\" (Ferro da mulo), a Spotsylvania. Per le sue ferite Upton fu costretto a ricoverarsi a Washington, ma torn\u00f2 al suo comando per prender parte alle prime fasi dell'assedio di Petersburg.\nIl VI Corpo, di cui Upton faceva parte, fu distaccato dall'Armata del Potomac e inviato a fronteggiare la minaccia confederata su Washington in connessione con la Campagna della Valle dello Shenandoah del 1864. Nella Terza battaglia di Winchester, Upton assunse il comando della 1\u00aa Divisione, VI Corpo, allorch\u00e9 il suo comandante cadde mortalmente ferito. Upton stesso fu gravemente ferito poco dopo ma rifiut\u00f2 di essere rimosso dal campo fino al completamento della battaglia. Fu coricato su una barella per la durata dello scontro, dirigendo da l\u00ec le sue truppe. La ferita lo allontan\u00f2 dal comando operativo per un certo periodo ma nel 1865 fu posto al comando di una Divisione di cavalleria sotto James H. Wilson e la guid\u00f2 durante l'incursione di Wilson in Alabama e nella Battaglia di Selma. Consegu\u00ec il brevetto di maggior generale nel marzo 1865.\nDopo la guerra Upton rest\u00f2 nell'esercito, in fanteria, e come comandante dei cadetti di West Point. Raccolse osservazioni tattiche provenienti da ogni parte del mondo, con le quali compil\u00f2 poi numerosi manuali di tattica militare. Nel 1881 fu destinato al comando del presidio a San Francisco (California). Soffr\u00ec moltissimo di emicranie e si suicid\u00f2 con un colpo alla tempia il 15 marzo, al suo posto di comando. Fu sepolto nel cimitero di Fort Hill (Auburn, nello stato di New York).\nUpton prest\u00f2 servizio con grande competenza in artiglieria, fanteria e cavalleria durante la Guerra di Secessione ed \u00e8 ricordato per i suoi contributi di tattica militare composti in vita. \u00c8 autore di \"A New System of Infantry Tactics\" (pubblicato nel 1867), di \"Tactics for Non-Military Bodies\" (1870) e di \"The Armies of Asia and Europe\" (1878)."}
{"id": "354382", "revid": "2179843", "url": "https://it.wikipedia.org/wiki?curid=354382", "title": "Behemoth", "text": "Il Behemoth (pron. \"be-\u00e8mot\", : ), italianizzato in Beemot (pron. \"be-em\u00f2t\", ), \u00e8 una creatura leggendaria biblica, menzionata nel Libro di Giobbe ().\nIn ebraico la parola \u00e8 scritta \u05d1\u05d4\u05de\u05d5\u05ea (trascritta \"b\u0259h\u0113m\u00f4th\", \"behemot\" o \"b'hemot\"); mentre in arabo il suo nome \u00e8 \u0628\u0647\u064a\u0645\u0648\u062b (\"bah\u012bm\u016bth\") o \u0628\u0647\u0645\u0648\u062a (\"baham\u016bt\").\nDescrizione.\nLa parola \u00e8 probabilmente la forma plurale dell'ebraico \u05d1\u05d4\u05de\u05d4 (\"b\u0259h\u0113m\u0101h\" - \"animale\"). Potrebbe quindi costituire un esempio di \"pluralis excellentiae\", un'usanza ebraica di esprimere la grandezza di qualcosa pluralizzandone il nome. Indicherebbe, dunque, che il Behemoth si distingue dagli altri animali per potenza e forza.\nAssieme al leviatano e allo ziz \u00e8 descritta come la creatura pi\u00f9 straordinaria della Terra, imbattibile per tutti tranne che per il suo creatore (\u00abEgli \u00e8 la prima delle opere di Dio; solo il suo Creatore lo minaccia di spada\u00bb Gb 40,20). In alcune versioni della Bibbia (per esempio Nuova Riveduta e C.E.I.) la parola \"behemoth\" viene sostituita con il nome ippopotamo. Viene menzionato anche dallo storico Erodoto. Metaforicamente, il nome \u00e8 usato per riferirsi a un'entit\u00e0 mitologica grande e possente, spesso identificata con un diavolo.\nNel Dizionario infernale redatto da Collin de Plancy, Biemot viene citato, dalla letteratura antecedente, come un edonistico demone \"gran mescitore\", cio\u00e8 d\u00e8dito alla m\u00e9scita di verit\u00e0 con menzogna, ma anche la m\u00e9scita degli eccessi dei piaceri del ventre (lussuria e ingordigia), tanto che viene appunto raffigurato come un elefante, un ippopotamo, un rinoceronte, un bufalo d'acqua o comunque una bestia ben pasciuta.\nLibro di Giobbe.\nCos\u00ec Dio, nella teofania al termine del Libro di Giobbe, descrive la bestia:\nApocalisse siriaca di Baruc.\nIl behemoth \u00e8 anche citato al capitolo XXIX dell'Apocalisse siriaca di Baruc, testo apocrifo dell'Antico Testamento del I secolo d.C., dove si profetizza che alla fine del mondo, durante il banchetto finale, i giusti si ciberanno delle carni del leviatano e del behemot, custoditi allo scopo fino a quel giorno.\nIdentificazione.\nIl behemoth non \u00e8 un animale realmente esistente o esistito, ma solo il simbolo della supremazia di Dio su tutte le creature viventi; tuttavia, come nel caso del leviatano, a partire dal XVII secolo molti biblisti hanno tentato d'identificare il behemoth con un animale reale. Molto frequentemente \u00e8 stato visto come un elefante, un bufalo d'acqua, un rinoceronte o un ippopotamo, ma tutte queste teorie sono andate a scontrarsi col versetto numero diciassette, in cui viene descritta la coda del behemoth \"muoversi come un cedro\": nessuno degli animali sopra citati possiede una coda simile a tale albero.\nIl biologo nel 2006 sugger\u00ec che la somiglianza tra la coda dell'animale e un cedro andrebbe riscontrata non nel tronco, ma nei rami simili a un pennello: questo risponderebbe pienamente alla descrizione della coda di un elefante.\nSecondo altre teorie, invece, la \"coda\" non sarebbe altro che la proboscide dell'elefante, o addirittura il suo pene.\nInfine, alcuni esponenti del Creazionismo della Terra giovane vedono nella descrizione del behemoth quella di un dinosauro sauropode, e prendono l'intero brano in cui si parla di lui come la conferma della teoria secondo la quale uomini e dinosauri avrebbero convissuto.\nInfluenza culturale.\nNelle arti visive.\nOltre che in numerosi codici ebraici, il behemoth appare in svariate opere grafiche. Si pu\u00f2 ricordare il \"Book of Job\" (1825) di William Blake, il \"Dictionnaire infernal\" (1863) di Collin de Plancy, il \"Necronomicon\" (1975) di Hans Ruedi Giger. Questo essere ha ispirato anche un film del filone catastrofico, \"Il drago degli abissi\" (\"Behemoth the Sea Monster\", GB-USA 1959), diretto da Douglas Hickox ed Eug\u00e8ne Louri\u00e9, scritto da quest'ultimo con Daniel James."}
{"id": "354383", "revid": "767487", "url": "https://it.wikipedia.org/wiki?curid=354383", "title": "Amparanoia", "text": "Amparanoia \u00e8 un gruppo musicale spagnolo guidato dalla cantante Amparo S\u00e1nchez.\nBiografia.\nAmparo ha scoperto la musica a 16 anni nella citt\u00e0 di Granada, dove fond\u00f2 la sua prima band \"Correcaminos\". Ispirata dalla musica nera (blues, jazz, rock and roll, soul\u2026), e avendo Billie Holiday come esempio, Amparo nel 1988 era la voce migliore dell'Andalusia.Nel 1993 Amparo si trasferisce a Madrid per la sua prima registrazione, \"Haces Bien\". Un debutto in qualche modo accidentale, visto che cominci\u00f2 le registrazioni con una band, e le fin\u00ec con un'altra. \nNel 1995 comincia a suonare, armata di chitarra e della sua incredibile voce, nel \u2018\"barrio\"' madrileno Malasa\u00f1a, con un repertorio che spazia dal blues al reggae, dalla \"ranchera\" (canzoni tradizionali messicane) al rock. In quei giorni nasce \"Amparanos del Blues\", gruppo con cui viagger\u00e0 per gran parte della Spagna e che si aprir\u00e0 una strada anche verso la Francia. Il Marocco, Granada, Madrid e Marsiglia divennero la base di sostentamento e ispirazione per Amparo.Sempre in quel periodo nasce anche l'amicizia con Manu Chao, e le jam sessions con chitarre, conga, bonghi dettero un'impronta decisiva verso la nascita del progetto Amparanoia.\n\u201cLa mia paranoia \u00e8 la musica e l'idea era di mischiare ritmi e stili. Ne ho parlato con Robert Johnson, Piluka, Luisito e Alfonso, e nel dicembre del 1996 stavamo registrando il primo demo a Granada. Nell'aprile del 1997 registrano il primo album, \"El Poder de Mach\u00edn\".Il successo dal vivo della band \u00e8 crescente, e neanche la maternit\u00e0 riesce a fermare l'energia di Amparo, che continua a cantare e danzare sul palco anche all'ottavo mese di gravidanza.\nIl 1998 vede la nascita di \"Feria Furiosa\", oltre che del secondo figlio di Amparo. L'album raccoglie influenze cubane e punk, e la collaborazione di amici come, tra gli altri, Manu Chao e Tonino Carotone. Nel 1999, alla fine del tour, il progetto Amparanoia ha una pausa, durante la quale Piluca e Robert Johnson vanno con Tonino Carotone, Mu\u00f1eco con Ojos de Brujo, mentre Amparo a Cuba raccoglie un nuovo repertorio acustico per la ripresa della band.Nel 2000 Amparo \u00e8 in Messico, dove conosce la fotografa Yuriria Pantoja ed entra in contatto con le comunit\u00e0 indigene zapatiste e le parole del subcomandante Marcos. Al ritorno organizza con alcuni amici e colleghi il \"Soundsystem LaRealidad\", un mini-tour accompagnato dall'esibizione dei lavori di Yuriria Pantoja che shocka Madrid, Valladolid e Barcellona. Nel contempo Amparo comincia a sviluppare l'idea di \"Somos Viento\", che verr\u00e0 registrato nel 2001 con Jos\u00e9 Alberto alla tromba, Vesko Kountchev alla viola, Frank Padilla alla batteria e percussioni, Carmen Ni\u00f1o al basso e Mu\u00f1eco al pianoforte e arrangiamenti. Per la prima volta il tour attraversa diversi Paesi, come Spagna, Portogallo, Francia, Belgio, Paesi Bassi, Italia, Messico\u2026 Il tour si conclude nel 2002 durante l\"'Aguascalientes-Festival\", un concerto organizzato da Amparo, Manu Chao e Fermin Muguruza per attirare l'attenzione sui problemi della comunit\u00e0 zapatista in Messico.Alla fine del 2002 Amparo e Mu\u00f1eco si ritirano nelle montagne di Guadalix de la Sierra per preparare il nuovo album \"Enchilao\", che riprende le sonorit\u00e0 sudamericane e cubane ed esce nel maggio 2003.Il 2003 segna per Amparo la conquista del titolo di rispettata artista internazionale."}
{"id": "354398", "revid": "1564499", "url": "https://it.wikipedia.org/wiki?curid=354398", "title": "Siponto", "text": "Siponto (\"Sipontum\" in latino, \u03a3\u03b9\u03c0\u03b9\u03bf\u03cd\u03c2 in greco antico e bizantino) \u00e8 una localit\u00e0, nonch\u00e9 quartiere, della citt\u00e0 di Manfredonia in Puglia, distante circa 2\u00a0km dal centro storico manfredoniano e oggi inglobata nell'area urbana della citt\u00e0 di cui risulta essere una zona residenziale oltre che quella pi\u00f9 vicina all'omonimo parco archeologico, tra i maggiori del Mezzogiorno d'Italia. Fu un'antica citt\u00e0 e porto dell'Apulia. Siponto, divenuta poi Manfredonia, fu una delle pi\u00f9 attive colonie romane. Il sito archeologico, di cui solo una parte \u00e8 stata oggetto di scavi, \u00e8 di grandissimo pregio per le evidenze che presenta, risalenti prevalentemente alla fase romana. L'area del Parco Archeologico \u00e8 quella pi\u00f9 prossima alla basilica medievale in stile romanico pugliese, sorta accanto ai resti di una basilica paleocristiana, tuttavia l'area di interesse archeologico \u00e8 molto pi\u00f9 vasta ed, in parte, ricade in propriet\u00e0 private, fattore che ha fortemente limitato le attivit\u00e0 di ricerca. Infatti la citt\u00e0 era un centro importante non solo per quel che riguarda i commerci ma anche per la posizione strategica di cui godeva, porto naturale del nord della regione posto innanzi al golfo protetto dal Gargano\nLa localit\u00e0 \u00e8 un rinomato centro balneare conosciuto come Lido di Siponto.\nToponimo.\nIl nome Siponto sembrerebbe derivare da \"Sepiunte\", \u03a3\u03b9\u03c0\u03b9\u03bf\u03cd\u03c2, o \"Sepius\" per l'abbondanza di seppie pescate in passato in questa localit\u00e0.\nStoria.\nLa piana a sud del Gargano era abitata sin da epoca neolitica. La grotta Scaloria - Occhiopinto fu frequentata attorno alla met\u00e0 del IV millennio a.C. per scopi cultuali e come necropoli. Sono stati rinvenuti contenitori di ceramica dipinta collocati su tronconi di stalagmiti spezzate e con all'interno stalattiti concrezionate per lo stillicidio delle acque ricadenti dalla volta.\nDauni.\nL'insediamento di Coppa Nevigata sorge nel VI millennio a.C. su uno dei dossi ai margini di un'antica laguna costiera, odierna localit\u00e0 Cupola-Beccarini. Della prima met\u00e0 del II millennio a.C. si hanno tracce di una capanna a margini curvilinei, che in epoca immediatamente successiva lasci\u00f2 posto ad un grande muro difensivo, largo metri 5,5, nel quale si aveva un accesso realizzato con blocchi megalitici. Pi\u00f9 tardi la fortificazione diventa pi\u00f9 complessa con stretti passaggi, postierle e torri. Nel sito si ritrova ceramica micenea, importata dall'Egeo che poi veniva rirpodotta anche \"in loco\". E murici frantumati per estrarre la porpora.\nDal 1500 circa a.C. fino al IV secolo a.C. con l'arrivo degli Iapigi dalle regioni dell'Illiria, nella penisola Balcanica, fiorisce e si sviluppa, nella Puglia settentrionale, tra i fiumi Ofanto e Fortore, la civilt\u00e0 Daunia. Nella Piana di Siponto furono ritrovate centinaia di stele daunie, monumenti antropomorfi istoriati in pietra del VII e VI secolo a.C. Secondo la leggenda, Siponto (e altri centri Dauni) fu fondata dall'eroe omerico Diomede che spos\u00f2 la figlia del re Dauno, Evippe.\nNel 335 a.C. fu conquistata assieme ad altre citt\u00e0 italiche da Alessandro I, re dell'Epiro (e zio di Alessandro Magno), chiamato in aiuto dalla citt\u00e0 magno-greca Taranto. L'occupazione avr\u00e0 accelerato il processo di ellenizzazione.\nDurante le Guerre puniche i Dauni e altri popoli italici si schierano con i Romani, ma passano (a esclusione di Lucera) dalla parte dei Cartaginesi dopo la sconfitta alla battaglia di Canne nel 216 a.C.\nPeriodo romano.\nNel 194 a.C. Roma fece aspra vendetta sulle antiche citt\u00e0 che le furono infedeli. Tra queste, vi fu Arpi alla quale fu tolta la libert\u00e0, furono abbattute le mura, le monete proprie e ogni altro diritto, fu confiscato il territorio (e l'approdo marittimo) di Siponto. Il centro dauno divent\u00f2 colonia di cittadini romani. A seguito del progressivo impaludamento della laguna e la conseguente insalubrit\u00e0 l'insediamento fu spostato pi\u00f9 a nord nell'attuale Santa Maria di Siponto. Otto anni dopo fu per\u00f2 necessario l'invio di un nuovo contingente di coloni, perch\u00e9 la citt\u00e0 era gi\u00e0 spopolata, a causa della malaria o della scarsa appetibilit\u00e0 di tale territorio causata dalla siccit\u00e0.\nI primi cristiani perseguitati si rifugiano sottoterra per pregare negli Ipogei di Siponto. Nel IV secolo con l'Editto di Milano il cristianesimo diviene la religione permessa dall'impero. Secondo una leggenda, Siponto divent\u00f2 una delle prime sedi vescovili d'Italia, il suo primo vescovo Giustino di Siponto sarebbe stato nominato direttamente da San Pietro. Il primo vescovo di cui si abbia notizia certa fu Felice I, il quale partecip\u00f2 al Sinodo romano del 465. A lui viene attribuita la prima chiesa paleocristiana ad una sola navata con mosaici pavimentali a tessere bianche e nere, situata accanto all'odierna Basilica di Santa Maria Maggiore.\nMedioevo.\nNel V-VI secolo il santo vescovo Lorenzo Maiorano amplia la chiesa a tre navate a forma di croce latina, ornata di pavimento musivo policromo. I resti di entrambi i mosaici pavimentali del V e VI secolo sono esposti sulla parete sinistra della Basilica di Santa Maria Maggiore. Costruisce anche il Battistero e la Basilica dei Santi Protomariri Agata e Stefano (oggi chiamato Ipogeo Scoppa I). Sotto il suo episcopato inizia il culto di San Michele nell'area dell'odierno Santuario. Avrebbe fermato la distruzione di Siponto assediata dall'ostrogoto Totila.\nNella met\u00e0 del VI secolo l'area viene invasa dai Longobardi, che si scontrano pi\u00f9 volte con i Bizantini per il possesso della Puglia. Siponto divenne sede di un Gastaldo.\nDurante il IX secolo Siponto fu occupata per alcuni anni dai Saraceni.\nNegli ultimi decenni del X secolo la Puglia torna in mano ai Bizantini. Dal 1042 i Normanni la eressero a sede di una delle loro dodici contee della Contea di Puglia.\nNell'XI secolo Siponto dov\u00e9 conoscere una rapida decadenza, probabilmente a causa dell'interramento del porto, e della presenza della malaria dovuta alle paludi circostanti la citt\u00e1.\nSiponto era sugli itinerari di pellegrinaggi. Fuori le mura, alla fine dell'XI secolo o inizi del XII viene edificata l'abbazia di San Leonardo. Nel 1117 viene consacrata l'attuale chiesa romanica di Santa Maria.\nNel 1223 la citt\u00e0 fu scossa da un violento terremoto. Un altro terremoto (e forse maremoto) la ridusse in rovine nel 1255. Manfredi di Sicilia stabil\u00ec allora che la citt\u00e0 fosse ricostruita in una pi\u00f9 a nord, sulla costa rocciosa. Nacque cos\u00ec Manfredonia. Da ci\u00f2 il nome di \"manfredoniano\" o \"sipontino\" per gli abitanti della citt\u00e0.\nPeriodo moderno.\nTra il 1930 e il 1940 il Consorzio di Bonifica della Capitanata avvi\u00f2 la bonifica delle paludi sipontine, trasformandole in campi coltivabili, parte di questi terreni furono adibiti alla costruzione di villette residenziali; nacque cos\u00ec il lido di Siponto, che con il passare degli anni sarebbe divenuto una stazione turistico-balneare, frequentata soprattutto dagli abitanti delle citt\u00e0 pugliesi della Capitanata."}
{"id": "354409", "revid": "38120", "url": "https://it.wikipedia.org/wiki?curid=354409", "title": "Carlo Maria Tallarigo", "text": "Biografia.\nVisse la sua infanzia a Conflenti con i genitori Francesco e Maria Antonia Volpe. Studi\u00f2 nel seminario vescovile di Nicastro dove si form\u00f2 al sacerdozio ed ebbe come compagni Francesco Fiorentino, Pietro Ardito, Antonio Paola.\nFu professore di letterature latine e greche, poi di filosofia ed infine di letteratura italiana a Spoleto. L'arcivescovo di Spoleto Giovanni Battista Arnaldi, lo sospese \u201ca divinis\u201d per idee reazionarie e illiberali. Abbandon\u00f2 il sacerdozio e spos\u00f2 Alda Carosio. \nIn seguito, trasferitosi a Napoli, insegn\u00f2 lettere nel liceo Genovesi e ricopr\u00ec la cattedra di Lettere Italiane nella facolt\u00e0 di Lettere."}
{"id": "354410", "revid": "124396104", "url": "https://it.wikipedia.org/wiki?curid=354410", "title": "Holstentor", "text": "La Holstentor (\u201cHolstein-Tor\u201d) \u00e8 la porta cittadina che delimita ad ovest il centro storico della citt\u00e0 anseatica di Lubecca. \u00c8 il simbolo della citt\u00e0 ed \u00e8 uno dei monumenti pi\u00f9 celebri di tutta la Germania. La costruzione tardo-gotica appartiene ai resti delle mura ed \u00e8, con la Burgtor, l\u2019unica porta di Lubecca rimasta. Per pi\u00f9 di 300 anni ha portato il nome di \"Mittleres Holstentor\" (Holstentor centrale), insieme ad altre 3 porte cittadine (demolite nel XIX secolo). \u00c8 uno dei pi\u00f9 importanti esempi del Gotico baltico che faceva uso principalmente del mattone rosso.\nDal 1950 la Holstentor ospita un museo di storia della citt\u00e0, con 9 sale tematiche. I temi sono vari, dal commercio, al diritto di Lubecca e l\u2019esercizio delle pene. \nLuogo e dintorni.\nLa Holstentor si trova in asse con la stazione centrale nel sobborgo di St. Lorenz, il Puppenbr\u00fccke, l\u2019Holstenbr\u00fccke e la Holstenstra\u00dfe, che porta direttamente al centro della citt\u00e0. Dietro la Holstentor (vista dal centro storico) vi \u00e8 la Holstentorplatz (piazza di Holstentor). Nelle vicinanze si trovano gli storici magazzini del sale. \nAspetto.\nStruttura.\nLa Holstentor \u00e8 composta dalla torre sud, la torre nord e l\u2019edificio centrale. Ha quattro piani, ma l\u2019edificio centrale \u00e8 privo del piano terra poich\u00e9 l\u00ec si trova il passaggio d\u2019ingresso (la porta). Il lato dell\u2019edificio rivolto ad ovest, ovvero all\u2019esterno della citt\u00e0, \u00e8 chiamato \"Feldseite\" (rivolto verso la campagna), mentre il lato rivolto verso la citt\u00e0 \u00e8 chiamato \"Stadtseite\". L\u2019edificio centrale, tra due torri semicircolari con tetto conico, \u00e8 sormontato da un timpano. \nLe iscrizioni.\nSul lato rivolto verso la citt\u00e0 vi \u00e8 l\u2019iscrizione \"S.P.Q.L.\", ispirata all\u2019S.P.Q.R. romano (\"Senatus populusque Romanus\"), che dovrebbe corrispondere a \"Senatus populusque Lubecensis\". \nSul lato rivolto verso la campagna si trova \"Concordia domi foris pax\" (\u201cUnit\u00e0 all\u2019interno, pace all\u2019esterno\u201d), risalente al 1871. \nFortificazioni sul lato rivolto verso la campagna.\nI lati rivolti verso la citt\u00e0 e verso la campagna sono progettati in modo molto diverso. Quello rivolto verso la citt\u00e0 \u00e8 riccamente decorato con finestre, mentre quello rivolto verso la campagna presenta solo poche piccole finestre e nelle mura sono presenti delle feritoie con postazioni per l\u2019artiglieria (tre su ogni torre).\nAl primo piano, oltre alle postazioni gi\u00e0 citate, sono presenti due ulteriori feritoie per l\u2019artiglieria pi\u00f9 piccola. Queste piccole aperture sono presenti anche al terzo piano.\nL\u2019edificio centrale non ha feritoie. Le finestre sopra al passaggio d\u2019ingresso sono state progettate per versare pece o acqua bollente sul nemico che cercava di entrare in citt\u00e0.\nDecorazioni.\nLe decorazioni pi\u00f9 sorprendenti sono le due fasce di terracotta che circondano l\u2019edificio e sono composte principalmente da singole piastrelle quadrate. Sulle piastrelle \u00e8 presente una decorazione tra tre diverse fantasie ricorrenti: quattro gigli araldici, una figura geometrica simmetrica e quattro foglie di cardo.\nLe fasce di terracotta sono state ristrutturate tra il 1865 e il 1870. Le nuove piastrelle riproducono quasi fedelmente i motivi precedenti.\nInterno.\nLe stanze interne delle torri sono progettate in modo simmetrico. Il piano terra e il primo piano hanno i soffitti pi\u00f9 alti, mentre i piani superiori sono pi\u00f9 bassi. Nella torre nord i soffitti del secondo piano sono crollati formando in questo modo uno spazio unico che unisce il secondo e il terzo piano.\nDavanti alle feritoie si trovano le camere delle armi. Qui, al secondo piano, si possono vedere ancora oggi i cannoni, ma si tratta di riproduzioni.\nIl giardino con i leoni di Lubecca.\nL\u2019interno della Holstentorplatz \u00e8 un giardino dalla forma allungata progettato da Harry Maasz. Sul lato corto occidentale, di fronte alla Holstentor, si possono ammirare i due monumentali leoni di Lubecca in ghisa (simbolo della citt\u00e0). Uno dorme, l\u2019altro ha lo sguardo attento rivolto verso il leone addormentato.\nStoria.\nLe porte di Lubecca.\nNel corso dei secoli la ricca e agiata citt\u00e0 anseatica di Lubecca, si \u00e8 vista costretta a costruire muri e fortificazioni sempre pi\u00f9 resistenti per difendersi dalle minacce esterne. Tre porte consentivano l\u2019accesso alla citt\u00e0: la \"Burgtor\" a nord, la \"M\u00fchlentor\" a sud e la Holstentor a ovest. A est la citt\u00e0 era protetta dal fiume Wakenitz.\nLa porta interna.\nLa porta pi\u00f9 antica, la \"Inneres Holstentor\" (porta interna) si affacciava direttamente sulla riva del fiume Trave. Attraversando questa porta si raggiungeva l\u2019Holstenbr\u00fccke. Al ponte venne dato questo nome nel 1216, in occasione di un atto di donazione del re della Danimarca. La denominazione Holstenbr\u00fccke (e Holstentor) si deve al fatto che l\u2019uscita occidentale della citt\u00e0 si affaccia sullo Holstein. Nel 1376 sia il ponte che la porta sono stati restaurati. La porta interna comunicava con la casa del doganiere che, grazie a questa posizione, poteva sorvegliare la citt\u00e0.\nLa porta centrale.\nArmi da fuoco e cannoni richiedevano alla citt\u00e0 una maggiore fortificazione e perci\u00f2 nel XV secolo le porte gi\u00e0 esistenti non erano pi\u00f9 sufficienti; si decise cos\u00ec di costruire la \"Mittleres Holstentor\" (porta centrale).\nLa porta esterna.\nLa \"\u00c4u\u00dferes Holstentor\" (porta esterna) era conosciuta anche come \"Renaissancetor\", \"Vortor\" e \"Krummes Tor\". Venne eretta nel XVI secolo in occasione della costruzione di un muro a ovest della porta centrale. La porta esterna fu ultimata nel 1585.\nLa seconda porta esterna.\nNel 1621 venne costruita una quarta porta, la \"Zweites \u00c4u\u00dferes Holstentor\" (seconda porta esterna). Gli archi delle porte riportano le iscrizioni \"Si deus pro nobis, quis contra nos\" (Se Dio \u00e8 dalla nostra parte, chi pu\u00f2 esserci contro? \u2013 sul lato rivolto verso la citt\u00e0) e \"Sub alis altissimi\" (Sotto protezione dell\u2019altissimo \u2013 sul lato rivolto verso la campagna). La seconda porta esterna \u00e8 stata l\u2019ultima ad essere costruita e la prima ad essere demolita, precisamente nel 1808.\nDemolizione di tre porte nel XIX secolo.\nDurante l\u2019industrializzazione, la fortificazione medievale era vista solo come un ostacolo. Nel 1808 venne demolita la seconda porta esterna, nel 1828 la porta interna e nel 1853 la porta esterna. Era solo una questione di tempo prima che anche la porta centrale venisse abbattuta.\nCuriosit\u00e0.\nNel 2006, la zecca tedesca ha dedicato una moneta commemorativa da 2 Euro al monumento. La moneta \u00e8 la prima della serie dedicata ai L\u00e4nder tedeschi."}
{"id": "354411", "revid": "110157", "url": "https://it.wikipedia.org/wiki?curid=354411", "title": "Balsthal", "text": "Balsthal (toponimo tedesco) \u00e8 un comune svizzero di 6\u00a0019 abitanti del Canton Soletta, nel distretto di Thal del quale \u00e8 capoluogo.\nInfrastrutture e trasporti.\nBalsthal \u00e8 servito dalla stazione di Balsthal, capolinea della ferrovia per Oensingen."}
{"id": "354418", "revid": "125858614", "url": "https://it.wikipedia.org/wiki?curid=354418", "title": "Magneto", "text": "Magneto, il cui vero nome \u00e8 Max Eisenhardt, anche conosciuto come Erik Magnus Lehnsherr, \u00e8 un personaggio del fumetti creato da Stan Lee (testi) e Jack Kirby (disegni), pubblicato dalla Marvel Comics. Apparso per la prima volta sulle pagine di \"X-Men\" (vol. 1) n. 1 (settembre 1963) e noto anche come \"Signore del magnetismo\", \u00e8 un mutante in grado di generare e controllare campi magnetici e attraverso di essi controllare e manipolare i metalli, soprattutto ferrosi. Magneto considera i mutanti evolutivamente superiori agli umani e rifiuta la possibilit\u00e0 di una pacifica coesistenza uomo-mutante; inizialmente mirava a conquistare il mondo per consentire ai mutanti, a cui si riferisce come \"homo superior\", di sostituire gli umani come specie dominante. Da allora gli scrittori hanno approfondito le sue origini e motivazioni, rivelando che \u00e8 un sopravvissuto all'Olocausto i cui metodi estremi e la cui filosofia cinica derivano dalla sua determinazione a proteggere i mutanti dal subire un destino simile per mano di un mondo che teme e perseguita i mutanti. \u00c8 un amico di Charles Xavier, il protettore e mentore degli X-Men, ma le loro diverse filosofie causano a volte una spaccatura nella loro amicizia. Tra i pi\u00f9 potenti ed influenti mutanti della Terra, nella sua storia editoriale ha ricoperto diversi ruoli: inizialmente un supercriminale che \u00e8 stato la principale nemesi degli X-Men, successivamente \u00e8 diventato un loro membro ed un supereroe; ultimamente ricopre la figura di antieroe assieme a Ciclope (l'ex leader degli X-Men, diventato nel frattempo un ricercato dalle autorit\u00e0).\nLa storia della creazione del personaggio \u00e8 stata paragonata al leader dei diritti civili Malcolm X e al fondatore della Lega di Difesa Ebraica Meir Kahane. Magneto si \u00e8 classificato al primo posto nella classifica dell'IGN dei cento pi\u00f9 grandi antieroi della storia dei fumetti. \u00c8 stato inserito al 17\u00ba posto nella classifica dei 100 pi\u00f9 grandi antieroi mai creati da \"Wizard\", ed \u00e8 stato classificato come il 9\u00b0 personaggio dei fumetti pi\u00f9 grande nella lista dei 200 migliori personaggi, risultando il secondo miglior antieroe in quella lista.\nStoria editoriale.\nApparso per la prima volta su X-Men n. 1 (settembre 1963), Magneto fece la sua comparsa come primo e principale avversario del team di giovani mutanti che davano il titolo alla testata. Bench\u00e9 sia stato quasi sempre presente all'interno dei vari titoli dedicati ai mutanti, la prima miniserie a lui dedicata intitolata \"Magneto\" (novembre 1996 - febbraio 1997), scritta da Peter Milligan e Jorge Gonz\u00e1lez e disegnata da Kelley Jones, raccontava del periodo in cui si credeva che fosse stato ringiovanito e soffrisse di amnesia, facendosi chiamare Joseph; fu poi rivelato che questi era un clone. Nel periodo in cui ottenne la sovranit\u00e0 dell'isola di Genosha vennero pubblicate altre due miniserie dal titolo \"Magneto Rex\" (scritta da Joe Pruett e disegnata da Brandon Peterson) e \"Magneto: Dark Seduction\" (scritta da Fabian Nicieza e disegnata da Roger Cruz). L'ultima, in ordine cronologico, \u00e8 stata \"X-Men: Magneto Testament\", scritta da Greg Pak e disegnata da Carmine Di Giandomenico, con la quale si mettevano finalmente in chiaro le origini ebree e l'esperienza dell'olocausto del Signore del magnetismo e veniva rivelato il suo vero nome.\nBiografia del personaggio.\nOrigini.\nMax Eisenhardt nasce nel 1920 a Norimberga, in Germania, da una famiglia borghese ebrea. In giovent\u00f9, si innamora di una giovane di etnia rom, Magda e, dopo aver vinto un trofeo scolastico, viene accusato di aver imbrogliato poich\u00e9, in quanto ebreo, ritenuto incapace di vincere una manifestazione sportiva.\nIn seguito all'aggravarsi della situazione razziale in Germania, all'alba dell'emanazione delle leggi di Norimberga nel 1939, la sua famiglia fugge in Polonia, dove viene catturata durante l'invasione tedesca e confinata nel ghetto di Varsavia. Quando, nel 1942, i tedeschi rastrellano il ghetto e deportano gli ebrei nel campo di Treblinka, Max e la sua famiglia si danno alla fuga ma vengono rintracciati dai nazisti. Suo padre, sua madre e sua sorella vengono uccisi, Max si salva per miracolo. Dopo un po', il giovane viene comunque trovato e condotto ad Auschwitz, dove diviene un Sonderkommando e si riunisce al suo amore adolescenziale, Magda, con la quale fugge durante una rivolta. I due si nascondono in Carpazia ed hanno una figlia di nome Anya.\nDopo poco, Max assume una nuova identit\u00e0, quella di Erik Lehnsherr, e si nasconde tra le comunit\u00e0 rom, facendosi talvolta chiamare Magnus. Insoddisfatto della vita nel villaggio, la piccola famiglia si trasferisce aVinnytsia, in Ucraina. Qui Erik si rende conto, per la prima volta, di avere dei poteri mutanti quando scaglia un piede di porco contro il suo datore di lavoro. Rientrato a casa, trova la sua dimora data alle fiamme dagli abitanti della comunit\u00e0 terrorizzati dai suoi poteri. Distrutto dal dolore per la morte della figlia, Erik uccide senza piet\u00e0 i membri del villaggio. Sua moglie Magda, spaventata, fugge da lui e si nasconde in Transia.\nErik parte per Israele e si stabilisce ad Haifa dove, sotto lo pseudonimo di Erik Magnus, lavora come volontario per le cure delle vittime dell'Olocausto. Qui conosce e stringe amicizia con Charles Xavier, con cui scambia opinioni sulla possibile coesistenza tra mutanti e umani. I due uniscono le forze per salvare una loro amica, Gabrielle Haller, dal Barone von Strucker e dai suoi agenti dell'HYDRA e rivelano l'uno all'altro di essere mutanti. Alla fine, Erik si impadronisce dell'oro nazista in mano all'HYDRA e scompare nel nulla, consapevole che i suoi punti di vista sono inconciliabili con quelli dell'amico Xavier.\nAscesa.\nErik inizia a lavorare per un'agenzia segreta, diventando un cacciatore di nazisti con il nome in codice di Magneto. Il suo lavoro, per\u00f2, finisce per scontrarsi con interessi trasversali dell'agenzia, la quale tenta quindi di disfarsi di lui. Sfuggito ai tentativi di omicidio, l'ennesimo affronto porta Magneto a convincersi di farla finita con il genere umano, giurando di lottare per la supremazia dei mutanti. Magneto, fin dall'inizio, non esita a ricorrere alla forza pur di proteggere i suoi simili e vederli prosperare. La sua prima azione criminale si concretizza nell'attacco alla base americana di Cape Citadel, dove tenta di rubare alcuni missili per utilizzarli contro gli umani. Il suo tentativo viene per\u00f2 sventato dagli X-Men, la squadra di eroi mutanti appena formata dal suo vecchio amico, Charles Xavier.\nIn seguito, Magneto, creato l'Asteroide M (\"Asteroid M\"), base orbitante in cui accogliere i mutanti per allontanarli dagli umani, fonda la Confraternita dei Mutanti Malvagi (\"Brotherhood of Evil Mutants\") squadra di mutanti al suo servizio la cui prima incarnazione consiste in Astra (che per\u00f2 abbandona il gruppo prima dell'inizio delle attivit\u00e0), Mastermind, Toad, e i gemelli Quicksilver e Scarlet. Dopo numerose sconfitte, la prima iterazione della Confraternita giunge a termine con l'arrivo sulla Terra della misteriosa entit\u00e0 nota come Straniero che porta lui e Toad sul proprio pianeta d'origine. Al suo ritorno, la squadra si scioglie a causa dell'addio di Quicksilver e Scarlet, mai pienamente convinti dei piani malvagi della Confraternita.\nMagneto prova a riportare Scarlet e Quicksilver tra i ranghi, costringendoli a partire con lui per chiedere alle Nazioni Unite che venga riconosciuta l'indipendenza di una nazione di mutanti. Quicksilver invia una richiesta d'aiuto agli X-Men e ai Vendicatori e, dallo scontro presso la sua base insulare segreta, Magneto esce sconfitto e costretto alla fuga. Mentre \u00e8 in volo, per\u00f2, il Signore del Magnetismo viene scaraventato nell'oceano da Toad, ormai stanco dei suoi soprusi. Magneto, creduto morto da tutti, riesce a rifugiarsi nella Terra Selvaggia. Dopo aver artificialmente creato i primi mutati all'interno dei confini della Terra Selvaggia, si scontra con Ka-Zar e gli X-Men. Sconfitto, viene dato nuovamente per disperso.\nMagneto torna alla carica pi\u00f9 volte ma i suoi tentativi vengono sempre guastati dai vari gruppi di eroi contro cui sui scontra: Vendicatori, X-Men, Inumani e Difensori. Tempo dopo, utilizzando un'avanzata ed antica tecnologia recuperata vicino al nucleo della Terra, prova a dar vita ad un umanoide artificiale chiamato Alpha. Ribellatosi contro il proprio creatore, Alpha utilizza i propri poteri per far regredire Magneto fisicamente all'infanzia. Deciso a proteggere il vecchio amico, Xavier lo affida alle cure di Moira MacTaggart sull'isola di Muir. Qui, la genetista tenta di modificare geneticamente il mutante, per provare ad eliminare la malvagit\u00e0 dalla sua personalit\u00e0. Ritornato adulto grazie all'intervento dell'alieno Shi'ar noto come Erik il Rosso (\"Erik the Red\"), Magneto decide di modificare il proprio processo di crescita cos\u00ec da guadagnare una seconda giovinezza. Tornato adulto e in forze, le modifiche genetiche introdotte da Moira paiono dissiparsi.\nMagneto rimette quindi insieme la Confraternita, formata stavolta da Burner, Lifter, Peeper, Shocker e Slither, ma questa iterazione dura poco. Sconfitto da Capitan America, il Signore del Magnetismo abbandona ancora una volta la squadra. Ritiratosi temporaneamente, gli effetti degli interventi della dottoressa MacTaggart cominciano a fare effetto sulla mente di Magneto. Un ennesimo scontro con gli X-Men porta quasi alla morte della giovane mutante ebrea, Kitty Pryde, e induce Magneto a riconsiderare la sua vita e le sue azioni.\nRedenzione.\nRitiratosi dalla vita criminale, Magneto scopre che Scarlet e Quicksilver, ex membri della sua Confraternita, sono in realt\u00e0 il frutto della sua relazione con Magda. In occasione del matrimonio di Scarlet con il sintezoide Visione e della nascita della piccola Luna, figlia di Quicksilver e l'inumana Crystal, Magneto tenta di riconciliarsi con i figli da tempo perduti, ma viene respinto per i crimini commessi in passato.\nPoco tempo dopo, assieme agli X-Men, i Vendicatori e numerosi supercriminali, viene rapito dall'entit\u00e0 aliena nota come l'Arcano e portato sul pianeta Battleworld con lo scopo di combattere in una lotta all'ultimo sangue che sarebbe stata definita come Guerre Segrete. Durante questo periodo, fra la sorpresa di molti che lo ritenevano un criminale, Magneto si schiera al fianco degli eroi venendo difeso da Capitan America e Wasp, che sviluppa nei suoi confronti una certa attrazione.\nRitornato sulla Terra, l'arrivo improvviso di Warlock sul pianeta distrugge l'Asteroide M sul quale Magneto aveva trovato ancora una volta rifugio, facendolo precipitare nell'Oceano Atlantico dove viene soccorso e curato dalla capitana Lee Forrester con la quale comincia una breve relazione. Dopo essersi ristabilito, Magneto aiuta nuovamente gli X-Men dopo l'arrivo dell'Arcano sulla Terra, il quale d\u00e0 il via alle nuove Guerre Segrete.\nSventata la minaccia, Magneto decide di pagare per le atrocit\u00e0 commesse in passato e si consegna alla giustizia. Un tribunale istituito all'uopo, lo scagiona dai crimini commessi partendo dal presupposto che, quello consegnatosi alla giustizia, \u00e8 un Magneto nuovo, rinato dopo essere stato trasformato in bambino. Il processo viene infine interrotto dall'attacco dei due mutanti noti come Fenris, figli del Barone von Strucker. L'attacco riduce in fin di vita Xavier, il quale, convinto che il vecchio amico sia finalmente cambiato, gli affida la presidenza della scuola, la guida degli X-Men e la tutela dei Nuovi Mutanti. Ravvisato il cambiamento, Scarlet e Quicksilver decidono quindi di riconoscere Magneto come loro genitore. Il suo compito come tutore si mostra fin da subito arduo. I Nuovi Mutanti sono ancora traumatizzati dalla recenti Guerre Segrete e, pertanto, l'ex Signore del Magnetismo si vede costretto a chiedere l'aiuto di Emma Frost, direttrice della concorrente Massachusetts Academy e Regina Bianca del Club infernale, che, con il pretesto di aiutarli, li manipola per farli scontrare con i Vendicatori.\nRiportato in tribunale, utilizz\u00f2 uno strumento recuperato dai rottami dell'Asteroide M per far s\u00ec che il giudice lo scagionasse da tutte le accuse assolvendolo anche dai suoi passati crimini, cosa che infiamm\u00f2 il malcontento dell'opinione pubblica contro i mutanti in generale. Venuto a conoscenza del massacro dei Morlock nelle fogne di New York City, assieme a Tempesta decise di prendere il comando del Club infernale come Re Bianco. Incapace di prevenire la fuga di Sunspot e Warlock dalla scuola e la morte di Cypher, Magneto vide sempre pi\u00f9 crescere la distanza con i suoi studenti, accentuata dopo gli eventi di Inferno e l'apparente morte in diretta TV degli X-Men. Contemporaneamente impegnato nella scalata del Club, rivel\u00f2 al Re Nero Sebastian Shaw il suo piano per preparare un esercito per il prossimo conflitto fra umani e mutanti prima di cacciarlo ed assumere il titolo di Re Grigio. Dopo che i Nuovi Mutanti decisero tagliare i ponti, Magneto si install\u00f2 nella Terra Selvaggia dove assieme a Nick Fury, Ka-Zar e Rogue, con la quale intrecci\u00f2 una breve relazione, cerc\u00f2 di restaurare la pace prima di uccidere la sacerdotessa Zaladane (sorellastra malvagia di un'altra figlia di Magneto, Lorna Dane conosciuta come Polaris) rinunciando cos\u00ec a seguire il sogno di Xavier.\nAvalon e Genosha.\nStanco dello stato di costante conflitto con i governi umani e i vari gruppi di supereroi, Magneto costru\u00ec un secondo Asteroide M chiamato Avalon posizionandolo in orbita attorno alla Terra dove sperava di trascorrere una vita tranquilla. Visto come un punto di riferimento attorno al quale raccogliersi per portare avanti la sua dottrina, Magneto fu avvicinato da un gruppo di mutanti noti come Accoliti guidati da Fabian Cortez che lo ammali\u00f2 con i suoi poteri facendo in modo che proclamasse Avalon rifugio per tutti i mutanti puntando dei missili nucleari sovietici verso la Terra per garantire la sicurezza di quanti a bordo. Scoperto che durante il periodo in cui era stato riportato all'infanzia e preso in custodia da Moira MacTaggart aveva subito delle modificazioni genetiche, rap\u00ec la genetista con lo scopo di vendicarsi riuscendo perfino a torturarla prima che gli X-Men raggiungessero Avalon per liberarla quasi in contemporanea con l'attivazione di un satellite russo che distrusse la base orbitante. Tradito ed abbandonato da Cortez, rifiut\u00f2 la proposta di Xavier di mettersi in salvo ed assieme agli Accoliti sembr\u00f2 morire nell'esplosione. Si scopr\u00ec poi che sopravvisse grazie all'aiuto dell'accolito Chrome che lo protesse utilizzando i suoi poteri.\nIn risposta all'ennesima salita al potere di Magneto ed alla costruzione e messa in orbita di un nuovo Avalon, il Consiglio di sicurezza delle Nazioni Unite attiv\u00f2 i \"Protocolli Magneto\" consistenti in una rete di satelliti in orbita attorno alla Terra con il compito di impedirgli di utilizzare i suoi poteri; in risposta, Magneto gener\u00f2 un impulso elettromagnetico che non solo mise fuori uso la rete ma anche tutti i dispositivi elettronici del pianeta per qualche minuto costringendo gli X-Men ad intervenire assaltando Avalon e risultando in uno scontro nel quale Magneto strapp\u00f2 l'adamantio dallo scheletro di Wolverine, costringendo cos\u00ec Xavier a lobotomizzarlo lasciandolo in uno stato di coma. Le azioni di Xavier portarono poi alla creazione dell'onnipotente Onslaught, amalgama dei poteri del signore del magnetismo e del leader degli X-Men. Rimasto a bordo di Avalon ormai sotto il controllo del mutante Exodus, Magneto venne accudito da Colosso fino alla distruzione della base orbitante ad opera di Olocausto fuggito dall'era di Apocalisse. Messo a bordo di una capsula di salvataggio diretta verso la Terra venne per\u00f2 intercettato dall'antica nemica Astra la quale lo clon\u00f2 riportandolo in uno stato cosciente, fallendo nel tentativo di ucciderlo. Sconfitto il clone, che sopravvisse per\u00f2 senza memoria diventando per tutti Magneto ed entrando a far parte degli X-Men, il vero Magneto assunse l'identit\u00e0 di Erik il Rosso rivelando la parte avuta da Gambit nel massacro dei Morlock facendolo cos\u00ec espellere dal gruppo e uccidendo l'uomo che cre\u00f2 l'identit\u00e0 di \"Erik Lehnsherr\" impedendo a Sabra e Garielle Haller di scoprire quella vera. In seguito Magneto costru\u00ec una macchina per amplificare i suoi poteri, minacciando il mondo di invertire i poli se non gli fosse stata concessa una nazione in cui la sua specie avrebbe potuto vivere in pace. Bench\u00e9 l'intervento degli X-Men e il sacrificio del clone Joseph per ripristinare il campo magnetico abbia portato alla sua ennesima sconfitta l'O.N.U., dietro proposta di Alda Huxley, concesse a Magneto di governare l'isola di Genosha senza per\u00f2 riconoscerla ufficialmente. Governando l'isola con l'aiuto degli Accoliti, fece iniziare una guerra civile con gli umani che in passato avevano brutalizzato la sua specie fino a quando, sconfitte le opposizioni, cominci\u00f2 a radunare un esercito di mutanti con il quale sottomettere l'umanit\u00e0. Catturato Xavier per utilizzarlo come simbolo del fallito ideale di coesistenza pacifica, Magneto fu in ultimo nuovamente sconfitto dagli X-Men e ferito gravemente da Wolverine.\nXorn.\nCostretto su una sedia a rotelle ed in via di guarigione per le ferite riportate, Magneto e i 16 milioni di abitanti di Genosha vennero sterminati dalle Megasentinelle inviate da Cassandra Nova, perduta gemella di Xavier. Occupato a registrare in una scatola nera gli ultimi momenti di vita dei genoshani per farli cos\u00ec vivere per sempre nell'etere, Magneto viene confermato tra le numerose vittime della tragedia da Polaris che proprio in quel periodo aveva avuto la conferma di essere sua figlia biologica.\nA questo punto la biografia \u00e8 soggetta a controversie: secondo lo scrittore Grant Morrison, all'epoca autore della testata \"\", Magneto sopravvisse alla distruzione dell'isola e si diresse in Cina dove cre\u00f2 l'identit\u00e0 del mutante Xorn (guaritore con al posto della testa una stella ed obbligato quindi ad indossare un elmetto speciale per contenerla; si \u00e8 poi scoperto che l'elmetto bloccava l'uso della telepatia). Imprigionato dalle forze governative, venne poi venduto agli U-Mani e soccorso dagli X-Men che gli offrirono un posto da insegnante allo Xavier Institute, dove li aiut\u00f2 a sconfiggere un'infezione da Nanosentinelle e riparare il danno alla spina dorsale di Xavier, permettendogli di camminare di nuovo. Impegnato ad istruire una classe di mutanti \"speciali\" e mostrare il proprio supporto per il sogno della coesistenza pacifica, mentre la morte di Magneto l'aveva consacrato a martire per la causa mutante, il coincidere della rivolta dell'open day nella quale Sophie perse la vita, l'omicidio di Emma Frost, il malcontento dei suoi studenti, l'alleanza con la Naiade Esme e Toad e l'assunzione della droga \"Kick\" (forma virale con la quale Sublime infettava e controllava i suoi ospiti) funsero da catalizzatore alla rivelazione della sua messa in scena. Durante gli eventi di Pianeta X distrusse quindi l'istituto, cattur\u00f2 Xavier e conquist\u00f2 Manhattan uccidendo centinaia di umani, venendo infine decapitato da Wolverine non prima per\u00f2 di aver convogliato tutta la sua energia in Jean Grey causandone la morte.\nNon volendo dipingere il personaggio di Magneto come un genocida la Marvel decise di ricorrere all'espediente del retconning per spiegare le azioni di quest'ultimo: nella serie \"Excalibur\" Magneto incontr\u00f2 Xavier fra le rovine di Genosha raccontandogli di come fosse sopravvissuto alla distruzione e di come fosse poi rimasto nascosto sull'isola, proclamando che quel \"Magneto\" altri non era che un impostore. Questa tesi \u00e8 poi stata rafforzata prima dall'apparizione di un secondo Xorn, gemello del primo, che affermava la colpevolezza del fratello per le azioni compiute e poi da un incontro ravvicinato tra Xorn, in forma di pura energia, e lo stesso Magneto.\nHouse of M.\nTormentata da visioni riguardanti due bambini, Scarlet cadde preda di un terribile crollo mentale quando ricord\u00f2 la scomparsa dei suoi figli ed inavvertitamente cominci\u00f2 a modificare la realt\u00e0 portando alla dissoluzione dei Vendicatori. Posta in uno stato di coma dal Dr. Strange, venne presa in custodia da Magneto (che rivel\u00f2 cos\u00ec a tutti di essere vivo) e portata a Genosha cosicch\u00e9 Xavier potesse aiutarla, anche se con il trascorrere dei mesi lo stato di salute psichico della donna non accennava a migliorare. Riuniti X-Men e Vendicatori, Xavier chiese consiglio su come gestire la situazione e si mostr\u00f2 sorpreso quando alcuni di essi proposero di ucciderla per impedire che i suoi poteri distruggessero la realt\u00e0, alimentati dalla sua follia. Deciso a salvare la sorella, dopo aver spiato la conversazione, Quicksilver preg\u00f2 il padre di intervenire prima di chiedere alla sorella di modificare la realt\u00e0 dando vita ad House of M: in questa, tutti i desideri pi\u00f9 intimi dei supereroi di Terra-616 furono avverati e i mutanti divennero la specie dominante guidati dalla Casata di M, ovvero Magneto e i suoi figli. A lungo andare, grazie a Wolverine (unico a ricordare il mondo come era prima a causa del suo desiderio di ricordare tutto il proprio passato), le memorie degli eroi vennero ripristinate dalla giovane Layla Miller, che prese anche parte alla spedizione diretta a Genosha per liberare Xavier e riportare tutto come era prima. Durante la battaglia Layla riusc\u00ec a ripristinare la memoria di Magneto che immediatamente si confront\u00f2 col figlio, accusandolo di aver fatto tutto questo usando il suo nome e i poteri della sorella; in preda all'ira nei confronti del padre, Quicksilver afferm\u00f2 che lui avrebbe lasciato morire Scarlet. Furioso, Magneto uccise il figlio che venne per\u00f2 riportato in vita da Scarlet che accus\u00f2 il genitore di aver sempre messo davanti a loro la sua guerra contro gli umani. Decidendo che non ci sarebbero stati pi\u00f9 mutanti, prima di ripristinare la realt\u00e0 pronuncia un incantesimo che estirpa il gene-X dal 98% dei loro simili. Ritornati a Genosha, gli X-Men scoprirono che Magneto non possedeva pi\u00f9 i suoi poteri e Wolverine decise di risparmiarlo punendolo con una vita da \"sapiens\".\nIl Collettivo.\nAttaccato dall'energia mutante residua derivata dall'incantesimo di Scarlet che prese possesso del mutante Michael Pointer, Magneto venne soccorso in battaglia da Iron Man, Ms. Marvel, Sentry e Daisy Johnson. Scoperto che l'energia era sotto il controllo di Xorn, che in qualche modo riusc\u00ec a sopravvivere alla distruzione del suo corpo fisico, Sentry la estirp\u00f2 dai corpi di Michael e Magneto spedendola sul sole. Arrestato dallo S.H.I.E.L.D., l'elicottero su cui Magneto venne fatto salire non fece in tempo a decollare che esplose colpito da un razzo.\nDivisi resistiamo.\nRitornato in scena al termine di Messiah Complex senza poteri, dietro richiesta di Exodus partecip\u00f2 alla riparazione della mente di Xavier colpita da un proiettile sparatogli contro da Alfiere. Attaccato da Frenzy, riusc\u00ec a metterla fuori gioco grazie all'utilizzo di un laser chirurgico diretto in uno dei suoi occhi con il quale le recise alcune connessioni nervose. Infuriato per la menomazione di uno dei suoi sottoposti Exodus cominci\u00f2 a soffocarlo con la sua telecinesi prima di essere interrotto da Xavier che lo impegn\u00f2 in un combattimento sul piano astrale.\nApparso a San Francisco durante i festeggiamenti per il trasferimento degli X-Men nella metropoli californiana, Magneto con indosso il suo vecchio costume fece mostra dei suoi poteri attivando un gruppo di Sentinelle da esposizione con lo scopo di distrarre gli X-Men mentre l'Alto Evoluzionario lobotomizzava il Celestiale del Golden Gate Park. Scopertosi che in realt\u00e0 Magneto utilizzava un avanzato esoscheletro per mimare quelli che erano i suoi poteri, gli X-Men arrivarono troppo tardi per fermare l'Evoluzionario che riusc\u00ec a fuggire. Tempo dopo, in orbita attorno alla Terra i due sperimentano il potere del Celestiale creando una macchina che permise a Magneto di riacquistare definitivamente i suoi poteri, bench\u00e9 non sia chiaro se il suo gene-X sia stato riattivato nel processo.\nNazione X.\nConscio che il suo tempo e quello di Xavier sono ormai passati, Magneto decise di far visita ad Utopia chiedendo a Ciclope di ammetterlo fra gli X-Men e comunicandogli tutta la sua stima per essere riuscito a compiere quello che lui non ha potuto, ovvero riunire tutto il genere mutante sotto un'unica bandiera. Attaccati improvvisamente da un gruppo di Predatori X, Magneto ne sconfisse uno prima di cadere preda della spossatezza per l'uso prolungato dei suoi poteri. Ricoverato presso l'infermeria, accett\u00f2 la proposta dell'X-Club di fungere da dinamo per i motori dell'isola in modo da non farla affondare, convincendo poi Namor a costruire sotto di essa un pilastro che potesse sostenerla ed attorno al quale gli atlantidei potessero ricostruire la loro civilt\u00e0. Venuto a conoscenza delle sue azioni, Ciclope gli rinfacci\u00f2 di non aver seguito la catena di comando e che non avrebbe mai avuto la sua fiducia; amareggiato, Magneto si rec\u00f2 sul monte Tamalpais dove cominci\u00f2 a meditare per riportare sulla Terra il missile all'interno del quale Kitty Pryde era intrappolata vagando per l'universo. Riuscito nella sua faticosa impresa fra lo stupore generale degli X-Men, cadde in uno stato di coma.\nDurante la lunga notte di Necrosha, Magneto assieme a Rogue e ad un manipolo di X-Men vennero inviati sull'isola Muir dove furono attaccati da un risorto Proteus fra le rovine del laboratorio di Moira MacTaggert. Dopo una spossante battaglia, Magneto riusc\u00ec a frammentare l'energia vitale del nemico dichiarando per\u00f2 di non averlo distrutto definitivamente. Al ritorno su Utopia, mostr\u00f2 ancora di provare dei sentimenti per Rogue e i due si scambiarono un bacio (frutto del feedback dell'attrazione che Rogue provava nei suoi confronti) durante il periodo in cui la ragazza fungeva da contenitore per i poteri telepatici delle Naiadi.\nRisvegliatosi dal coma all'arrivo della messia Hope Summers su Utopia, Magneto non assistette al funerale di Nightcrawler perch\u00e9 ricoverato in infermeria. Ripresosi abbastanza, partecip\u00f2 allo scontro con i Nimrod provenienti dal futuro impegnati a distruggere l'isola riuscendo cos\u00ec a difendere gli altri degenti.\nAvengers vs X-Men.\nCon il ritorno dell'entit\u00e0 Fenice sulla Terra per possedere Hope Summers, Magneto fu tra gli X-Men che impegnarono subito i Vendicatori, scontrandosi con Iron Man; quando i Vendicatori usarono un congegno per distruggere Fenice, che per\u00f2 fall\u00ec dividendo la sua energia tra 5 mutanti (Ciclope, Emma Frost, Namor, Colosso e Magik), Magneto fu inizialmente contento della creazione di Utopia, ma vide molto presto che Ciclope stava seguendo la sua stessa strada; sollecitato dalla richiesta di Xavier (e convinto definitivamente dalla sua morte per mano di Ciclope), pass\u00f2 con gli altri X-Men dalla parte dei Vendicatori contro i Cinque della Fenice. Sconfitto Ciclope, Magneto trov\u00f2 il modo di comunicare con lui tramite una manciata di minerale ferroso che Ciclope nascondeva in un calzino; insieme a Psylocke ed altri, Magneto lo fece evadere e essi crearono una nuova formazione di X-Men, in un mondo in cui i mutanti stavano riaffacciandosi a causa del potere di Fenice: un mondo in cui i mutanti erano temuti ed odiati, come agli inizi.\nGli incredibili X-Men.\nMagneto divent\u00f2 un insegnante alla New Xavier School, la scuola segreta fondata da Ciclope in Canada. Dopo aver visitato Madripoor ed aver scoperto che Mistyca l'aveva trasformata in un \"paradiso mutante\" (in realt\u00e0 pi\u00f9 simile alle favelas brasiliane) Magneto tent\u00f2 di ucciderla e poi abbandon\u00f2 gli X-Men, tornando a lavorare in proprio.\nDopo aver distrutto un laboratorio dove venivano create nuove Sentinelle, torner\u00e0 a Madripoor per liberare Dazzler da Mystica e portarla alla New Xavier School, e la aiuter\u00e0 nello scontro con le sentinelle dello S.H.I.E.L.D.controllate da Bestia Nera.\nSuccessivamente si allea con una donna zoppa di nome Brian, che gli fornisce informazioni per trovare i Marauders, dei mutanti killer che sterminarono i Morlok, dei mutanti reietti, su ordine di Sinistro. Magneto uccide quindi tutti i Marauders, eccetto Malice, Sabretooth e Scalphunter (al quale amputa gli arti). Successivamente riprogamma i loro cloni (anche di Sabretooth e di Scalphunter) in modo che quando verranno risvegliati obbediranno a lui.\nAvengers &amp; X-Men: Axis.\nMagneto attacca Genosha, che ora \u00e8 un campo di concentramento gestito da Teschio Rosso. Viene catturato, ma in seguito liberato dagli Uncanny Avengers.\nPoteri e abilit\u00e0.\nMagneto \u00e8 uno dei mutanti pi\u00f9 potenti della Terra (classificato come \"di classe quattro\" nei film sugli X-Men). Il suo potere principale consiste nel poter manipolare i campi elettromagnetici, e dunque primariamente i metalli. Il massimo quantitativo di materia che pu\u00f2 manipolare contemporaneamente \u00e8 sconosciuto. Pi\u00f9 volte \u00e8 stato in grado di spostare degli enormi asteroidi, e ha fatto levitare senza sforzo un sottomarino nucleare di 30\u00a0000 tonnellate. Le sue abilit\u00e0 si estendono fino al livello atomico, cosa che gli permette di manipolare le strutture chimiche e di riorganizzare la materia, anche se questo \u00e8 spesso un compito per lui faticoso. Magneto pu\u00f2 manipolare un gran numero di singoli oggetti contemporaneamente e con i suoi poteri \u00e8 stato in grado di assemblare macchinari complessi. In misura minore pu\u00f2 influenzare anche oggetti non metallici e non magnetici, e pu\u00f2 far levitare se stesso e gli altri (sempre tramite il controllo dei campi elettromagnetici). Pu\u00f2 inoltre generare degli impulsi elettromagnetici di grande forza e generare e manipolare l'energia elettromagnetica fino al livello dei fotoni. Pu\u00f2 diventare invisibile curvando la luce intorno al suo corpo. Un altro modo in cui Magneto usa spesso il suo potere \u00e8 la proiezione di campi di forza che possono bloccare selettivamente materia ed energia. Questi campi sono abbastanza forti da resistere alla detonazione di molteplici armi termonucleari, per cui Magneto \u00e8 invulnerabile a molti danni quando circondato dal suo scudo e grazie a esso pu\u00f2 sopravvivere temporaneamente nello spazio profondo. Egli pu\u00f2 anche incanalare i suoi poteri attraverso il proprio corpo per aumentare la sua resistenza e durata ben oltre i limiti umani e ha un tempo di reazione di base quindici volte pi\u00f9 breve di quello degli esseri umani normali. In un'occasione egli ha alterato il comportamento dei campi gravitazionali attorno a lui, cosa che viene attribuita all'esistenza di un campo unificato che egli pu\u00f2 manipolare. Ha dimostrato la capacit\u00e0 di produrre wormhole e di teletrasportare in sicurezza se stesso ed altri attraverso il wormhole.\nMagneto \u00e8 stato spesso descritto come in grado di resistere ai pi\u00f9 forti o pi\u00f9 inaspettati attacchi telepatici. Sono state proposte varie spiegazioni per la sua insolitamente forte resistenza alla telepatia, tra cui: (a) gli viene conferita tramite la tecnologia cablata nel suo casco (spiegazione fornita anche nella serie di film sugli X-Men), (b) qualche aspetto fisico dei suoi poteri elettromagnetici possono interferire con la telepatia (una volta ha usato il campo magnetico della Terra per smorzare i poteri di tutti i telepati alla sua portata), (c) ha dei poteri telepatici latenti o (d) resiste grazie alla sua pura forza di volont\u00e0. Il tema dei poteri telepatici latenti \u00e8 stato esplorato in una serie di storie, tra cui quella delle \"Guerre segrete\". In alcune delle sue prime apparizioni, Magneto \u00e8 stato descritto come capace di impegnarsi nella proiezione astrale (similmente a quanto possono fare i mutanti telepati). Ha anche, in rare occasioni, dimostrato la capacit\u00e0 di leggere i sogni di altri, di inviare comandi telepatici, e di sondare le menti altrui. Ha dimostrato la capacit\u00e0 di proteggere la sua mente tramite intensa meditazione, cos\u00ec completamente che persino Emma Frost non \u00e8 stata in grado di leggere i suoi pensieri, pur essendo direttamente di fronte a lui e tentando attivamente di farlo.\nNella serie \"\", durante uno scontro con Legione, questi lo priver\u00e0 del casco e lo stender\u00e0 telepaticamente. \u00c8 possibile, per\u00f2, che visto che in quel periodo i suoi poteri erano minori, indossasse il casco per proteggersi.\nIn aggiunta ai suoi poteri, Magneto ha molte altre abilit\u00e0. \u00c8 un genio con competenze in vari campi della scienza avanzata, soprattutto nella manipolazione genetica, fisica delle particelle, ingegneria, e in altri campi della tecnologia. Ha progettato armi avanzate, stazioni spaziali, forme di vita umanoidi dotate di superpoteri, dispositivi che generano vulcani e terremoti, dispositivi che bloccano la telepatia, e dispositivi in grado di vanificare tutti i poteri mutanti tranne che il proprio. Ha ricostruito dei dispositivi computerizzati basandosi unicamente sulla sua memoria. Parla correntemente molte lingue umane e una volta ha da solo decifrato la lingua sconosciuta di una civilt\u00e0 perduta. Possiede una straordinaria abilit\u00e0 nel \"leggere\" le microespressioni sui volti altrui rilevando cosa stanno pensando e provando. \u00c8 anche un maestro stratega e tattico con una vasta esperienza di combattimento, e spesso ha avuto successo in combattimento da singolo contro interi gruppi di avversari sovrumani. Ha anche un po' di addestramento militare nel combattimento corpo a corpo e ha dimostrato di essere efficace con i pugni, ma preferisce usare i suoi poteri quando si trova in situazioni di combattimento.\nAltre versioni.\nUltimate.\nLa versione Ultimate di Magneto ha aspetto e poteri simili alla sua controparte classica ed \u00e8 anch'esso a capo della Confraternita dei mutanti, tuttavia ha un retroscena narrativo diverso e contraddittorio: \u00e8 subito consapevole del suo legame di parentela con Quicksilver e Scarlet, la moglie deceduta si chiama Isabel (e non Magda), ha collaborato con Xavier alla creazione della Terra selvaggia, dichiara di aver perduto la famiglia durante l'Olocausto. Inoltre, \u00e8 lui il responsabile della paralisi di Xavier. Anche il carattere del personaggio differisce sostanzialmente, poich\u00e9 \u00e8 assai pi\u00f9 tenebroso e cinico non facendosi scrupoli ad usare metodi terroristici per raggiungere il suo scopo. Il suo odio per gli umani \u00e8 cos\u00ec profondo da pianificare pi\u00f9 volte il loro genocidio vedendo in loro nient'altro se non insetti.\nDurante il crossover Ultimatum, la morte dei figli lo spinge a dare vita ai suoi piani ed utilizzando il martello di Thor assieme ai suoi poteri causa catastrofi su scala mondiale come l'inondazione di New York City, il blizzard del regno di Destino e della maggior parte dell'Europa, terremoti ed eruzioni vulcaniche; grazie all'aiuto di Lorelei e il condizionamento di Madrox utilizza i doppi prodotti per fare esplodere le sedi del potere. Gli Ultimates e gli X-Men sopravvissuti si imbarcano in un viaggio per porre fine alla sua minaccia e raggiunta la sua fortezza volante danno il via ad un combattimento che costa la vita a Wolverine. Grazie all'arrivo di Nick Fury e a Jean Grey Magneto scopre la vera origine dei mutanti, ovvero la loro creazione accidentale per mano del governo e non la naturale evoluzione dell'uomo, e viene decapitato dai raggi ottici di Ciclope.\nEra di Apocalisse.\nDopo l'accidentale morte di Charles Xavier per mano del suo stesso figlio, che viaggi\u00f2 indietro nel tempo con lo scopo di uccidere Magneto, il signore del magnetismo fond\u00f2 gli X-Men con lo scopo di opporsi al sempre crescente potere di Apocalisse riuscito infine ad impadronirsi nel Nord America. Sposato con Rogue e padre del piccolo Charles, Magneto venne catturato da Apocalisse in persona e soccorso dagli X-Men durante la battaglia finale nella quale utilizzando il Cristallo M'Kraan Alfiere riusc\u00ec a tornare indietro nel tempo per impedire l'omicidio di Xavier. Con le sue ultime forze Magneto squarcia a met\u00e0 Apocalisse e stringendo a s\u00e9 la moglie e il figlio assiste alla caduta di milioni di bombe nucleari sul Nord America. Nello stupore generale, una misteriosa forza impedisce l'esplosione delle testate e l'opinione pubblica presume sia opera del leader degli X-Men che con riluttanza decide di non svelare la verit\u00e0. Diventato capo dell'ufficio per gli Affari Mutanti, riceve la visita di Sinistro che lo informa del ruolo svolto da Jean Grey nel fermare le testate e gli propone di mantenere segreto il fatto che la giovane sia ancora in vita a patto che non cerchino di liberarla. In seguito a numerosi attacchi da parte di X-Men presunti deceduti durante la battaglia finale con Apocalisse, Magneto \u00e8 costretto a rivelare la verit\u00e0 alla sua squadra e permettere che questi si scontrino con i Sinistri Sei guidati da Sinistro in persona. Usciti vittoriosi dallo scontro gli X-Men vengono affidati alla guida di Jean Grey mentre Magneto si consegna alle autorit\u00e0 governative.\nMarvel Zombi.\nIn questa realt\u00e0 dove quasi tutti gli eroi sono stati infettati da un virus alieno che li rende simili a zombi, Magneto \u00e8 uno dei pochi superesseri ad essere scampato al contagio. Rifugiatosi con un piccolo gruppo di umani nei tunnel della metropolitana di NYC, incontra Mr. Fantastic e lo salva dall'attacco degli zombi. Insieme i due riescono a portare i superstiti al portale dimensionale che conduce all'Universo Ultimate e mentre gli altri lo attraversano lui rimane indietro poich\u00e9 consapevole di essere l'unico in grado di distruggerlo impedendo agli zombi di infettare un'altra dimensione. Svolto il suo compito, viene contattato dagli Accoliti che si offrono di inviare uno shuttle a prelevarlo ma per paura di estendere il contagio anche all'Asteroide M (in orbita attorno alla Terra ed unico luogo sicuro) rifiuta affermando che trover\u00e0 un modo per arrivarvi. Tuttavia, viene preso alla sprovvista da un gruppo di zombi e riesce a decapitare Occhio di Falco e staccare la parte superiore del cranio di Colonnello America prima di essere morso da Wasp e fatto a pezzi da Thor e Hulk.\nAmalgam.\nIl Magneto dell'universo Amalgam \u00e8 un eroe che per combattere il malvagio fratello Will Magnus ha creato i \"Magnetic Men\" (i Metal Men della DC fusi alla Confraternita dei mutanti malvagi della Marvel) robot completamente composti da metallo che hanno le caratteristiche e i poteri dei mutanti uccisi dal fratello Will.\nAltri media.\nTelevisione.\nIl personaggio appare nelle seguenti serie animate:\nCinema.\nMagneto \u00e8 il co-protagonista della saga cinematografica degli X-Men nella quale esordisce come loro nemico giurato; in seguito, assume posizioni meno estreme arrivando a ricoprire un ruolo di anti-eroe, occasionalmente in loro appoggio. In questa serie, Magneto da maturo-anziano \u00e8 interpretato da Ian McKellen, mentre \u00e8 interpretato da giovane da Michael Fassbender. Compare in:\nVideogiochi.\nIl personaggio \u00e8 apparso nei seguenti videogiochi:"}
{"id": "354419", "revid": "122026481", "url": "https://it.wikipedia.org/wiki?curid=354419", "title": "Patto Gentiloni", "text": "Il cosiddetto \"patto Gentiloni\" fu un accordo politico informale (mai messo per iscritto) intervenuto tra i liberali di Giovanni Giolitti e l'Unione Elettorale Cattolica Italiana (UECI), presieduta dal conte Vincenzo Ottorino Gentiloni (da cui prese il nome), in vista delle elezioni politiche italiane del 1913. \nAntefatti.\nAgli inizi del XX secolo erano ancora valide, nel mondo cattolico, le dichiarazioni di papa Pio IX (1846-1878) sulla \"non convenienza\" (\"non expedit\") della partecipazione dei fedeli all'attivit\u00e0 politica del Regno d'Italia. Ma l'ambiente delle associazioni laiche era in costante movimento. All'interno dell'Opera dei Congressi, la principale associazione cattolica italiana, divenne egemone il gruppo di don Romolo Murri, che sosteneva la necessit\u00e0 di preferire l'accordo tattico con i socialisti piuttosto che appoggiare i liberali. Nel 1904 papa Pio X (1903-1914) intervenne sciogliendo l'associazione (28 luglio).\nVincenzo Gentiloni e i cattolici vicini al suo orientamento si schieravano invece con la monarchia e con i liberali giolittiani per fermare l'avanzata socialista, marxista e anarchica. Tale orientamento, volto a preservare il patrimonio di valori tradizionali del mondo cattolico, era condiviso anche da Pio X, che nel decreto \"Lamentabili Sane Exitu\" nel 1907 aveva condannato 65 proposizioni moderniste e subito dopo aveva comminato la scomunica del modernismo nell'enciclica \"Pascendi Dominici gregis\".\nNel 1909 Pio X promosse la creazione dell'Unione Elettorale Cattolica Italiana (UECI), un'associazione laicale con il compito di indirizzare i cattolici italiani impegnati nell'agone politico. Il pontefice pose il Conte Gentiloni alla direzione dell'organismo. Il primo banco di prova della collaborazione tra UECI e moderati si ebbe in occasione delle elezioni politiche di quell'anno. Diversi cattolici si candidarono nelle liste liberali. L'esito fu positivo: furono eletti 21 \"deputati cattolici\" nelle liste di Giolitti .\nNel 1913 l'esperimento divenne una prassi, sancita dal cosiddetto \u00abPatto Gentiloni\u00bb.\nIl contenuto del patto.\nNel 1912 una riforma elettorale (approvata il 25 maggio) aveva introdotto il suffragio universale maschile. Il numero di aventi diritto al voto aument\u00f2 notevolmente, passando dai circa tre milioni iniziali ad oltre 8.600.000. La riforma elettorale approvata era stato il prezzo che Giolitti aveva dovuto pagare ai socialisti di Leonida Bissolati per l'appoggio ottenuto durante la guerra italo-turca. Molti nuovi elettori erano operai e il PSI riscuoteva molti consensi nel mondo operaio proletario.\nGiolitti, e con lui vari esponenti della classe politica che aveva governato l'Italia nel suo primo cinquantennio di vita, desiderava bloccare l'avanzata del Partito Socialista Italiano. Prese perci\u00f2 l'iniziativa di rivolgersi all'Unione Elettorale Cattolica Italiana. Contando sull'esistenza di un precedente (le elezioni del 1909), l'esperimento della collaborazione con i cattolici fu rinnovato.\nIl partito liberale mise a disposizione una nutrita quantit\u00e0 di seggi per i candidati cattolici. Da parte sua, Gentiloni fu incaricato di passare al vaglio i candidati liberali, al fine di far confluire i voti dei cattolici su quelli tra loro che promettessero di fare propri i valori affermati dalla dottrina cristiana e, parallelamente, di negare il proprio sostegno a leggi anticlericali.\nDato il sistema elettorale uninominale e maggioritario, il vincolo di appartenenza partitica era molto debole. Per tale ragione il patto consisteva in un elenco di sette punti considerati irrinunciabili per ottenere il sostegno degli elettori cattolici.\nI sette punti d'impegno, detti anche \u00abEptalogo\u00bb, che ogni candidato doveva sottoscrivere, furono:\nQuesti punti furono inseriti anche nell'accordo fondativo (firmato nel 1913) del neonato Partito Liberale Italiano.\nLe conseguenze.\nIl patto fu concluso in maniera informale: Giolitti, di fronte alle accuse di aver \"ceduto\" ai cattolici, riferitegli dai liberali della sua maggioranza, ne neg\u00f2 l'esistenza. \nI radicali comunque lasciarono la maggioranza giolittiana e Giolitti perse parte del consenso popolare.\nFra i cattolici, espresse delle riserve don Luigi Sturzo, che si batteva per la creazione di un partito di cattolici . Anche Francesco Luigi Ferrari fu tra i contrari. La Santa Sede appoggi\u00f2 tacitamente il Patto: in vista delle elezioni, papa Pio X tolse il \"non expedit\" in 330 collegi su 508 .\nI risultati delle elezioni del 1913 sancirono il grande successo del Patto: i liberali ebbero oltre il 47% dei voti e su 508 seggi ebbero 270 eletti. Di questi, 228 furono gli eletti che avevano sottoscritto gli accordi del Patto prima delle elezioni. I deputati socialisti (PSI e \"Socialisti indipendenti e sindacalisti\") videro salire a 52 il numero dei propri eletti, i riformisti (Partito Socialista Riformista Italiano) eletti furono 19, mentre 62 furono i radicali (tra cui Romolo Murri), 20 l'Unione elettorale cattolica e 9 i cattolici conservatori (non aderenti al Partito Liberale). \nPrima del \u00abPatto Gentiloni\u00bb, l'alleato di Giolitti era il Partito Radicale che, con i suoi settanta deputati, aveva appoggiato il terzo e quarto governo Giolitti. Dopo le elezioni del 1913 i radicali passarono all'opposizione per protesta. Dopo il congresso nazionale, svoltosi a Roma tra il 31 gennaio e 2 febbraio 1914, i radicali decisero di uscire dal governo (4 marzo)."}
{"id": "354420", "revid": "920621", "url": "https://it.wikipedia.org/wiki?curid=354420", "title": "Bi\u0142goraj", "text": "Bi\u0142goraj \u00e8 una citt\u00e0 della Polonia sud-orientale, con 27.000 abitanti nel 2003. Dal 1999 fa parte del voivodato di Lublino, mentre dal 1975 al 1998, con la vecchia suddivisione in voivodati, apparteneva al voivodato di Zamo\u015b\u0107.\nStoria.\nBi\u0142goraj fu fondata nel 1578 da Adam Gorajski. La citt\u00e0 si trova a 90 km a sud di Lublino ed \u00e8 anche capoluogo del distretto di Bi\u0142goraj. La citt\u00e0 \u00e8 circondata da foreste e da tre fiumi, come mostrato dallo stemma (un cigno che si libra in volo su tre linee orizzontali che rappresentano i tre fiumi)."}
{"id": "354421", "revid": "729019", "url": "https://it.wikipedia.org/wiki?curid=354421", "title": "Claude Joseph Rouget de Lisle", "text": "Biografia.\nAi tempi della rivoluzione francese, Rouget de Lisle faceva parte dell'Armata del Reno e, durante la notte del 25 aprile del 1792, gli fu chiesto di comporre una marcia per l'esercito che doveva entrare in Parigi. In quei giorni, infatti, l'armata era a Strasburgo e la Francia aveva appena dichiarato guerra ad Austria e Prussia. Dopo alterne fortune durante la Rivoluzione, nel 1796 si ritir\u00f2 a vita privata. Compose inoltre 25 romanze per canto e pianoforte, 50 \"Chants fran\u00e7ais\" e libretti per opera. Mor\u00ec in povert\u00e0 a Choisy-le-Roi e le sue ceneri furono trasferite il 14 luglio 1915 a l'H\u00f4tel des Invalides a Parigi dove si trovano anche quelle di Napoleone.\nMassone, Rouget de Lisle \u00e8 stato membro della Loggia \"Les Fr\u00e8res Discrets\" di Charleville, appartenente al Grande Oriente di Francia.\nRecentemente \u00e8 stata riconosciuta la paternit\u00e0 della musica al compositore e violinista Giovanni Battista Viotti , per l'indubbia coincidenza delle frasi musicali del suo concerto in in DO maggiore (1781), emerso nella pubblicazione dell'opera omnia dell'artista piemontese."}
{"id": "354426", "revid": "110157", "url": "https://it.wikipedia.org/wiki?curid=354426", "title": "Laupersdorf", "text": "Laupersdorf (toponimo tedesco) \u00e8 un comune svizzero di 1\u00a0734 abitanti del Canton Soletta, nel distretto di Thal."}
{"id": "354435", "revid": "36426", "url": "https://it.wikipedia.org/wiki?curid=354435", "title": "Religioni abramitiche", "text": "Le religioni abramitiche sono quelle che rivendicano Abramo (in ebraico \"Abraham\" \u05d0\u05b7\u05d1\u05b0\u05e8\u05b8\u05d4\u05b8\u05dd,; in Arabo \"Ibrahim\" \u0627\u0628\u0631\u0627\u0647\u064a\u0645) come origine o parte della loro storia sacra.\nIl concetto di \"religioni abramitiche\" si \u00e8 sviluppato ed \u00e8 divenuto di uso comune solo fra la fine del XX e l'inizio del XXI secolo per offrire un'alternativa ad altre denominazioni considerate superate o meno accurate come \"religioni monoteiste\" o \"religioni del Libro\" per indicare l'Ebraismo, il Cristianesimo e l'Islam. Altri grandi raggruppamenti religiosi sono le religioni dharmiche e le religioni taoiche.\nIl concetto di \"religione abramitica\" \u00e8 controverso. \u00c8 nota presso gli storici delle religioni la teoria e prassi teologica della \"tolleranza all'indietro\", per cui un Bahaista riconoscer\u00e0 sia l'Ebraismo sia il Cristianesimo che l'Islam come \"religione abramitica\" e aggiunger\u00e0 la propria religione al novero delle religioni abramitiche, un musulmano (il concetto di \"religioni abramitiche\" \u00e8 di origine islamica) riconoscer\u00e0 come abramitiche Ebraismo, Cristianesimo e la propria religione, ma escluder\u00e0 i Bahai, un cristiano teologicamente coerente parler\u00e0 di \"tradizione giudaico-cristiana\", mentre un giudaico osservante non riconoscer\u00e0, almeno dal punto di vista teologico, nessuno dei \"fratelli minori\".\nOrigine del concetto.\nL'espressione \"religioni abramitiche\" ha la sua origine negli studi francesi d'islamologia, ed \u00e8 stata creata da Louis Massignon, che nel saggio \"Les trois pri\u00e8res d'Abraham\", parla di \u00abcultes abrahamiques\u00bb riferendosi all'Ebraismo, al Cristianesimo ed all'Islamismo.\nNel 1950 Massignon introduce \u00abreligions abrahamiques\u00bb:\nNel 1953 Massignon scrive:\nNel 1955 \u201creligions abrahamiques\u201d \u00e8 utilizzato anche da \u00c9mile Dermenghem (1892-1971).\nAltre religioni che si richiamano ad Abramo.\nIl bahaismo.\nAlle tre tradizionali si pu\u00f2 aggiungere come quarta religione il Bahaismo che pretende pure di discendere da Abramo tramite la sua terza moglie, Chetura. Da ella discenderebbe, secondo i suoi seguaci, Bah\u00e1'u'll\u00e1h (1817-1892, letteralmente \"La Gloria di Dio\"), il fondatore della religione Bah\u00e1'\u00ed.\nAltre oltre il bahaismo.\nOltre all'Ebraismo, al Cristianesimo, all'Islam e al Bahaismo, vi \u00e8 un gran numero di religioni abramitiche (o che pretendono di essere tali) minori. Fra queste ricordiamo:\nQueste religioni hanno diffusione limitata e, per lo pi\u00f9, carattere locale. Le religioni abramitiche, contando i due miliardi e mezzo circa di cristiani, il miliardo e mezzo circa di musulmani, i 14 milioni di persone di religione ebraica, i sette milioni di bahaisti e il gran numero di religioni minori, sono osservate dalla maggioranza della popolazione del mondo.\nGeovisti, Mormoni, Avventisti e Unitariani sono anche classificati come Cristiani Restaurazionisti, una quinta corrente rispetto a Cattolici, Ortodossi, Anglicani e Protestanti di cui farebbero parte anche altre sette meno importanti e radicate. Dato che per\u00f2 negano la divinit\u00e0 di Ges\u00f9 Cristo, la definizione di \"Cristiani\" non pu\u00f2 che essere intesa \"lato sensu\", ovvero impropriamente, come dimostra il fatto che le altre quattro grandi diramazioni del Cristianesimo non li considerano \"cristiani\" e non li riconoscono come tali.\nCi sono infine tendenze a distinguere l'Evangelicalismo e/o l'Anabattismo dal resto del Protestantesimo: a quel punto le correnti cristiane arriverebbero a sette (Cattolici, Ortodossi, Anglicani, Evangelici, Protestanti, Anabattisti, Restaurazionisti).\nCaratteristiche.\nConcetti fondamentali.\nLa Bibbia narra che Abramo distrusse gli idoli della casa del padre e propugn\u00f2 l'idea del Dio unico, creatore, giudice, non conoscibile, onnipotente ed eterno. Funzionale a questo concetto \u00e8 quello del Dio che stabilisce le leggi cui gli uomini si devono attenere - concetto gi\u00e0 precedentemente espresso nella Bibbia con i comandamenti Noachici (sostanzialmente, un corpus di leggi destinate alla protezione della persona, della propriet\u00e0 e dei rapporti personali) e che sar\u00e0 pi\u00f9 avanti formalizzato con i Dieci Comandamenti e il \"corpus juris\" costituito dalla Torah, dettati appunto da Dio a Mos\u00e8 durante l'Esodo. Questi concetti di base sono strettamente osservati nelle religioni ebraica e islamica, mentre sono interpretati in modo trascendente nella religione cristiana.\nPunti in comune.\nFra i punti di contatto tra le religioni abramitiche, oltre la comune discendenza da Abramo, vi \u00e8 la \"regola d'oro\" (fra l'altro non esclusiva delle religioni abramitiche, ma presente anche in altre tradizioni e culture).\nEcco tre esempi dalle principali religioni abramitiche (Ebraismo, Cristianesimo e Islam):\nLe religioni abramitiche non esauriscono il gruppo delle religioni monoteiste, dato che esistono religioni monoteiste non abramitiche, come lo Zoroastrismo e il Sikhismo, ma ne costituiscono il nucleo centrale e il gruppo pi\u00f9 numericamente rilevante.\nLa posizione del cristianesimo.\nIl concetto di religione abramitica presenta delle ambiguit\u00e0 nell'ambito del Cristianesimo. Esso infatti riconosce pienamente la rivelazione ebraica, di cui ritiene la predicazione di Ges\u00f9 una prosecuzione, mentre non accetta Maometto, le cui rivelazioni sono in vari punti in contrasto con quelle evangeliche, anche se non mancano punti di contatto.\nConfronto fra i temi fondamentali.\nDio.\nIl nome ebraico di Dio (Dio Padre per i cristiani) cio\u00e8 Jahv\u00e8 \u00e8 considerato sacro e, in linea col secondo comandamento mosaico, pronunciato raramente da giudaici e cristiani.\nDottrine fondamentali.\nIl comandamento dell'amore riassume i dieci comandamenti, cui corrispondono anche, in gran parte, i sette precetti Noachici.\nEscatologia.\n1) Aldil\u00e0:\n2) Mondo Futuro o Fine del mondo:"}
{"id": "354437", "revid": "115456961", "url": "https://it.wikipedia.org/wiki?curid=354437", "title": "Artturi Ilmari Virtanen", "text": "Virtanen nacque a Helsinki da Kaarlo Virtanen e Serafiina Isotalo, studi\u00f2 al liceo classico di Viipuri (Vyborg). In seguito Virtanen studi\u00f2 chimica, biologia, e fisica all'Universit\u00e0 di Helsinki laureandosi nel 1919, and\u00f2 a specializzarsi in Svizzera e Svezia. Divenne professore di biochimica all'Istituto finlandese di Tecnologia di Helsinki nel 1931 e docente all'Universit\u00e0 di Helsinki nel 1939. Le sue ricerche vertevano principalmente su mangimi per animali parzialmente sintetici, i batteri azoto-fissanti che si trovano sui noduli radicali delle piante leguminose, e il miglioramento di metodi per la conservazione del burro.\nNel 1945 fu conferito a Virtanen il Premio Nobel per la chimica \"per la sua ricerca e invenzione nella chimica agricola e nutritiva, specialmente per il suo metodo per la conservazione del foraggio\" (foraggio AIV). Il metodo, brevettato nel 1932, consisteva in un tipo di silaggio che migliorava l'immagazzinamento del foraggio fresco, importante durante i lunghi inverni. Il processo comprendeva anche nell'aggiunta di acido cloridrico o acido solforico al frumento appena immagazzinato. L'incremento dell'acidit\u00e0 blocca dannose fermentazioni e non ha effetti collaterali n\u00e9 sugli animali che lo consumano n\u00e9 sulle sue qualit\u00e0 nutritive.\nL'asteroide 1449 Virtanen, scoperto dal fisico e astronomo finlandese Yrj\u00f6 V\u00e4is\u00e4l\u00e4, \u00e8 stato a lui intitolato."}
{"id": "354439", "revid": "110157", "url": "https://it.wikipedia.org/wiki?curid=354439", "title": "Matzendorf", "text": "Matzendorf (toponimo tedesco) \u00e8 un comune svizzero di 1\u00a0292 abitanti del Canton Soletta, nel distretto di Thal."}
{"id": "354449", "revid": "547034", "url": "https://it.wikipedia.org/wiki?curid=354449", "title": "Gaidaro", "text": "Gaidaro (dal greco \"g\u00e0idaros\", \u03b3\u03ac\u03b9\u03b4\u03b1\u03c1\u03bf\u03c2, ossia asino; in greco: \"Agathonisi\" - \u0391\u03b3\u03b1\u03b8\u03bf\u03bd\u03ae\u03c3\u03b9) \u00e8 l'isola pi\u00f9 settentrionale del Dodecaneso. Per quanto di piccola estensione ha coste molto frastagliate cos\u00ec da annoverare numerosi golfi: Chochli\u00e0, San Giorgio (\"Agios Georgios\"), Poro e Maistro. Il suolo collinoso \u00e8 roccioso e sterile. La vegetazione \u00e8 povera e vi abbondano i cespugli. Fra i pochi alberi predomina l'olivo e il fico. Non esistono sorgenti d'acqua dolce e le necessit\u00e0 idriche della popolazione sono soddisfatte da pozzi che in periodi di siccit\u00e0 sono riempiti da speciali navi cisterna. Il suo nome significherebbe \"isola delle spine\" (dal greco \"\u03b1\u03b3\u03ba\u03ac\u03b8\u03b9\" pronunciato angh\u00e0thi = spina). Il suo nome antico era Yetousa (\u03a5\u03b5\u03b8\u03bf\u03cd\u03c3\u03b1).\nAmministrazione.\nA seguito della riforma detta \"programma Callicrate\" in vigore a partire dal 2011, l'isola \u00e8 amministrata dal comune omonimo, situato nella periferia dell'Egeo Meridionale (unit\u00e0 periferica di Calimno), che comprende anche le isole di Gl\u00e1ros, Koun\u00e9li, Ner\u00e0 e Psathon\u00edsio, tutte disabitate per una superficie complessiva di 14,5 km\u00b2 e una popolazione di 158 abitanti al censimento 2001\nLocalit\u00e0.\nI centri abitati dell'isola sono i seguenti:"}
{"id": "354450", "revid": "770685", "url": "https://it.wikipedia.org/wiki?curid=354450", "title": "Matti Vanhanen", "text": "Vanhanen \u00e8 laureato in scienze politiche, ed \u00e8 considerato un esperto nel campo della politica dell'Unione europea.\n\u00c8 stato candidato dal Partito di Centro come presidente nelle elezioni presidenziali del 2018, ottenendo voti, nonch\u00e9 il %, classificandosi quinto.\nL'8 giugno 2020 \u00e8 diventato ministro dell'economia nel governo Marin dopo le dimissioni di Katri Kulmuni, nonch\u00e9 capo del suo partito."}
{"id": "354451", "revid": "287204", "url": "https://it.wikipedia.org/wiki?curid=354451", "title": "Mahatma", "text": "Mahatma \u00e8 un appellativo sanscrito composto da due parole: \"Maha\" che significa \u00abgrande\u00bb e \"Atma\" che significa \u00abanima\u00bb; pu\u00f2 essere quindi tradotto come \u00abGrande Anima\u00bb. \nQuesto epiteto \u00e8 stato attribuito ad alcuni personaggi come Mohandas Karamchand Gandhi, che fu cos\u00ec chiamato il 6 marzo 1915 dal poeta Rabindranath Tagore, o forse anche prima dall'attivista politico Metha il 21 gennaio 1915 in un documento della Scuola di Kamribai a Jetpur, in India.\nViene usato per indicare adepti, anime liberate o anche professionisti. Da parte sua, Gandhi rifiut\u00f2 sempre tale epiteto, in quanto riteneva ridicola la distinzione tra \"grandi anime\" e \"piccole anime\", nella convinzione che tutti gli uomini sono uguali di fronte a Dio.\nUso del termine nella teosofia.\nIl termine era stato reso popolare nella letteratura teosofica del tardo XIX secolo, con la quale lo stesso Gandhi era entrato in contatto, quando Helena Petrovna Blavatsky, cofondatrice della Societ\u00e0 Teosofica, afferm\u00f2 che i suoi insegnanti, dai quali aveva appreso la dottrina teosofica, erano adepti o \"Mahatma\" che abitavano in Tibet.\nIl titolo di \u00abMaestri dell'antica sapienza\u00bb o \u00abMaestri Illuminati\u00bb viene a volte utilizzato in alternativa dai teosofi. Secondo quanto riferito dalla Blavatsky, tali Mahatma non sono esseri incorporei, ma persone praticamente immortali coinvolte nel controllo della crescita degli individui e nello sviluppo delle civilt\u00e0.\nLa Blavatsky fu la prima in tempi moderni a sostenere di aver avuto un contatto con tali \"Adepti Teosofi\", soprattutto con i due Maestri Koot Hoomi e Morya.\nNel settembre e nell'ottobre del 1880, la signora Blavatsky fece visita ad A. P. Sinnett a Simla nel nord dell'India. Il serio interesse di Sinnett per gli insegnamenti teosofici della Blavatsky e per il lavoro della Societ\u00e0 Teosofica spinse la signora Blavatsky a rendere possibile una corrispondenza tra Sinnett e i due Adepti che sponsorizzavano la Societ\u00e0, abbreviati come K.H. e M.\nIn seguito a questa corrispondenza Sinnett scrisse \"Il Mondo Occulto\" (1881) e \"Buddhismo Esoterico\" (1883), che ebbero un'enorme influenza nel generare l'interesse del pubblico verso la teosofia. Le risposte e le spiegazioni date dai Mahatma alle domande di Sinnett sono contenute nelle loro lettere dal 1880 al 1885, pubblicate a Londra nel 1923 come \"\"The Mahatma Letters to A. P. Sinnett\". I Mahatma ebbero corrispondenza con un certo numero di altre persone durante i primi anni della Societ\u00e0 Teosofica. Molte di queste lettere sono state pubblicate in due volumi intitolati \"Letters from the Masters of the Wisdom, Series 1 and Series 2\"\" (\"Lettere dai maestri della saggezza, serie 1 e 2\").\nCi sono state molte discussioni riguardo all'effettiva esistenza di tali particolari Adepti. I critici di Mme Blavatsky hanno da sempre dubitato dell'esistenza dei suoi Maestri. Si vedano ad esempio le \"rivelazioni\" di W.E. Coleman. Pi\u00f9 di 25 persone hanno testimoniato di avere visto personalmente e di essere entrati in contatto con questi Mahatma nel corso della vita della Blavatsky. In anni pi\u00f9 recenti, K. Paul Johnson ha portato avanti una sua interessante ma discutibile teoria riguardo ai \"Maestri\".\nDopo la morte della Blavatsky nel 1891, diverse persone hanno sostenuto di essere in contatto con i suoi \"Adepti Maestri\" e hanno dichiarato di essere i nuovi \"messaggeri\" dei \"Maestri\" che dovevano comunicare vari insegnamenti esoterici. Fra costoro, meritano di essere ricordati Helena Ivanovna Roerich (1879-1955), discepola del Maestro Morya, Alice Bailey (1880-1949) e\nJiddu Krishnamurti (1895-1986), discepoli del Maestro Kut Humi.\nA partire dagli anni ottanta del secolo scorso, lo studioso di scienze esoteriche Benjamin Creme, discepolo di un membro anziano della Gerarchia dei Maestri, ha fornito nelle sue opere molte informazioni sulla natura e sull'attivit\u00e0 dei Mahatma. In particolar modo, Creme ha chiarito la natura e il ruolo di Maitreya, attualmente operante come un semplice attivista in mezzo agli uomini."}
{"id": "354459", "revid": "38120", "url": "https://it.wikipedia.org/wiki?curid=354459", "title": "Neon Genesis Evangelion - The End of Evangelion", "text": ""}
{"id": "354463", "revid": "767487", "url": "https://it.wikipedia.org/wiki?curid=354463", "title": "Oligopsonio", "text": "L'oligopsonio \u00e8 una forma di mercato in cui la domanda \u00e8 concentrata in un ristretto numero di operatori, mentre l'offerta \u00e8 frammentata in un numero indefinito di operatori.\nDeriva dal greco \u1f40\u03bb\u03af\u03b3\u03bf\u03c2 oligos (pochi) e \u1f40\u03c8\u03c9\u03bd\u03af\u03b1 opsonia (acquisto).\nRappresenta la struttura simmetricamente inversa di un oligopolio, ove invece l'offerta di beni \u00e8 controllata da pochi operatori rispetto alla frammentazione della domanda.\nI modelli descrittivi del dupopolio (ovvero mercati oligopolistici/oligopsonistici) sono stati originariamente effettuati alla fine del 1800 dagli economisti Antoine Augustin Cournot e Joseph Louis Fran\u00e7ois Bertrand. La struttura del mercato oligopsonista \u00e8 stata descritta e analizzata sia da Edward Hastings Chamberlin nel 1929 e 1933, nonch\u00e9 da Richard L. Hall e C.J.Hitch nel 1939 fino alle contribuzioni di John. F. Nash con l'elaborazione dell'equilibrio di Nash-Cournot e altre elaborazioni tra cui l'equilibrio su curve spezzate di domandab (\"kinked\")\nI modelli di oligopsonio possono essere distinti in funzione dei comportamenti collaborativi o meno degli oligopsonisti in merito alla fissazione dei prezzi e/o quantit\u00e0 acquistate:\nGrazie alla concentrazione della domanda, gli oligopsonisti esercitano, come gli oligopolisti, un potere contrattuale (come evidenziato nei modelli di Clee e Michael Porter) tali da ottenere condizioni e prezzi migliorativi rispetto a quanto non accadrebbe in una economia di libero mercato.\nCome per l'oligopolio diverse sono le cause che portano alla formazione di oligopsoni, spesso per barriere all'entrata (economie di scala, barriere tecnologiche)], etc.) o regolamentali/fiscali.\nDispersione dei prezzi.\nI prezzi di acquisto praticati dai diversi oligopsonisti posso variare tra un minimo corrispondente al prezzo prevalente in concorrenza perfetta, ed il massimo di monopolio."}
{"id": "354465", "revid": "102493", "url": "https://it.wikipedia.org/wiki?curid=354465", "title": "CISAL", "text": ""}
{"id": "354468", "revid": "1543377", "url": "https://it.wikipedia.org/wiki?curid=354468", "title": "Confessioni di un sicario dell'economia", "text": "Confessioni di un sicario dell'economia (\"Confessions of an Economic Hit Man\") \u00e8 un libro autobiografico scritto dall'economista John Perkins, in cui l'autore racconta gli anni in cui lavor\u00f2 all'interno della Chas. T. Main Inc. con il ruolo di economista capo, e i meccanismi di corruzione e collusione intrattenuti dagli Stati Uniti con banche, grandi aziende e governi di vari paesi nel mondo. In particolare l'autore si sofferma sul periodo che va dal 1963 fino agli anni ottanta, cio\u00e8 dall'adolescenza e dagli studi di economia alle mansioni rivestite per conto della politica estera americana, fino alla definitiva decisione di scrivere il libro.\nLe vicende narrate sono state vissute dall'autore in prima persona all'epoca del suo incarico di - come si definisce egli stesso - \"sicario dell'economia\".\nTrama.\nNell'introduzione l'autore si sofferma sui motivi che lo hanno spinto a scrivere un libro riguardo alla propria esperienza, e sulle vicissitudini che lo hanno accompagnato durante le varie stesure: iniziato nel 1982 e interrotto varie volte a causa di pressioni esterne, fu infatti ultimato solo nel 2004.\nSubito dopo inizia il racconto della vita dell'autore. I primi anni passati al college e una prima descrizione della sua crescita psicologica, che si riveler\u00e0 fondamentale successivamente con l'ingresso nell'NSA.\nPerkins prende quindi a descrivere la sua vita lavorativa all'interno della societ\u00e0 di consulenze, raccontando ci\u00f2 che poco a poco arriv\u00f2 a scoprire sul sistema economico americano.\nDopo aver lavorato all'NSA l'autore entra a far parte dei cosiddetti \"Peace Corps\", dai quali giunge infine al suo lavoro principale, di \"sicario dell'economia\".\nPer prima cosa, viene istruito al suo ruolo futuro da un altro agente interno della Main (Claudine): \nPer poter lavorare Perkins inizia a girare il mondo, e visitare assieme a dei colleghi paesi come l'Indonesia, Panama, Arabia Saudita, o Iran, nei quali, egli racconta, gli viene chiesto di creare previsioni gonfiate di un imminente boom economico, per giustificare prestiti miliardari da Parte degli organismi internazionali.\nMolte volte egli dimostra inoltre di essere l'unico sicario disponibile verso la gente del luogo, andando a visitare pi\u00f9 volte le zone povere dei paesi ove lavora, e intrattenendosi con amici del posto che gli spiegano il punto di vista della popolazione.\nConosce, per motivi di lavoro ma anche per curiosit\u00e0 personale, personalit\u00e0 del calibro di Allende, Torrijos o Roldos, Graham Greene, e altri.\nIn questi incontri inizia ad avere serie crisi di coscienza, che inizialmente elude, ma che alla fine lo spingeranno a scrivere il libro.\nEgli diventa, col tempo, capace di descrivere il sistema degli investimenti stranieri e dei sicari.\nTecniche utilizzate.\nIn una intervista successiva all'uscita del libro e contenuta nel documentario \"\", l'autore ha sintetizzato con queste parole le modalit\u00e0 di corruzione utilizzate durante il proprio incarico per conto della Banca Mondiale:\nI sicari, gli sciacalli, l'esercito.\nRacconta Perkins che il ruolo del sicario dell'economia nasce con i lavori di Kermit Roosevelt jr, funzionario della CIA che ebbe un ruolo predominante nella risoluzione della questione iraniana nel 1951, quando il leader iraniano Mohammad Mossadeq si ribell\u00f2 allo sfruttamento del petrolio nazionale da parte della precursore dell'attuale BP, nazionalizzandone il patrimonio.\nPer rispondere alla sua azione, e per paura di un intervento dell'URSS, il Regno Unito chiese aiuto agli USA, che inviarono sul luogo Roosevelt, che minacci\u00f2 e corruppe un manipolo di persone per generare rivolte violente e far cadere Mossadeq, facendo salire al trono il dittatore Mohammad Reza Pahlavi, alleato con gli USA.\nDa allora un sicario dell'economia \u00e8 un professionista il cui lavoro consiste nel convincere paesi strategicamente importanti per il suo datore di lavoro (spesso gli USA) a contrarre significativi impegni finanziari con la banca Mondiale, con l'agenzia statunitense per lo sviluppo internazionale (USAID) e con altre organizzazioni umanitarie.\nI prestiti che questi organi internazionali si vedono richiedere vengono giustificati in base a straordinarie previsioni di sviluppo economico, spesso inventate, che vengono stilate dagli stessi sicari.\nIn base al contratto degli impegni finanziari, i prestiti vengono poi reinvestiti in opere pubbliche commissionate a multinazionali del mondo occidentale, e nel rimpinguare le casse delle poche famiglie che detengono il potere reale delle risorse naturali del paese protagonista.\nI problemi per la nazione sorgono quando si tratta di ripagare il debito verso le associazioni di credito internazionali.\nIl contratto viene stipulato in maniera tale che questo debito sia fondamentalmente ingestibile, cos\u00ec che la nazione soggetta diventi di fatto controllabile da parte delle organizzazioni internazionali, e, in definitiva, da parte degli Stati Uniti.\nIl decollo industriale basato su previsioni economiche gonfiate tarda a venire, cos\u00ec che il paese si ritrova con un debito insanabile, e con la possibilit\u00e0 di una minaccia di black out economico nel caso in cui il creditore internazionale dovesse chiedere indietro i fondi versati.\nIn questa maniera gli USA si assicurano un nuovo paese soggetto al proprio controllo, che pu\u00f2 sfruttare, ad esempio, come voto favorevole all'interno dell'ONU.\nFattore fondamentale \u00e8 l'accondiscendenza dei governatori e delle famiglie influenti del paese, che vengono sostanzialmente pagati per lasciar fare. Tutto il sistema si basa sulla corruttibilit\u00e0 delle persone al comando.\nAltra figura centrale del sistema \u00e8 lo sciacallo dell'economia, che entra in azione qualora fallisca il sicario. Nel caso in cui, per esempio, si scopra che il governatore del paese non \u00e8 corruttibile, o che altri fattori esterni hanno bloccato l'opera dei sicari, gli sciacalli organizzano un attentato al presidente, cos\u00ec da togliere di mezzo il problema.\nUna volta tolto di mezzo la persona non corruttibile, viene messo al governo del paese un governatore fantoccio pronto a firmare contratti miliardari con le multinazionali interessate.\nSe falliscono anche gli sciacalli, e tutti gli attentati non vanno a buon fine, allora entra in gioco l'esercito, che attacca la nazione cos\u00ec da destabilizzarne il governo e sostituirlo con uno assoggettato.\nTutto questo viene ricostruito nel libro in base alle esperienze e alle conoscenze accumulate dal protagonista nella sua vita.\nGli stati colpiti.\nNella sua esperienza, Perkins racconta di alcuni stati colpiti da questo sistema:"}
{"id": "354470", "revid": "254059", "url": "https://it.wikipedia.org/wiki?curid=354470", "title": "Manfredo IV di Saluzzo", "text": "Biografia.\nFiglio del marchese Tommaso, Manfredo ottenne il governo alla morte del padre, proseguendone la politica incentrata sullo sviluppo del marchesato. Saluzzo, ormai libero comune, era retta da un podest\u00e0 che governava in nome dei Del Vasto. Manfredo ottenne che venissero poste sotto contratto le normative che regolavano i rapporti vigenti tra le due parti.\nSotto di lui il territorio del marchesato si estese con l'annessione di alcune terre e castelli, dovuti principalmente per trattati tra famiglie feudali: ad esempio, nel 1322 i marchesi Del Carretto cedettero Cairo Montenotte, , Cortemilia ai saluzzesi: in cambio, Manfredo s'impegnava a risanare i debiti dell'altra famiglia.\nLa successione al Marchesato.\nNel 1321 Manfredo IV aveva donato al secondogenito Manfredo gran parte delle sue terre, lasciandone una irrisoria a Federico; quando due anni dopo il marchese disered\u00f2 il primogenito, si scaten\u00f2 una furiosa guerra civile: Federico, in collaborazione con il Delfino di Vienne e Filippo I di Savoia-Acaia, occup\u00f2 alcuni paesi del marchesato per protestare dalla sua esclusione al trono.\nManfredo IV non cedette la sua posizione, ma era chiaro che ben presto Manfredo V sarebbe entrato anch'egli in armi. I fratelli del marchese, Giorgio e Giovanni, cercarono di porsi come mediatori, stipulando un trattato che vedeva Federico legittimo erede e che compensava gli altri figli di Manfredo IV con lasciti e titoli nobiliari.\nRifiutata energicamente la proposta dai due contendenti, intervennero allora nel conflitto anche i Visconti. La lotta per la successione di Saluzzo rischiava non solo di dilaniare il marchesato, ma anche di creare il pretesto per una nuova guerra tra le potenze della regione.\nGrazie all'arbitrato di Amedeo VI di Savoia si raggiunse un accordo che sembrava stabile:\nil trattato, firmato il 29 luglio 1332, permetteva l'insediarsi al trono di Federico. Manfredo IV decise quindi di abdicare, ritirandosi nei suoi possedimenti nelle Langhe.\nMatrimoni e figli.\nManfredo IV spos\u00f2 in prime nozze (1287) Beatrice di Hohenstaufen (1260 \u2013 1307), figlia di Manfredi di Sicilia e di Elena Ducas, dalla quale ebbe un figlio ed una figlia, e, rimasto vedovo di Beatrice, Isabella Doria (morta nel 1353) figlia di Bernab\u00f2 Doria e di Eleonora Fieschi, dalla quale ebbe tre figli ed una figlia. Sotto l'influenza della seconda moglie, Manfredo IV modific\u00f2 la successione favorendo il primo figlio avuto dalla medesima, Manfredo V, il che suscit\u00f2 una complicata successione.\nDalla prima moglie Beatrice Manfredo, ebbe:\nDalla seconda moglie Isabella Doria, ebbe:\nEgli ebbe anche una figlia illegittima, Elinda."}
{"id": "354472", "revid": "122863357", "url": "https://it.wikipedia.org/wiki?curid=354472", "title": "Trader", "text": "In finanza, un trader \u00e8 un operatore finanziario che effettua compravendita di strumenti finanziari, quali azioni, obbligazioni, e derivati sulle varie borse valori e su altri mercati mobiliari in nome proprio.Un trader effettua anche scelte autonome basandosi su strumenti di analisi a differenza dell'intermediario. Un'altra differenza rispetto all'agente di cambio \u00e8 che gli operatori finanziari professionisti effettuano anche operazioni di scalping, cio\u00e8 di compravendita di titoli nel giro di meno di un minuto. \nI \"trader\" possono essere:"}
{"id": "354473", "revid": "1632387", "url": "https://it.wikipedia.org/wiki?curid=354473", "title": "Holodomor", "text": "Holodomor (in lingua ucraina e russa \"\u0413\u043e\u043b\u043e\u0434\u043e\u043c\u043e\u0440\") \u00e8 il nome attribuito alla carestia che si abbatt\u00e9 sul territorio dell'Ucraina dal 1932 al 1933 causando diversi milioni di morti. Ancora oggi le cause e il coinvolgimento dell'URSS e di Stalin in questa carestia sono fonte di discussione.\nIl termine deriva dall'espressione ucraina \"moryty holodom\" (\u041c\u043e\u0440\u0438\u0442\u0438 \u0433\u043e\u043b\u043e\u0434\u043e\u043c), combinando le parole ucraine \"holod\" (fame, carestia) e \"moryty\", (uccidere affamare, esaurire), e la combinazione delle due parole vuol mettere in rilievo l'intenzionalit\u00e0 di procurar la morte per fame.\nNel marzo 2008 il parlamento dell'Ucraina e diciannove nazioni indipendenti hanno riconosciuto le azioni del governo sovietico nell'Ucraina dei primi anni trenta come atti di genocidio. Una dichiarazione congiunta dell'ONU del 2003 ha definito la carestia come il risultato di politiche e azioni \u201ccrudeli\u201d che provocarono la morte di milioni di persone. \nIl 23 ottobre 2008 il Parlamento europeo ha adottato una risoluzione nella quale ha riconosciuto l'Holodomor come un crimine contro l'umanit\u00e0\nIn Ucraina, dopo il riconoscimento dell'Holodomor, fu deciso di commemorarlo ufficialmente ogni anno al quarto sabato del mese di novembre.\n1929: l'inizio della politica repressiva in Ucraina.\nNella seconda met\u00e0 degli anni '20 del XX secolo, Stalin decise di avviare un processo di trasformazione radicale della struttura economica e sociale dello stato sovietico, allo scopo di fondare un'economia e una societ\u00e0 completamente regolate. L'Ucraina, assieme ai territori meridionali russi sul Mar Nero, dopo la prima guerra mondiale, aveva confermato la sua vocazione agricola. Secondo il progetto del regime, la ricchezza prodotta dall'agricoltura doveva essere interamente reinvestita nell'industria, il nuovo motore dell'economia pianificata.\nAbbandonate totalmente le tesi di Bucharin, anzi entrato in contrasto con lui, a partire dal 1927 Stalin dispose che le terre venissero unificate in cooperative agricole (\"Kolchoz\") o in aziende di stato (\"Sovchoz\"), che avevano l'obbligo di consegnare i prodotti al prezzo fissato dallo stato. Affinch\u00e9 il processo si realizzasse compiutamente, le terre e tutta la produzione dovevano passare sotto il controllo dello Stato.\nMa l'Ucraina aveva una lunga tradizione di fattorie possedute individualmente. I piccoli imprenditori agricoli (kulaki) costituivano la componente pi\u00f9 indipendente del tessuto sociale ed economico locale. L'azione dello stato ebbe cos\u00ec in Ucraina effetti particolarmente drammatici.\nSulla popolazione contadina ucraina si concentr\u00f2 l'azione coercitiva dello stato sovietico, che non rinunci\u00f2 al sistematico ricorso alla violenza per attuare il suo piano di trasformazione della societ\u00e0.\nLa strategia fu attuata in due periodi successivi:\nCon queste misure il governo di Mosca aggrav\u00f2 la carestia (per altro prevedibile) che nello stesso periodo colp\u00ec i territori interessati.\nI contadini, compresi i kulaki, si opposero fermamente alla collettivizzazione, occultando le derrate alimentari, macellando il bestiame, e ricorrendo perfino alle armi. Stalin reag\u00ec ordinando eliminazioni fisiche e deportazioni di massa nei campi di lavoro forzato.\nCollettivizzazione e \"dekulakizzazione\".\nContrariamente alle aspettative del governo, la collettivizzazione fu alquanto impopolare tra la popolazione rurale. Fintanto che essa fu volontaria, infatti, pochi vi aderirono; il regime inizi\u00f2 quindi a porre pressioni sui contadini e, per accelerare il processo, furono inviati in campagna, tra il 1929 e il 1930, decine di migliaia di funzionari governativi. Contemporaneamente, venticinquemila lavoratori dell'industria, perlopi\u00f9 devoti bolscevichi, furono inviati dalle citt\u00e0 nelle campagne per aiutare a condurre le fattorie e combattere le forme di resistenza attiva e passiva, lotta che fu eufemisticamente denominata \"dekulakizzazione\". Nella sua opera di propaganda, il Partito Comunista dell'Unione Sovietica etichett\u00f2 i contadini ucraini come \u201ckulaki\u201d e li addit\u00f2 alla pubblica esecrazione come \u201cclasse sociale\u201d privilegiata. Ma negli anni attorno al 1930 i kulaki non esistevano pi\u00f9, essendo scomparsi come tipologia nel 1918. Durante il periodo sovietico, per essere classificati come kulaki bastava \"\"l'utilizzo di un operaio agricolo per una parte dell'anno, il possesso di macchine agricole un po' pi\u00f9 perfezionate del semplice aratro, di due cavalli e quattro mucche\" (Nicolas Werth).\nI contadini opposero una strenua resistenza all'esproprio dei loro beni:\nCon l'accusa di rubare il grano ed opporsi alle misure del regime, migliaia di kulaki vennero arrestati e poi deportati insieme alle loro famiglie nei gulag siberiani; si contano pi\u00f9 di 1.8 milioni di contadini deportati nel 1930-1931. \nNegli anni quaranta Stalin disse al primo ministro inglese Winston Churchill che erano stati messi sotto accusa 10 milioni di kulaki e che \"la gran massa era stata annientata\", mentre circa un terzo era stato mandato nei campi di lavoro.\nCi sono documenti secondo cui 300.000 ucraini ne subirono le conseguenze nel 1930-31.\nIl periodo 1932-1933.\nMalgrado la riduzione della resa agricola, le autorit\u00e0 sovietiche richiesero un sostanziale incremento del raccolto nel 1932, puntando a un obiettivo irrealizzabile. Alcuni storici ritengono che ci\u00f2 non fosse intenzionale, ma solo un grosso errore di stima. Il 7 agosto 1932 il governo di Mosca introdusse la pena di morte per il furto allo Stato o alla propriet\u00e0 collettiva includendo, tra i reati, anche l'appropriazione da parte di un contadino di grano per uso personale. A settembre, il Politburo approv\u00f2 delle misure che riducevano la pena a dieci anni di detenzione per i casi meno gravi, limitando la pena di morte ai casi di furti sistematici di cibo.\nMalgrado ci\u00f2, alla fine di ottobre Mosca ricevette soltanto il 39% del grano richiesto. Quando divenne chiaro che la spedizione di grano non avrebbe soddisfatto le aspettative del governo, la riduzione del rendimento agricolo fu imputata ai \"kulaki\", ai nazionalisti e ai \"Petluravisti\". Secondo un rapporto della Corte Suprema degli Stati Uniti, nel 1932 oltre 103.000 persone furono condannate in base al decreto del 7 agosto; di queste, 4.880 furono giustiziate, mentre 26.086 furono condannate a dieci anni di prigione. Le condanne a morte colpirono principalmente i kulaki; la maggior parte delle condanne a dieci anni riguardarono i contadini che non lo erano.\nRepressione.\nUna speciale commissione, capeggiata da Vja\u010deslav Molotov, fu inviata in Ucraina per sorvegliare la requisizione del grano ai contadini.\nLa carestia del 1932-1933.\nIn pochi mesi, la campagna ucraina, una regione storicamente molto fertile, si trasform\u00f2 in uno scenario nel quale imperversava una terribile carestia. La penuria alimentare colp\u00ec soprattutto la popolazione che viveva nelle campagne. \nIl governo sovietico neg\u00f2 gli iniziali rapporti sull'evento e imped\u00ec ai giornalisti stranieri di viaggiare nella regione. Alcuni autori affermano che \"il Politburo e i comitati del Partito regionale si impegnarono affinch\u00e9 fossero prese azioni immediate e decisive contro la carestia cosicch\u00e9 gli agricoltori non avessero a soffrire; da parte loro, i comitati di Partito dei singoli distretti avrebbero dovuto fornire latte ad ogni bambino e perseguire chiunque mancasse di mobilitare le risorse per sfamare o ospitare le vittime della carestia\". Nell'agosto 1932 fu stabilita la pena di dieci anni di prigione per qualunque furto di cereali, di qualsiasi entit\u00e0.\nNell'annata 1933 le scorte di grano disponibili per la popolazione rurale erano ridotte, ma grazie alle buone condizioni climatiche della stagione, la mietitura del 1932-33 fu sufficiente ad evitare l'aggravarsi della carestia. Nonostante ci\u00f2 in primavera le requisizioni di grano furono ulteriormente incrementate, poich\u00e9 le citt\u00e0 si trovarono in difficolt\u00e0. Allo stesso tempo continuarono per\u00f2 le esportazioni, sebbene ad un livello ridotto. Le esportazioni erano viste come necessarie dal governo sovietico per ottenere valuta pregiata con cui rafforzare l'industrializzazione. La popolazione rispose a questa situazione con un'intensa opera di resistenza civile, che per\u00f2 non divenne mai organizzata su vasta scala, anche per la bassa densit\u00e0 della popolazione rurale dell'Ucraina. Inoltre le autorit\u00e0 sovietiche replicarono aspramente ad ogni manifestazione di dissenso, deportando spesso intere comunit\u00e0. Un alto funzionario ebbe a dire a un cittadino ucraino, che il raccolto del 1933 \u00abfu una prova della nostra forza e della loro resistenza. Ci \u00e8 voluta una carestia per dimostrare loro chi \u00e8 il padrone qui. \u00c8 costata milioni di vite, ma il sistema delle fattorie collettive deve restare. Noi abbiamo vinto la guerra\u00bb.\nIl Congresso degli Stati Uniti sostiene che la carestia 1932-1933 fu un deliberato atto politico e una decisione amministrativa.\nIl polacco Raphael Lemkin, utilizz\u00f2 il termine \"genocidio\", da lui inventato, per descrivere la carestia, sostenendo che il governo sovietico l'avrebbe provocata volontariamente per sterminare i contadini ucraini e cos\u00ec distruggere la nazione e la cultura ucraina, portando a compimento, a suo dire, il piano di russificazione del Paese da parte del PCUS.\nStime delle vittime.\nMentre il corso degli eventi, cos\u00ec come le cause sottostanti, pu\u00f2 essere tuttora oggetto di dibattito, nessuno nega il fatto che milioni di persone morirono d'inedia fra il 1932 e il 1933. L'Unione Sovietica ha taciuto a lungo sugli effetti della carestia, cominciando a parlarne solo negli anni '80 durante la perestrojka.\nLe ricerche accademiche stimano le vittime in Ucraina tra gli 1,5 milioni di Wheatcroft, secondo cui non vi fu pianificazione, e i 5 milioni di Conquest, che ritiene la carestia una conseguenza delle politiche e delle misure adottate da Stalin, che avrebbe potuto essere evitata se lo stesso non avesse posto avanti gli \"interessi sovietici\", ma comunque non intenzionalmente voluta. Il ministro degli esteri ucraino dichiar\u00f2 alla 61\u00aa assemblea delle Nazioni Unite che le vittime furono tra i 7 ed i 10 milioni; tuttavia dichiarazioni di questo tipo hanno attirato aspre critiche da parte degli studiosi, anche da parte di quelli, come Timothy Snyder, che sostengono la tesi della diretta colpevolezza dell'entourage staliniano. Secondo Stanislav Kul'\u010dyc'kyj, studioso ucraino tra i primi a sostenere la tesi del genocidio, moderni metodi di calcolo indicano una cifra compresa tra 3 e 3,5 milioni di morti.\nVallin e altri, senza entrare nella diatriba sull'intenzionalit\u00e0 o meno dell'evento, riprendono i dati usati da Kul'\u010dyc'kyj e concludono che, nella SSR Ucraina, si possono stimare circa 2,5 milioni di morti in eccesso tra il 1929 ed il 1939. Gli studiosi ritengono che l'intera perdita di popolazione dell'Ucraina tra il 1929 ed il 1939 sia stata nell'ordine dei 4,6 milioni di individui, sommando alle morti in eccesso circa 900.000 individui soggetti ad emigrazione forzata, 1 milione di nascite mancate a causa della ridotta fertilit\u00e0 ed un imprecisato numero di emigranti volontari, che \u00e8 difficile da separare statisticamente dal computo delle morti.\nConquest sostiene che nei 13 anni tra il 1926 e il 1939, la popolazione dell'Ucraina, invece di aumentare, si ridusse da 31 a 28 milioni. Roman Szporluk, storico statunitense di origine ucraine, riporta invece che nel 1939 la popolazione ucraina risultava essere di 31,78 milioni circa.\nQuestione del genocidio.\nGli studiosi continuano a discutere se l'Holodomor sia stato un evento (da un lato) artificiale, intenzionale e genocida o (dall'altro) naturale, non intenzionale ed etnicamente neutrale. La questione se l'Holodomor sia o meno un genocidio \u00e8 un problema significativo nella politica moderna e non esiste un consenso internazionale sul fatto che le politiche sovietiche rientrerebbero nella definizione legale di genocidio.\nLe posizioni accademiche sono variegate. Raphael Lemkin, James Mace, Norman Naimark e Timothy Snyder considerano l'Holodomor un genocidio e il risultato intenzionale delle politiche staliniste. Michael Ellman considera l'Holodomor un crimine contro l'umanit\u00e0, ma sostiene che non ci siano prove sufficienti per considerarlo un genocidio. Robert Conquest e Steven Rosefielde considerano le morti principalmente dovute alle politiche pubbliche intenzionali, non alla scarsit\u00e0 dei raccolti. Robert Davies, Stephen Kotkin e Stephen Wheatcroft considerano le morti in gran parte non intenzionali, poich\u00e9 Stalin avrebbe agito per ridurle, ma in modo insufficiente. Mark Tauger considera l'Holodomor principalmente il risultato di condizioni naturali e di una politica economica fallimentare, non di una politica pubblica intenzionale. \nIntellettuali pubblici come Grover Furr e Douglas Tottle sostengono che la carestia non fosse un genocidio e descrivono le posizioni avverse come propaganda nazionalista ucraina\nAleksandr Sol\u017eenicyn ha sostenuto il 2 aprile 2008 a \"Izvestija\" che la carestia degli anni Trenta in Ucraina sia stata simile alla carestia russa del 1921-1922, poich\u00e9 entrambe furono causati dalla spietata rapina dei contadini da parte del sistema bolscevico e ha sostenuto che non si sia trattato affatto di un genocidio. \nLo storico Ettore Cinnella ha affermato in un'intervista: \u00abC'\u00e8 ormai un consenso abbastanza vasto sul fatto che fu un genocidio sociale, cio\u00e8 un tentativo di sterminare buona parte del mondo contadino sovietico, quindi anche i russi. Ma io ritengo che ci fu anche un altro tipo di genocidio, ovvero il tentativo di distruggere il carattere nazionale del popolo ucraino\u00bb. Di parere avverso invece l'accademico statunitense J. Arch Getty, specializzato in storia della Russia, secondo cui \u00abil peso schiacciante dell'opinione tra gli storici che hanno lavorato nei nuovi archivi (compreso Werth, il co-editore di Courtois) \u00e8 che la terribile carestia sovietica degli anni '30 fu il risultato della rigidit\u00e0 e della confusione stalinista, piuttosto che di qualche piano genocida\u00bb. Lo storico Sth\u00e9pane Courtois ha per\u00f2 contestato l'affermazione di Getty: \"A parte il fatto che Nicolas Werth ha parlato, sin dal 1995, di \"tragedia programmata\" e di \"prima carestia programmata della Storia\", ci si domanda a quali altri studiosi si riferisca Getty. Egli ha infatti accuratamente evitato di citarli, e non si tratta di certo dei ricercatori ucraini che in Canada, in Europa Occidentale e persino in Ucraina stanno lavorando per raccogliere informazioni e documenti su quell'evento storico e per definire la natura di genocidio\". Anche lo storico Marcello Flores ha dichiarato che, in seguito all'apertura degli archivi sovietici, \"il lavoro degli studiosi mostrava con sempre maggiore convinzione che quanto avvenuto tra il 1932 e il 1933 sembrava possedere le caratteristiche previste per la definizione del 1948 [di genocidio]\".\nNegazionismo sovietico e occidentale.\nIl negazionismo dell'Holodomor \u00e8 l'affermazione che il genocidio del 1932-1933 nell'Ucraina sovietica o non si sia verificato o si sia verificato ma non sia stato un atto premeditato.\nNegare l'esistenza della carestia fu la posizione ufficiale dello stato sovietico, che si rifletteva sia nella propaganda sovietica sia nel lavoro di alcuni giornalisti e intellettuali occidentali tra cui George Bernard Shaw, Walter Duranty e Louis Fischer.\n \n Nell'Unione Sovietica, le autorit\u00e0 hanno praticamente vietato la discussione sulla carestia. Lo storico ucraino Stanislav Kul'\u010dyc'kyj dichiar\u00f2 che il governo sovietico gli ordin\u00f2 di falsificare le sue scoperte e di descrivere la carestia come un inevitabile disastro naturale, per assolvere il Partito Comunista e garantire l'eredit\u00e0 di Stalin.\nLa questione dell'Holodomor nella politica contemporanea.\nChe l'Holodomor sia stato un genocidio o fosse etnicamente cieco, che sia stato artificiale o naturale, intenzionale o non, sono questioni di significativo dibattito moderno. L'evento \u00e8 considerato un genocidio dall'Ucraina e un crimine contro l'umanit\u00e0 da parte del Parlamento europeo. In reazione alla posizione ucraina, la Duma di Stato della Federazione Russa \u2013 pur condannando il \u00abdisinteresse per la vita delle persone rispetto al raggiungimento di specifici obiettivi economici e politici\u00bb da parte del regime sovietico \u2013 non riconosce prove evidenti che possano classificare la carestia ucraina come un genocidio secondo i criteri della convenzione del 1948, e ha quindi sollecitato il governo ucraino \u00aba non usare le questione per scopi politici\u00bb. \nIl 10 novembre 2003 presso le Nazioni Unite, 25 paesi, tra cui Russia, Ucraina e Stati Uniti, hanno firmato una dichiarazione congiunta sul settantesimo anniversario della Holodomor con il seguente preambolo, senza tuttavia riconoscere la tragedia come genocidio: \nIl parlamento ucraino ha riconosciuto per la prima volta l'Holodomor come genocidio nel 2003 e nel 2006 ha criminalizzato sia il negazionismo dell'Holodomor che il negazionismo dell'Olocausto. Nel 2010, la corte d'appello di Kiev decret\u00f2 che l'Holodomor fosse un atto di genocidio e ne ritenne responsabili Stalin, Lazar Kaganovi\u010d, Stanislav Kosior, Pavel Posty\u0161ev, Mendel Chataevi\u010d, Vlas \u010cubar' e altri leader bolscevichi.\nL'Holodomor \u00e8 stato paragonato alla carestia irlandese del 1845-1849 che ebbe luogo in Irlanda sotto il dominio britannico, e che \u00e8 stata oggetto di controversie e dibattiti simili.\nRiconoscimento dell'Holodomor come genocidio.\nNel quadro delle organizzazioni internazionali, vanno elencate le risoluzioni adottate da: Assemblea del Baltico, Assemblea generale delle Nazioni Unite, Consiglio d'Europa, OSCE, Parlamento europeo e l'UNESCO.\nPer quanto riguarda le singole nazioni, riconoscimenti espliciti sono giunti da parlamenti, capi di governo e capi di Stato. L'elenco aggiornato comprende:\nAltri hanno espresso riconoscimenti dell'Holodomor come tragedia ucraina e l'hanno commemorato ufficialmente, pur senza riconoscerlo come genocidio esplicitamente:\nNella cultura di massa.\nNel 2019 \u00e8 uscito il film del regista Agnieszka Holland, intitolato Mr. Jones dal nome del giornalista gallese Gareth Jones, che si rec\u00f2 in Ucraina per documentare la carestia del 1933."}
{"id": "354474", "revid": "124503701", "url": "https://it.wikipedia.org/wiki?curid=354474", "title": "Dow Jones", "text": "Il Dow Jones (nome completo \"Dow Jones Industrial Average\") \u00e8 il pi\u00f9 noto indice azionario della borsa di New York (il NYSE, New York Stock Exchange), creato da Charles Dow, padre dell'analisi tecnica e fondatore del \"The Wall Street Journal\", e da Edward Jones, statistico finanziario americano.\nDescrizione.\nL'indice \u00e8 calcolato, a differenza di altri indici che tengono conto della capitalizzazione (e quindi del peso relativo delle varie societ\u00e0), soppesando il prezzo dei principali 30 titoli di Wall Street. La scelta di limitarne la composizione a solo 30 blue chip ha fatto s\u00ec che nel corso del tempo, l'indice abbia perso molta della sua importanza perch\u00e9 non \u00e8 pi\u00f9 in grado di riflettere l'intero andamento del listino azionario americano. Il future sul Dow Jones consente di seguire l'andamento dell'Indice; a differenza della maggior parte dei financial future, viene contrattato al CBOT (Chicago Board of Trade).\nEvoluzione.\nNel luglio 2019 l'indice ha aggiornato nuovi massimi, superando per la prima volta nella storia quota 27.000, spinto dalla crescita dell'economia americana e dalla politica monetaria accomodante condotta della Federal Reserve.\nIl 21 gennaio 2020 Dow Jones raggiunge per la prima volta nella storia quota 29.000 con i guadagni nei settori tech e healthtech.\nIl 27 febbraio 2020 Il Dow Jones precipita di 1 190,95 punti, pari ad una perdita del 4,4% registrando il suo pi\u00f9 grande tracollo in un solo giorno nella storia.\nIl 24 Novembre 2020 Dow Jones raggiunge per la prima volta nella storia quota 30.000.\nCalcolo.\nPer calcolare il DJIA, viene divisa la somma di tutti i prezzi delle 30 azioni per un apposito divisore (divisore Dow). Il divisore \u00e8 adeguato in modo tale da tener conto di cambi nella composizione delle azioni, aumenti di capitale, scissioni, fusioni, ecc. cos\u00ec da assicurare che tali eventi non alterino il valore dell'indice. All'inizio il divisore era semplicemente il numero delle societ\u00e0 componenti, il valore attuale invece, a seguito di numerosi aggiustamenti, \u00e8 addirittura inferiore a 1 (il che significa che il valore dell'indice \u00e8 attualmente maggiore della somma dei componenti).\nCalcolo:\ndove \"p\" sono i prezzi delle varie azioni componenti e \"d\" \u00e8 il Divisore Dow.\nIn caso di cambiamenti nella composizione delle azioni e societ\u00e0 componenti, per evitare la discontinuit\u00e0 dell'indice il divisore Dow \u00e8 aggiornato cosicch\u00e9 il valore precedente e successivo rimanga lo stesso:\nAziende.\nLe aziende che compongono l'indice Dow Jones Industrial Average vengono cambiate al variare delle condizioni del mercato e su selezione degli editori di \"The Wall Street Journal\". Quando vengono cambiate, il divisore usato per il calcolo dell'indice viene cambiato cos\u00ec da non influenzare il valore dell'indice stesso.\nDal 31 Agosto 2020 le aziende che compongono l'indice sono le seguenti:"}
{"id": "354477", "revid": "123207219", "url": "https://it.wikipedia.org/wiki?curid=354477", "title": "Drenaggio fiscale", "text": "Il drenaggio fiscale, fiscal drag in inglese e \"progressione a freddo\" in Svizzera, consiste nell'aumento della pressione fiscale (cio\u00e8 del rapporto tra imposte dirette, imposte indirette, contributi sociali e prodotto interno lordo di un paese), originato dall'espansione inflazionistica dei redditi in presenza di aliquote fiscali crescenti. In un contesto inflazionistico, a parit\u00e0 di aumento dei redditi (che dovrebbero aumentare di pari passo col livello dei prezzi, in presenza di un adeguamento automatico dei salari), il drenaggio fiscale interviene laddove i percettori di redditi, inquadrati all'interno di scaglioni di imposta, subiscono l'applicazione di una aliquota superiore, pur mantenendo invariato, al lordo, il valore reale dei salari. Il drenaggio fiscale si applica di solito ai cespiti e non ai redditi catastali e alle imposte \"ad valorem\" (come l'iva).\nIl reddito \"disponibile\", al netto, risulta di conseguenza inferiore. Il \"fiscal drag\" consiste di fatto in un aumento \"mascherato\" delle imposte, all'interno di un contesto inflazionistico che allinea il livello dei prezzi a quello dei redditi, e quindi ai relativi scaglioni di imposta.\nUn modo per colpire il drenaggio fiscale pu\u00f2 essere rappresentato dall'attuazione di un meccanismo di indicizzazione, ossia di agganciamento delle deduzioni e delle aliquote al valore dell'inflazione (perequazione contributiva). Le detrazioni, infatti, al contrario dei redditi, sono regressive, riducendosi con l'aumentare del reddito: l'aumento del reddito dovuto all'inflazione determina una riduzione delle detrazioni, di conseguenza un adeguamento delle deduzioni e soprattutto delle aliquote consente di evitare lo scatto di quote di reddito imponibile superiori o di applicare un ammortamento dell'imponibile cercando di equiparare le deduzioni all'inflazione. \nEsempio.\nUna persona che guadagna 20.000 \u20ac l'anno, soggetto ad una tassazione del 20% oltre la soglia di non tassazione di 5.000 \u20ac l'anno, pagher\u00e0 (20.000-5.000) lo 0,2, che equivale a 3.000 \u20ac di imposte, cio\u00e8 il 15% del suo reddito.\nSi supponga, allora, per il recupero sull'inflazione, che il suo reddito aumenti del 5% mentre il governo incrementi il limite di non tassazione del 2%. In questo caso dovr\u00e0 pagare (21.000-5.100) lo 0,2, pari a 3.180 \u20ac, ovvero il 15,14% del reddito. A questo occorre anche aggiungere quanto dovr\u00e0 pagare in pi\u00f9 nel caso l'aumento di reddito lo facesse rientrare in una aliquota fiscale maggiore. In questo caso la proporzione del guadagno prelevato dal fisco \u00e8 aumentata, al netto di un mancato aumento reale dei redditi.\nL'effetto pu\u00f2 essere ancor pi\u00f9 marcato per il contemporaneo aumento del reddito reale (scatti di anzianit\u00e0, promozioni, aumento del volume d'affari, ecc.)."}
{"id": "354478", "revid": "1543377", "url": "https://it.wikipedia.org/wiki?curid=354478", "title": "Sardegna preistorica", "text": "La preistoria della Sardegna per lungo tempo \u00e8 stata poco studiata e i ricercatori, sulla base di pochi dati scientifici, ritenevano risalenti unicamente al periodo neolitico i primi insediamenti dell'uomo nell'Isola.\nNegli ultimi vent'anni del XX secolo una serie di importanti scoperte riguardanti la Paleontologia, la Geomorfologia, la Paleobotanica, la Paleoantropologia e l'Archeologia preistorica, hanno ampliato notevolmente le conoscenze riguardanti la Sardegna durante il periodo Quaternario.\nIl periodo pleistocenico.\nNella scala dei tempi geologici, il Pleistocene \u00e8 la prima delle due epoche in cui \u00e8 suddiviso il periodo Quaternario: esso \u00e8 convenzionalmente compreso tra 2,58 milioni di anni fa e 11.700 anni fa.\nI pi\u00f9 antichi fossili umani risalgono a questo periodo e in essi gli antropologi riconoscono i resti dei Protoantropi (primi uomini) appartenenti a un gruppo chiamato \"Sinantropo\".\nAl Pleistocene medio fanno parte i resti dei Paleoantropi a cui appartiene l'Uomo di Neanderthal. Altri \"Paleoantropi\" sono stati trovati a Giava, in Palestina, nella Rhodesia. I resti di questi \"uomini\" vengono fatti risalire a 130.000 anni fa in una fase interglaciale. Resti di paleoantropi trovati al Monte Circeo risalirebbero a 70.000 anni fa.\nNell'ultima fase del Pleistocene, scomparsi i Paleoantropi, comparve l'Homo sapiens che si diffuse in tutto il mondo, differenziandosi notevolmente secondo l'ambiente di residenza.\nGeneralmente la preistoria viene divisa in tre periodi: il Paleolitico, il Mesolitico ed il Neolitico. Il Paleolitico \u00e8 inquadrabile interamente nel Pleistocene, mentre il Mesolitico ed il Neolitico nell'Olocene.\nIl periodo pleistocenico in Sardegna.\nCirca 20 milioni di anni fa l'Isola non esisteva cos\u00ec come la vediamo oggi ma, insieme alla Corsica, era ancorata al blocco continentale europeo in corrispondenza dell'attuale Penisola iberica. La piattaforma continentale del Massiccio Sardo-Corso successivamente migr\u00f2 in maniera progressiva e antioraria fino alla collocazione attuale.\nNuovi dati riguardanti la morfogenesi del complesso sardo-corso permettono di stabilire le attuali linee di riva con quelle sottomarine dando un quadro abbastanza preciso delle regressioni avvenute nei periodi glaciali e conseguentemente capire le varie condizioni climatiche apparse nei paesaggi isolani.\nAlla fine del Pleistocene medio (160/150.000 anni fa), quello superiore (70/50.000 anni fa) e intorno ai 20.000 anni fa sono stati registrati i picchi di massima regressione marina con un abbassamento del mare di circa 130 metri rispetto a quello attuale.\nLungo le coste sarde \u00e8 ancora evidente questo continuo variare del livello delle acque e durante i momenti regressivi del mare Tirreno, la Sardegna e la Corsica furono un'unica isola, separate dall'Arcipelago toscano - a sua volta conformato come una penisola - da uno stretto braccio di mare che permetteva un contatto visivo tra le due sponde e che faciliter\u00e0 la colonizzazione umana dalla terraferma nel Pleistocene medio e superiore.\nOrigine dell'endemismo sardo-corso.\nLe particolari condizioni paleogeografiche costituitesi durante il Pleistocene, ossia l'attraversamento dello stretto tra l'arcipelago toscano e il complesso sardo-corso, hanno favorito una selezione nelle migrazioni delle specie animali dalla terraferma in quanto solo i nuotatori pi\u00f9 capaci del branco potevano attraversare il guado costituitosi. Quando poi queste nuove specie animali raggiunsero l'Isola, fattori come la scarsit\u00e0 di cibo e di predatori in un territorio ben delimitato, determinarono un loro rapido adattamento all'ambiente con profonde trasformazioni nei loro organismi come la riduzione della taglia (fauna nana).\nTale particolare evoluzione - che porter\u00e0 ad una progressiva sostituzione faunistica nel territorio isolano - \u00e8 chiamata dai ricercatori \"Nesogorale-Tyrrenicola\", e sar\u00e0 determinante per la futura colonizzazione umana, datata alla prima parte del Pleistocene medio.\nI resti della fauna nana \"nesogorale\" ritrovata durante le ricerche sono:\nSempre nel Pleistocene, ma durante una fase di pi\u00f9 ampio abbassamento del livello del mare, con conseguente pi\u00f9 facile attraversamento tra le sponde insulari e continentali, la fauna nana \"nesogorale\" si estinse e venne sostituita da un altro tipo di fauna denominata dagli studiosi \"tyrrenicola\". Queste nuove specie di animali manterranno inalterati i loro caratteri continentali originari; i ritrovamenti di essa sono costituiti da :\nNon tutta la vecchia faune si estinse, ma sopravvisse il \"Prolagus sardus\" che andr\u00e0 ad occupare un posto di prima importanza nella dieta dell'uomo pleistocenico sardo.\nPaleolitico.\nVari elementi di cultura materiale, costituiti quasi essenzialmente da strumenti ed arnesi in pietra di selce o in calcare, utili alla sopravvivenza dell'uomo, sono stati rinvenuti nel sassarese a:\ne nel nuorese, nei siti di:\nQuesti ritrovamenti sono attribuiti al Paleolitico \"Inferiore\" (o Antico), rivelando la sicura presenza umana (ominide) 300.000 anni fa, e al Paleolitico superiore, periodo compreso tra i 35\u00a0000 e i 10\u00a0000 anni fa.\nL'uomo pleistocenico sardo.\nSecondo quanto riportato dagli archeologi la frequentazione umana sull'isola \u00e8 stata accertata in diverse parti del suo territorio, ma principalmente in Anglona (Sassari) dove ricerche sistematiche hanno permesso di portare alla luce una grande quantit\u00e0 di manufatti litici su selce locale databili al Paleolitico inferiore.\nNel territorio del comune di Perfugas, lungo il corso del rio Altana, sono stati scoperti manufatti attribuibili a periodo Clactoniano arcaico con elementi \"proto-levalloisiani\", confrontabili con elementi simili rinvenuti nel Gargano in Puglia e in altre aree della Penisola. In particolare i rinvenimenti di \"sa Coa de Sa Multa\" a Laerru sono risultati risalenti al Pleistocene medio, con una datazione intorno a 500.000 anni fa, confermando quanto gi\u00e0 ipotizzato dai paleontologi circa l'arrivo dell'uomo in Sardegna durante la sostituzione faunistica \"nesogorale-tirrenica\", avvenuta appunto nella prima parte del Pleistocene medio.\nL'uomo di Cheremule.\nParticolare scalpore ha destato nel 2001 la scoperta nella Grotta di Nurighe nel comune di Cheremule nel Meilogu, di una falange del dito di una mano umana datata 250.000 anni fa. Secondo il ricercatore Jean Marie Cordy, che insieme a Sergio Ginesu e Stefania Sias, delle universit\u00e0 di Liegi e di Sassari hanno studiato i reperti (prelevati con l'autorizzazione della Soprintendenza dal gruppo speleologico T.A.G. di Thiesi, autore dell'esplorazione della grotta e del ritrovamento di una ingente quantit\u00e0 di resti fossili al suo interno) nella scala evolutiva umana l'uomo di Cheremule sarebbe da collocare in uno stadio anteriore all\"'Homo sapiens n\u00e9anderthalensis\", e precisamente apparterrebbe ad un \"Homo erectus\" la cui datazione si colloca tra i 750 e i 250.000 anni: secondo lo studioso l'ominide sarebbe una sorta di \"pre-neanderthaliano\".\nAi suoi resti \u00e8 stato dato il nome di \"Nur\", in memoria del mitico primo abitante della Sardegna e in base agli studi i ricercatori suppongono che la sua corporatura fosse di taglia media, particolarmente allungata e gracile.\nQuesta importante scoperta \u00e8 stata messa in discussione da altri studiosi come Francesco Mallegni e Barbara Wilkens che, a causa delle caratteristiche morfologiche, hanno ipotizzato una lontananza dagli ominidi identificando questo reperto come una falange del piede di un avvoltoio di grossa taglia.\nL'uomo della Grotta Corbeddu.\nNel 1993 durante una campagna di scavi nella grotta Corbeddu in territorio di Oliena \u00e8 stato scoperto - con assoluta certezza - il pi\u00f9 antico fossile di Homo Sapiens della Sardegna, una falange risalente a 22.000 anni fa.\nSecondo gli archeologi, la scoperta della falange umana dimostra che l'uomo moderno abitava la Sardegna gi\u00e0 nel Paleolitico superiore.\nIl periodo Olocenico.\nNella scala dei tempi geologici, l'Olocene \u00e8 la seconda delle due epoche in cui \u00e8 suddiviso il periodo Quaternario: esso convenzionalmente parte 11.700 anni fa per arrivare ai nostri giorni.\nMesolitico.\nLe testimonianze della presenza umana nel Mesolitico (che va dalla fine del Paleolitico e l'inizio del Neolitico nel periodo compreso tra il 10.000 e il 6.000 a.C.), riguardano i ritrovamenti della grotta di Su Coloru di Laerru e di \"Su Pistoccu\", ad Arbus, dove nel 2011, a pochi metri dalla battigia in una spiaggia della Costa Verde, \u00e8 stato rinvenuto il pi\u00f9 antico e completo scheletro umano mai rinvenuto in Sardegna nel periodo di transizione tra il Neolitico e il Mesolitico. Gli archeologi che hanno effettuato la scoperta, lo hanno denominato Amsicora, come l'eroe della rivolta anti-romana dei Sardi nuragici del III secolo a.C.\nLa zona di \"Su Pistoccu\" ad Arbus \u00e8 stata nel passato pi\u00f9 volte oggetto di svariati scavi che hanno riportato alla luce importanti reperti umani. Nel 1985 furono ritrovati i resti di uno scheletro ricoperto di ocra rossa e accompagnato da una grande conchiglia di Tritone: fu denominato dagli archeologi \"Beniamino\" e la sua datazione al radiocarbonio fu impossibilitata dalla mancanza di collagene. Nel 2007 furono rinvenuti altri scheletri datati poi dal laboratorio del \"National Science Foundation\" dell'Universit\u00e0 di Tucson, in Arizona, all'8400 a.C.\nNeolitico.\nIl periodo che ha tramandato un gran numero di materiali \u00e8 invece quello che va dal Neolitico (6.000-2.900 a.C.), attraverso l'Et\u00e0 del Rame (2.900-1.800 a.C.), sino alla met\u00e0 dell'Et\u00e0 del Bronzo.\nGli archeologi affermano oramai con certezza che dal VI millennio a.C. in poi, le varie popolazioni sarde vissero la tipica evoluzione del neolitico, caratterizzata dall'addomesticamento degli animali, dalla nascita dell'agricoltura, dalla nascita di aggregazioni familiare di tipo clanico all'interno di gruppi tribali, dalla nascita di villaggi stabili dove pian piano si svilupparono le tecnologie della pietra levigata, della ceramica e di altri manufatti, oltre che la costruzione delle prime imbarcazioni negli insediamenti costieri (1.800 - 1.300 a.C.).\nIn particolare i ritrovamenti testimoniano un forte sviluppo della ceramica e una notevole produzione di ossidiana, oggetto di importanti scambi con le popolazioni della Francia meridionale e della penisola italiana.\nAd Alghero nella \"grotta Verde\", vicino a Porto Conte, sono state trovate grandi quantit\u00e0 di conchiglie di molluschi marini risalenti a 6000 anni a. C."}
{"id": "354479", "revid": "4", "url": "https://it.wikipedia.org/wiki?curid=354479", "title": "\u00c6\u00f0elric figlio di Ida", "text": ""}
{"id": "354482", "revid": "2180194", "url": "https://it.wikipedia.org/wiki?curid=354482", "title": "Imposta negativa", "text": "L'imposta negativa \u00e8 un concetto teorico sviluppato da Milton Friedman e Juliet Rhys-Williams come strumento di politica fiscale, ed \u00e8 intesa come un'imposta personale sul reddito che, al di sotto di una determinata soglia, definita minimo imponibile, si trasforma in un sussidio.\nNelle intenzioni dei suoi sostenitori, l'imposta negativa dovrebbe costituire un sistema universale di supporto agli individui a basso reddito, con l'obiettivo di sostituirsi agli attuali approcci assistenza sociale per limitarne i problemi: i costi elevati dovuti al mantenimento della burocrazia necessaria a gestirne i programmi e il disincentivo a trovare forme di reddito diverse dall'assistenza pubblica.\nIl sussidio dovrebbe essere infatti pari alla differenza tra il reddito standard minimo e il reddito familiare effettivo, ma inferiore al reddito standard, cos\u00ec da disincentivare comportamenti parassitari. Con tale sistema l'assistenza sociale dovrebbe ridursi in quanto solo i bisognosi riceverebbero i sussidi ed ogni famiglia avrebbe il minimo vitale."}
{"id": "354483", "revid": "1873", "url": "https://it.wikipedia.org/wiki?curid=354483", "title": "Sogni... \u00e8 tutto quello che c'\u00e8", "text": "Sogni ...\u00e8 tutto quello che c'\u00e8 \u00e8 il quarto album discografico di Raf, pubblicato il 4 marzo 1991.\nDisponibile sia in vinile che in musicassetta ed in CD, Sogni ...\u00e8 tutto quello che c'\u00e8 viene messo in vendita in contemporanea con la partecipazione del cantautore al Festival di Sanremo 1991 con il brano Oggi un Dio non ho, e da esso, oltre a quello citato, vengono tratti i singoli \"Siamo soli nell'immenso vuoto che c'\u00e8\" e \"Senza respiro\", mentre \"Interminatamente\" era gi\u00e0 stato pubblicato nel mese di gennaio di quell'anno. Del brano \"Oggi un Dio non ho\" \u00e8 stata fatta una cover dalla cantante israeliana Ofra Haza, che, con il titolo \"Today I'll Pray\", lo ha inserito nell'album \"Kirya\" del 1992.\nTutti i brani sono stati composti dallo stesso Raf e Giuseppe Dati, ad eccezione di \"Interminatamente\", al cui testo collabora Cheope. Altra collaborazione importante \u00e8 quella con Eros Ramazzotti che firma con Raf il testo della struggente \"Anche tu\", prestando anche la propria voce nell'esecuzione."}
{"id": "354484", "revid": "184755", "url": "https://it.wikipedia.org/wiki?curid=354484", "title": "Monopolio bilaterale", "text": "Il monopolio bilaterale \u00e8 una forma di mercato in cui due operatori un monopolista e un monopsonista si fronteggiano. Ognuno dei due sa di poter influire sull'altro e di dover a sua volte subire l'influsso della decisione delle controparte. Tutto \u00e8 affidato alla strategia adottata dai due contendenti. Su questa struttura si sono sviluppate diverse teorie dei giochi. \nIl mercato del lavoro, con le contrattazioni centrali tra rappresentanti dei sindacati e dall'altra degli industriali, rappresenta un esempio di \u2018'monopolio bilaterale\u2018'.\nIl monopolio bilaterale rappresenta un limite teorico ipotizzato nella teoria dei giochi al fine di analizzare e normare il comportamento degli operatori"}
{"id": "354486", "revid": "2143481", "url": "https://it.wikipedia.org/wiki?curid=354486", "title": "Jean-\u00c9mile Charon", "text": "Biografia.\nIngegnere, laureatosi alla \"Ecole Sup\u00e9rieure de Physique et de chimie\", si specializz\u00f2 in ingegneria nucleare al \"Commissariat \u00e0 l'Energie Atomique\" (CEA) di Saclay. Negli anni seguenti si \u00e8 orientato definitivamente verso la fisica teorica fondamentale, cercando di estendere le idee di Einstein. Dopo la pubblicazione nel 1977 del suo libro \"Teoria della relativit\u00e0 complessa\" (\"Th\u00e9orie de la relativit\u00e9 complexe\") tenne conferenze su questo soggetto nelle principali universit\u00e0, tra cui quelle di Stanford, Yale, Montr\u00e9al e Parigi nelle quali insegnava una nuova disciplina \"scientifica\", designata come psicofisica, che ebbe un'accoglienza controversa a causa della sua natura metafisica e del suo impiego della parapsicologia.\nParallelamente ai suoi libri di fisica, ha pubblicato anche diversi libri di filosofia.\nIpotesi.\nCharon \u00e8 pervenuto ad una ipotesi secondo la quale l'elettrone costituirebbe quel luogo in cui la dimensione dello spirito trova il suo collegamento con la dimensione della materia il cui piano, da questa prospettiva, di conseguenza cessa di presentarsi come altro dal piano dello spirito.\nCosmologia e filosofia della scienza.\nOltre che fisico Charon abbiamo detto \u00e8 anche un filosofo della scienza e in quanto tale ribadisce il rispetto dell'osservazione ma sottolinea, di tutta l'osservazione:\nEvoluzionismo e spirito.\nLa concezione dell'evoluzione in Charon di conseguenza \u00e8 imperniata, al di l\u00e0 delle apparenze, sullo Spirito quale vero \"deus ex machina\" di un tale movimento naturale:"}
{"id": "354489", "revid": "3831", "url": "https://it.wikipedia.org/wiki?curid=354489", "title": "Theodric figlio di Ida", "text": ""}
{"id": "354490", "revid": "287204", "url": "https://it.wikipedia.org/wiki?curid=354490", "title": "Governance globale", "text": "L'idea di un possibile governo globale \u00e8 una tesi che viene dibattuta in alcuni circoli intellettuali, \u00e8 basata sull'osservazione che la crescente complessit\u00e0 di un mondo sempre pi\u00f9 globalizzato potrebbe aver bisogno nel prossimo futuro di una qualche forma di ordinamento che agisca a livello globale.\nLa \"governance\" globale.\nData la sostanziale anarchia che regola attualmente i rapporti internazionali, si pone la necessit\u00e0 di una forma concettualmente nuova ed operativamente inedita di regolamentazione su scala mondiale. La sempre pi\u00f9 fitta interdipendenza internazionale, unita alla persistenza di realt\u00e0 culturali, politiche e sociali frammentate, potrebbe essere gestita da una \"governance globale\". Esistono a questo riguardo diverse strutture ideali, proposte dalle diverse scuole di pensiero. A partire da esse si possono ipotizzare probabili scenari del mondo globale.\nRobert Keohane pone come primario il problema della legittimazione dei decisori globali, che attualmente non rispondono delle loro azioni, se non alle loro strette istituzioni (governo, popolo specifico).\nJames Rosenau parla di un sistema di regolamentazione che possa prevenire specifici problemi, come evitare le guerre e politiche di riequilibrio globale, come tra l'altro, sostiene anche Samuel Makinda. La costituzione di una governance globale, avrebbe una forma radicalmente diversa da quella della struttura nazionale. Infatti, se sul nascere di queste ultime organizzazioni, vi erano delle condizioni dove c'era l'interesse nazionale contrapposto a tutti gli altri, in un contesto globale si parlerebbe di un singolo autocontrollo umano.\nNegli ultimi anni l'ONU propone questa visione attraverso i vari segretari che si sono succeduti ma, secondo gli studiosi, la presenza reale di uno Stato egemone come gli USA, non permette una visione in prospettiva democratica del mondo dalla maggioranza degli uomini.\nLe difficolt\u00e0 di una \"governance\" globale.\nLa natura non solo istituzionale del problema della gestione delle societ\u00e0 globalizzate produce una pluralit\u00e0 di posizioni teoriche, spesso contraddittorie: \nDiverse concezioni di \"governance\".\nQuattro sono i modelli di governance globale:\nModelli di sovranit\u00e0.\nDavid Held individua tre modelli, ognuno dei quali si associa ad una fase storica avente una sua forma di sovranit\u00e0.\nIl modello classico.\nDopo la pace di Vestfalia, gli stati nazionali sono stati convenzionalmente accettati come organizzazioni sovrane su un dato territorio e popolo. In questo modello restano delle lacune per quanto riguarda la regolazione dei rapporti internazionali, che resterebbero in uno scenario anarchico, dove ogni stato persegue il proprio interesse nazionale. In questa anarchia globale i pi\u00f9 forti primeggerebbero sui pi\u00f9 deboli.\nIl modello internazionale liberale.\nSuccessivo al modello classico, dove si \u00e8 assistito a come una sempre pi\u00f9 forte interdipendenza fra nazioni, ha fatto in modo che si sviluppassero delle convenzioni universali che, di fatto, regolano l'operato dei governi. Held classifica come limiti a tale modello, tre principali fattori:\nIl modello cosmopolitico.\nHeld, al riguardo, espone quali sono i criteri su cui si potrebbe basare un futuro modello cosmopolitico di governance globale:\nIn base a questi principi, si potrebbe dar vita ad un assetto politico mondiale pi\u00f9 responsabile, strutturato su pi\u00f9 livelli e che con tassazioni e politiche economiche crei la strada per uno sviluppo sostenibile planetario democratico e eguale. Questa strada non \u00e8 necessariamente quella che si prender\u00e0, ma \u00e8 un modello possibile che dovrebbe ispirare le politiche e le societ\u00e0 attuali del globo.\nLa critica realistica al cosmopolitismo.\nStephen Krasner \u00e8 fautore di un'importante critica al cosmopolitismo, che schematizza in 9 punti fondamentali:\nSe da un lato la critica \u00e8 molto utile e colma bene i vuoti della democrazia cosmopolita, dall'altro lato non convincono alcune tesi come la non imitabilit\u00e0 dell'Unione europea da parte di altre regioni del mondo.\nIl modello liberal democratico.\nQuesto modello propone di instaurare la democrazia liberale oltre i confini nazionali, con un accento specifico sul problema dell\"accountability\" (Responsabilit\u00e0 politica), quindi sul come gestire in maniera democratica la responsabilit\u00e0 dei decisori nei confronti di chi subisce le decisioni.\nKeohane critica i cosmopolitici definendo la loro teoria attraente ma utopica, in quanto il sistema mondo \u00e8 piuttosto unificato economicamente e continua a farlo sempre di pi\u00f9, ma la societ\u00e0 non \u00e8 unica, ma anzi, \u00e8 molto sfaccettata e presenta anche casi estremi antietici ad una governance globale unica. Presuppone invece, una societ\u00e0 che sarebbe parziale invece che globale.\nL\"accountability\".\nMotivi chiave per cui \u00e8 necessaria un\"accountability\" responsabile:\nIl terzo punto \u00e8 una delle novit\u00e0 di un sistema inedito che \u00e8 quello globale, e anche se appare irraggiungibile data l'opposizione dei governi, la richiesta generale di questo punto sar\u00e0 sempre maggiore. In primo luogo le grandi organizzazioni internazionali come ONU, WTO e FMI sono chiamate a rispondere del loro operato, che oggi \u00e8 pressoch\u00e9 unilaterale o quasi. Il modello liberal democratico, appare dunque pi\u00f9 fattibile, ma meno ambizioso.\nModello poliarchico.\nQuesto modello, proposto da Alberto Martinelli, tende a mettere assieme i fattori principali di tutti i modelli precedenti. Il mondo \u00e8 visto come un sistema unico e l'uomo come cittadino con pi\u00f9 livelli di cittadinanza, che da quella globale arriva fino a quella locale.\nMultipolare con un rafforzamento delle regioni su modello UE che permette un maggiore equilibrio politico nel contesto globale.\nMultilivello nel senso che gli Stati nazionali restano organizzazioni centrali, ma si sovrappongono istituzioni regionali che non limitano, ma si aggiungono al potere nazionale.\nMultilaterale con il potenziamento delle organizzazioni non governative in modo che possano democraticamente interagire con i poteri decisionali e influenzarne l'operato.\nIl modello cosmopolita, come orizzonte lontano a cui mirare, ma da raggiungere in varie fasi. Ma perch\u00e9 questo processo possa essere realmente applicato c'\u00e8 bisogno che si sviluppino dei punti chiave quali:\nAssetti politici della societ\u00e0 internazionale.\nMichael Walzer espone 7 possibili assetti politici nella governance globale.\nIl quarto appare come il migliore in base al fatto che non intacca la nazionalit\u00e0 pur creando un potere globale, che per\u00f2 non sar\u00e0 tirannico in base al principio del potere controlla il potere.\nGli scenari possibili della politica mondiale.\nI vantaggi egemoni degli USA, nel settantennio 1945-2015, furono:\nLa politica USA degli ultimi anni, ha prodotto molte resistenze a livello globale: dopo gli attentati dell'11 settembre 2001 da parte del fondamentalismo islamico, e con l'allontanamento istituzionale degli storici alleati europei durante l'avvento della guerra in Iraq, \"assistiamo al crollo del modello deregolamentato neoliberista, al suo fallimento storico, ma questo non deve indurci a credere che anche la globalizzazione sia arrivata al capolinea. I processi sociali e le strutture che da questi derivano sono costruiti da differenti agenti sociali, ne riflettono le idee, gli orientamenti politici, gli interessi materiali e simbolici. Anche il periodo della globalizzazione neoliberista e il sistema della massima deregolamentazione e del minimo controllo sono stati attivamente costruiti da alcuni attori. Il cedimento dell\u2019edificio neoliberista, costruito sulla convinzione che l\u2019interesse personale e privato fosse il modo migliore per sorreggere l\u2019edificio e gestire l\u2019autoregolamentazione degli inquilini, porter\u00e0 alla costruzione di un altro edificio (...) La prova sta nel fatto che alcuni Paesi (...) hanno adottato con attenzione e molto scrupolo il modello suggerito, e come risultato hanno ottenuto un considerevole abbassamento della crescita economica generale rispetto al periodo in cui non adottavano quel modello, che ha portato con s\u00e9 alti livelli di disuguaglianza sociale e una povert\u00e0 crescente. Altri Paesi, invece, che hanno resistito a questo modello per ragioni politiche, per una forte mobilitazione interna o perch\u00e9 sufficientemente forti da poter rifiutare un gioco le cui regole erano stabilite altrove, hanno ottenuto risultati pi\u00f9 positivi. Cina e India, per esempio, sono Paesi che hanno integrato le proprie economie all'interno dell\u2019economia globale con molta prudenza e cautela e che hanno usato politiche decisamente selettive, proteggendo alcuni settori industriali fino al momento in cui non hanno sentito di essere pronte per affrontare la competizione, riuscendo cos\u00ec a trarre profitto dalla globalizzazione senza cadere nella trappola della volatilit\u00e0 e degli shock sub\u00ecti da altre economie nazionali\".\nFattori che favoriscono ed ostacolano la \"governance\" globale.\nLa gestione della \"governance\" \u00e8 caratterizzata da ostacoli e opportunit\u00e0:"}
{"id": "354491", "revid": "3831", "url": "https://it.wikipedia.org/wiki?curid=354491", "title": "Fri\u00feuwald", "text": ""}
{"id": "354517", "revid": "1632387", "url": "https://it.wikipedia.org/wiki?curid=354517", "title": "Storia della democrazia", "text": "La storia della democrazia si pu\u00f2 ricondurre dai giorni nostri all'Atene della Grecia classica nel VI secolo a.C.. Malgrado la loro influenza sulle attuali forme di governo, la Grecia classica e la rivoluzione americana non sono gli unici contesti in cui forme di governo democratiche si sono formate autonomamente; molti altri contesti minori l'hanno originata in modo indipendente, come i thing delle societ\u00e0 germaniche e la confederazione irochese.\nDemocrazia III millennio a.C..\nTuttora \u00e8 in atto un approfondimento sulla natura assembleare e non dinastica della regalit\u00e0 in mesopotamia. Il primo assiriologo a iniziare uno studio di questo tipo fu Thorkild Jacobsen nell'articolo \"Primitive Democracy in Ancient Mesopotamia\" nel \"Journal of Near Eastern Studies\" edito dall'Oriental Institute of Chicago, nel 1943.\nDemocrazia classica IV secolo a.C..\nIn Grecia, nella prima met\u00e0 del V secolo a.C. si verifica una radicale trasformazione delle idee e delle istituzioni politiche: un certo numero di polis, di citt\u00e0-stato, cambiarono il loro apparato politico in un sistema che riusciva a dare a un considerevole numero di cittadini la possibilit\u00e0 di intervenire negli affari di governo, riconoscendo al popolo sovrano il diritto di autogovernarsi. Ma gi\u00e0 nei secoli precedenti alcune citt\u00e0 (Megara, Elide, Mantinea, Argo) si erano date ordinamenti democratici. Il primo riconoscimento al \"d\u00e9mos\" degli attributi della \"sovranit\u00e0\" si ebbe nel VII secolo a Chio, che \u00e8 considerata dagli storici la prima democrazia greca.\nPrima che la parola \"democrazia\" diventasse di uso corrente, gli antichi greci utilizzavano due termini per indicare la condizione di parit\u00e0 necessaria a un buon governo: \"isogoria\" (uguale diritto di prendere la parola durante l'assemblea) e \"isonomia\" (uguaglianza di fronte alla legge).\nCon la definitiva affermazione del popolo come unica autorit\u00e0 legittima di governo, viene introdotto il termine \"democratia\" come \"governo del popolo\".\nNel 508-7 a.C., Clistene introduce ad Atene una serie di riforme volte a modificare radicalmente l'assetto politico della citt\u00e0. Riprendendo la costituzione di Solone, Clistene suddivide la popolazione ateniese in dieci trib\u00f9, a loro volta divise in tre trittie, con alla base circa 139 demi, ossia distretti territoriali, che fornivano, attraverso sorteggi, i consiglieri al Consiglio dei Cinquecento (\"Bul\u00e9\"), la commissione esecutiva e organizzativa composta da uomini di et\u00e0 superiore ai 30 anni.\nAccanto al Consiglio dei 500, c'era l'assemblea (\"ecclesia\") a cui potevano partecipare tutti i cittadini al di sopra dei 18 anni (\"politai\") che volessero occuparsi degli affari politici. L\"'ecclesia\" costituiva il corpo sovrano fondamentale, e le sue decisioni, prese a maggioranza, avevano valore definitivo sulle attivit\u00e0 legislative e di governo. \nLa partecipazione alle decisioni di governo non era avvertita dalla popolazione ateniese solo come un privilegio, ma anche come un dovere nei confronti della comunit\u00e0.\nLa democrazia nel Medioevo europeo.\nDai thing delle societ\u00e0 germaniche, si evolvono forme di assemblee a democrazia diretta come l'assemblea Al\u00feingi (Al\u00feingish\u00fasi\u00f0), istituita in Islanda nel 930 d.C. . Qualche secolo dopo, nasce il Landsgemeinde, l'assemblea a democrazia diretta e voto palese dei cantoni svizzeri.\nMarsilio da Padova.\nUna lettura egalitaria del messaggio del Vangelo, la rinascita degli studi aristotelici, la nascita delle prime teorie contrattualistiche, l'assemblearismo dei comuni, sono gli elementi principali che compongono la concezione medievale cristiana della democrazia. \n\"Lo scrittore che meglio incarna l'ideale democratico nel pensiero politico medievale \u00e8 Marsilio da Padova, in cui i concetti di sovranit\u00e0 popolare e corporativa, di rappresentanza, ecc. vengono applicati largamente alla vita dello stato e altres\u00ec a quella della Chiesa\"..\nPresso i nativi americani.\nDurante il Medioevo europeo, nell'america precolombiana nasce la confederazione delle cinque nazioni dei nativi americani. Si tratta dell'alleanza Haudenosaunee che si strinse fra i cinque popoli Irochesi presenti in quello che oggi \u00e8 conosciuta come la regione dei grandi laghi nel Nordamerica. I popoli in questione sono i Cayuga, gli Onondaga, gli Oneida, i Mohawk e i Seneca. Con l'aggiunta alla confederazione della nazione/popolo Tuscarora l'alleanza prender\u00e0 il nome \"delle sei nazioni\". Non fu l'unica nel Nordamerica, conosciute sono anche la lega degli Huroni e l'unione del Creek.\nLa democrazia nell'et\u00e0 moderna.\n\"Nella disputa intorno alla miglior forma di governo i classici del pensiero politico moderno, che accompagnano con le loro riflessioni il sorgere e il consolidarsi dei grandi stati territoriali prevalentemente monarchici, sono, almeno sino alla rivoluzione francese, ad eccezione di Spinoza, favorevoli alla monarchia e contrari alla democrazia. Cos\u00ec Bodin, Hobbes, Locke, Vico, Montesquieu, Kant, Hegel\".\nContributi di Hobbes e Locke 1600/1650.\nHobbes, afferma che la politica \u00e8 fondata sul perseguimento dell'interesse privato e sostenendo che l'uomo si trova in uno stato di natura conflittuale, pone la necessit\u00e0 di un accordo tra gli uomini al fine di regolamentare questo diverbio umano limitandone le conseguenze.\nL'accordo sarebbe la cosciente cessione del diritto di auto-governo dei cittadini a una singola autorit\u00e0 autorizzata legalmente attraverso il voto.\nGrazie a questo sistema, il popolo resterebbe obbediente al governante, proprio perch\u00e9 si tratta di una libera scelta voluta e necessaria. \n\u00c8 quindi il consenso del popolo l'elemento principale del funzionamento di un sistema.\nMa Hobbes, nonostante fosse liberale, finisce per contraddirsi quando afferma che il consenso \u00e8 l'unico vincolo posto a chi governa, lasciando nelle mani dell'eletto un eccessivo potere.\nLocke fu un precursore della democrazia protettiva, smentendo la tesi di Hobbes e affermando che se l'uomo \u00e8 in stato di abituale conflitto per il perseguimento dei propri interessi, non potrebbe rimettere la propria fiducia in un sovrano.\nCome Hobbes, Locke si proponeva di capire come si potesse definire un governo legittimo, ma le sue deduzioni lo porteranno a risultati molto distanti dal suo predecessore.\nInnanzitutto pone che lo stato di natura in cui vive l'uomo, non \u00e8 uno stato di guerra, ma \u00e8 uno stato di libert\u00e0 pura, dove ognuno esercita giustamente il diritto di auto-governarsi. Ci sono per\u00f2 alcuni inconvenienti che devono essere risolti con la necessaria presenza di un governo sovrano, che ha quindi, solo lo scopo di difendere il cittadino dai soprusi alla propria libert\u00e0, la propria vita e la propriet\u00e0 privata.\nIl governo andrebbe quindi limitato nelle sue funzioni, attraverso delle costituzioni che mettono in chiaro i principi della sua esistenza e i diritti inviolabili dei cittadini. Nel momento in cui il governo non si attiene pi\u00f9 a questi principi, al popolo resterebbe il potere di revocarlo. Nelle lacune lasciate da Locke c'\u00e8 il fatto che non si propose una scadenza periodica (tornate elettorali) del mandato legale nei confronti del governante.\nLocke comunque ispirer\u00e0 profondamente il moderno modello rappresentativo.\nContributi dei federalisti e di Madison 1750.\nJames Madison, il quarto presidente degli Stati Uniti d'America con la sua opera \u201cfederalista\u201d integr\u00f2 i principi maggiori di Hobbes, Locke e Montesquieu. \nD'accordo con Hobbes, afferm\u00f2 che la politica fosse fondata sull'interesse privato.\nDa Locke riprese l'ideale di libert\u00e0 individuale da difendere come fine principale di un governo.\nInfine dal pensiero di Montesquieu trattenne il concetto della divisione dei poteri.\nMadison criticava la democrazia classica ritenendola ingiusta, intollerante e instabile. Sostenne che anche nell'esperienza greca dove ci si nascondeva dietro l'interesse pubblico, in realt\u00e0 i governanti curavano soltanto i propri interessi.\nNella societ\u00e0 moderna, la nascita delle fazioni era inevitabile, afferma Madison, a causa della distribuzione diseguale della ricchezza. Il governo, dunque, avrebbe lo scopo di regolarne i contrasti.\nIl modello sostenuto ottimale da Madison, era quello di un potente stato americano federalista, che avrebbe promesso la funzione prevista, attraverso periodiche elezioni unite all'impossibilit\u00e0 di una dittatura della maggioranza data la vastit\u00e0 del corpo elettorale e di un sistema parlamentare rappresentativo.\nSi pone quindi favorevole a un governo veramente popolare, ma solo con la sicurezza che non ci sia una tirannia della maggioranza.\nContributi degli utilitaristi, Bentham e Mill 1800.\nBentham e Mill sostennero che se l'uomo per regolamentare il conflitto dei propri interessi deve ricorre a un sovrano, quest'ultimo agir\u00e0 comunque nel suo interesse quindi, conclusero che il governo sarebbe dovuto dipendere completamente dall'elettorato.\nEntrambi posero i presupposti necessari affinch\u00e9 la democrazia possa esistere in maniera adeguata.\nQuesti punti saranno il nocciolo del liberalismo inglese, secondo cui il governo sarebbe ridotto al ruolo di arbitro imparziale nel suo interno e garante all'esterno del confine di stato.\nSecondo il pensiero di Bentham e Mill, il governo, per mantenere l'obbedienza dei suoi cittadini dovr\u00e0:\nA proposito dell'ultimo punto, furono proprio gli utilitaristi che insistettero per la creazione del moderno sistema carcerario.\nAnche Adam Smith contribu\u00ec alle loro concezioni utilitaristiche, che divennero una vera e propria sfida all'eccessivo potere dei governi.\nLe loro teorie ispireranno la moderna politica del Welfare. \nEssi furono gli ideatori del primo modello di democrazia per uno Stato industriale.\nIl contributo di John Stuart Mill 1850.\nA differenza dei suoi predecessori, John Stuart Mill, lo si pu\u00f2 considerare democratico in senso pieno. Aspetto fondamentale del suo pensiero fu la libert\u00e0 di cui avrebbero dovuto godere tutti. J. S. Mill afferm\u00f2 che la partecipazione politica del popolo \u00e8 necessaria e va incitata attraverso tutti gli organi pubblici, come ad esempio l'amministrazione comunale.\nLa sua opera principale \u201cOn liberty\u201d espone chiaramente i principi di libert\u00e0 dei cittadini per cui si sarebbe dovuta creare una forma efficiente di controllo reciproco tra governo e governati.\nLe sue teorie posero le basi del moderno Stato liberale.\nCritic\u00f2 aspramente il sistema dispotico con l'opera \u201cConsiderations on representative governement\u201d, dove sostenne che non \u00e8 possibile l'idea che un solo uomo possa amministrare in maniera adeguata uno Stato. Aggiunse anche che sarebbe stato contro la dignit\u00e0 umana eliminare la voce dei cittadini sulle decisioni che li riguardano.\nQuindi, pensava che solo una attiva partecipazione del popolo, nei limiti, avrebbe indirizzato uno Stato verso la prosperit\u00e0.\nMill espose in maniera dettagliata il problema della burocrazia, che strettamente collegata all'evolversi dello Stato cresceva rischiando di aumentare in maniera eccessiva il suo potere. Necessario sarebbe che oltre lo Stato ci siano altri punti di riferimento in termini di sviluppo in modo da mantenere un equilibrio tra forze che si controllino a vicenda.\nL'importanza di un governo rappresentativo Mill la giustific\u00f2 affermando che il modello di democrazia classica (diretta) ateniese, non poteva funzionare, data la grande estensione degli stati.\nSarebbe stato necessario un sistema rappresentativo, quindi, che vigili sull'operato del governo attraverso deputati periodicamente eletti.\nInoltre aggiunse la necessit\u00e0 della costante presenza di persone insigni, che svolgano una funzione di controllo del governo ulteriore rispetto a quella popolare, giudicata poco esperta.\nLo Stato cos\u00ec, si sarebbe dovuto limitare alle sue funzioni primarie di difesa delle libert\u00e0, della vita e della propriet\u00e0, senza applicare nessun tipo di restrizioni al libero mercato.\nMill prese, tra l'altro, una posizione innovativa riguardo alla condizione delle donne, in contrapposizione a tutti i suoi colleghi dell'epoca. Affermava che la subordinazione del sesso femminile, colpiva lo sviluppo dell'uomo e lo limitava. Anche se non proponeva di cambiare le cose all'interno dei partiti gi\u00e0 esistenti, bens\u00ec, che le donne avrebbero dovuto affermarsi da sole democraticamente.\nCercando di unire i principi migliori del liberalismo coi principi migliori dell'antiliberalismo, Mill, \u00e8 considerato da alcuni critici come ispiratore del futuro welfare state.\nI contributi di Marx ed Engels 1800/1850.\nMarx ed Engels, causarono una rottura drastica con il pensiero liberale, sostenendo che esso \u00e8 incompatibile con la giustizia e l'eguaglianza. Essi proposero sistemi politici totalmente diversi e nuovi.\n. Quest'ultimo nell'opera \u201cL'origine della famiglia, della propriet\u00e0 privata e dello stato\u201d racconta la nascita delle classi sociali in seguito alla creazione della propriet\u00e0 privata in contrapposizione alla propriet\u00e0 comune preesistente.\n sostenendo che il sistema vigente si basava proprio sulla divisione del popolo in classi. Pi\u00f9 precisamente, lo sfruttamento della classe pi\u00f9 povera da parte di quella che detiene la propriet\u00e0 dei mezzi di produzione.\nEntrambi erano d'accordo all'idea che se si superasse il capitalismo, anche le classi sociali non avrebbero pi\u00f9 ragione d'esistere e scomparirebbero.\nMarx focalizzava il suo pensiero sulla comprensione del processo storico, perci\u00f2 stabil\u00ec due concetti principali per questa analisi.\nLA \"Formazione sociale\", ovvero l'analisi di quella rete di rapporti sociali, culturali e istituzionali interni alla societ\u00e0.\nIL \"Modo di produzione\", cio\u00e8 la struttura essenziale della societ\u00e0, in questo caso capitalista, quindi con lo sfruttamento della manodopera. Lo sfruttamento avviene con il metodo del plusvalore in eccesso creato nel processo produttivo, sottratto dal proprietario dei mezzi di produzione a scapito della manodopera.\nIn rapporto a questi due concetti, nelle societ\u00e0 si sviluppano le lotte di classe. Esse saranno tanto pi\u00f9 violente quanto pi\u00f9 \u00e8 mal distribuita la ricchezza in un paese. Questi conflitti portano a un ridimensionamento periodico della differenza di ricchezza, rivoluzionando di volta in volta il sistema e attuando un passaggio da uno stadio storico a un altro.\nNella storia umana, secondo Marx, si \u00e8 attraversato 5 differenti stadi storici:\nModo di produzione primitivo (comunismo primitivo), Modo di produzione antico, Modo di produzione asiatico, modo di produzione feudale, Modo produttivo capitalistico.\nEgli sosteneva che il prossimo stadio storico sarebbe stato quello che \u00e8 comunemente chiamato modo produttivo comunista. I motivi tecnici per cui, secondo Marx, sarebbe avvenuto questo passaggio storico, sono i seguenti:\nIl comunismo che \u00e8 il fine di queste organizzazioni, non \u00e8 che il naturale passo successivo all'evoluzione della democrazia.\n, ma questo trattamento apparentemente egualitario produce degli effetti di parte, in quanto la difesa della propriet\u00e0 privata della produzione, scartava per forza la possibilit\u00e0 di difesa del proletariato sfruttato.\nNonostante questo, e l'eguaglianza politica. Questo per\u00f2 per Marx non bastava per assicurare una societ\u00e0 socialmente giusta.\nNell'analisi marxiana dei rapporti tra lo Stato e le classi sociali, vengono sintetizzate due posizioni diverse.\nCon la prima posizione, . Questa prima posizione, Marx la spieg\u00f2 attraverso l'opera \u201cil 18 brumaio di Luigi Napoleone\u201d, prendendo ad esempio proprio la vicenda del che si impose al governo e persegu\u00ec i suoi scopi favorendo comunque la classe dominante, anche se per forza compatibili con lo sviluppo economico.\nDa un'altra posizione, sostenne che stato e la sua burocrazia sono dominate dall'influenza della classe privilegiata.\nQuesta \u00e8 la posizione pi\u00f9 problematica, dove lo Stato \u00e8 mascherato dall'eguaglianza della libert\u00e0 ma svolge essenzialmente il compito della difesa della classe dominante. \nMarx, non propose mai un modello preciso su come avrebbe dovuto essere strutturato il nuovo modello comunista, a causa della sua convinzione per cui in ogni paese si sarebbe potuto avere un modello differente. Pose per\u00f2 alcuni criteri essenziali di questo probabile cambiamento, nella sua opera .\n, il proletariato, violentemente o democraticamente si sarebbe impossessato del potere del governo e . \nIl processo probabilmente sarebbe avvenuto in due periodi, denominati in seguito socialismo e comunismo. Alla fine, con l'annullamento della politica, sarebbero scomparse anche le classi sociali. \nIl sistema avrebbe probabilmente preso, secondo Marx, le sembianze della comune di Parigi, ovvero .\nLe teorie di Marx hanno fatto nascere diverse interpretazioni, di cui, le tre principali rispecchiano tutte dei concetti fondamentali del suo pensiero.\n, che possa pianificare la rivolta e la riuscita della rivoluzione. (seguaci di queste idee furono Stalin, Mao ecc.)\nLa democrazia nell'et\u00e0 contemporanea.\nL'aumento della prosperit\u00e0 economica, prima negli Stati uniti poi in Europa e nel resto dell'Occidente, \"non ha lasciato inalterata la mentalit\u00e0 degli individui, ma li ha portati a concepire la democrazia come l'amministrazione del benessere. Ci si domanda dunque: in che misura questa trasformazione dell'esigenza democratica rischia di pregiudicare il funzionamento delle istituzioni politiche della democrazia? \u00c8 questo il problema del nostro tempo, cui tuttavia sarebbe presunzione rispondere se non con semplici ipotesi\". Sul rapporto tra democrazia e mercato \u00e8 importante la conclusione di Giovanni Sartori: \"l'accoppiata democrazia-mercato \u00e8 ottimizzante; non \u00e8 ancora dimostrato, a rigore, che sia obbligata e obbligante\" .\nIl Novecento di Weber e Schumpeter.\nMax Weber e Schumpeter, studiosi della democrazia come affermatasi nel Novecento, sostennero che la societ\u00e0 moderna impone la disuguaglianza economica e la democrazia non \u00e8 altro che un metodo per decidere chi dovr\u00e0 detenere il potere legittimamente e per frenarne gli eccessi. Del resto, \"sotto qualsiasi cielo i politici \u2013 e dunque anche i politici democratici le cui motivazioni personali non differiscono da quelle dei dittatori o degli oligarchi \u2013 non governano per realizzare scopi altruistici, come pretendono i modelli normativi della politica, ma per promuovere i propri interessi individuali. Ricoprire cariche di governo che consentano di ottenere denaro o potere \u00e8 il fine privato dei politici, anche se cos\u00ec facendo essi svolgono (almeno in linea di principio) una funzione pubblica a vantaggio della comunit\u00e0\".\nMax Weber formul\u00f2 la sfida pi\u00f9 importante alle teorie di Marx, partendo proprio dalla accusa per cui Marx avrebbe lasciato irrisolta la domanda principale, ovvero capire quale \u00e8 precisamente il sistema adatto per la societ\u00e0, e cosa i cittadini avrebbero dovuto fare. Il pensiero weberiano, che in comune con Marx accetta l'esistenza delle diverse classi sociali, non le ritiene per\u00f2 l'unico motore dei cambiamenti storico-politici. Inoltre, e con maggiore forza, egli vedeva il problema della burocrazia, in quanto corpo istituzionale imparziale e non democratico perch\u00e9 non responsabile nei confronti del popolo.\nProprio la burocrazia, per Max Weber, era l'ostacolo principale ad una democrazia diretta o ad un sistema socialista/comunista: anche se riteneva nobili i principi di auto-governo, nella situazione della modernit\u00e0 essi potenzierebbero eccessivamente il potere burocratico.\nLo Stato venne descritto da Weber attraverso due requisiti principali: il \"monopolio della forza\" e la sua \"legittimit\u00e0\" in un dato territorio. Questo Stato moderno, che ha inevitabilmente prodotto il capitalismo perch\u00e9 la via naturale che gli si propone, abbisogna della burocrazia; essa \u00e8 un corpo inevitabile per la stabilit\u00e0 del potere statale e tale stabilit\u00e0 porta alla prosperit\u00e0 economica. Quindi bisognerebbe creare dei limiti al potere burocratico, senza intaccarlo eccessivamente. Tali limiti possono essere ben realizzati con la creazione di un sistema parlamentare rappresentativo.\nIl Parlamento \u00e8 l'organo chiave per il giusto funzionamento del sistema democratico secondo Weber. Esso fungerebbe da luogo di composizione istituzionale dei conflitti e delle aspettative sociali; inoltre sarebbe un banco di prova ottimale per la selezione della \"leadership\". A differenza di John Stuart Mill, Weber sosteneva l'importanza di tale organo operante attraverso i partiti, che assicurano in maniera adeguata la rappresentanza del popolo al governo. Con questo sistema, a parere di Weber, si potrebbe, dunque, avere un equilibrio della politica, attestando la sua responsabilit\u00e0 nei confronti del popolo, senza tuttavia dare alla massa un eccessivo potere.\nWeber diede cos\u00ec vita al modello \u201celitistico competitivo\u201d, dove l'importanza del suffragio universale si compensava con l'esistenza di una societ\u00e0 strutturata, e non di una massa incapace di comprendere bene le scelte politiche.\nSchumpeter si propose di sviluppare un modello democratico che fosse realistico. Partendo dalle posizioni di Weber, si spinse verso nuove importanti direzioni. Con l'opera \"Capitalismo, socialismo e democrazia\", espone le sue teorie, secondo le quali la democrazia \u00e8 il metodo politico per la selezione della \"leadership\" tra i partiti; i cittadini hanno soltanto il potere di avallare o destituire il \"leader\". Difese la teoria dell'elitismo competitivo, dato che affermava che la politica fosse inevitabilmente una professione e che il popolo non potesse autogovernarsi a pieno a causa della precariet\u00e0 delle sue informazioni e della sua mancanza di esperienza. Schumpeter accett\u00f2 la teoria di Marx che descriveva il capitalismo come un sistema dinamico che tende nel lungo periodo a dissolvere le basi della sua stessa esistenza. Per questa ragione, afferm\u00f2 l'imminenza dell'avvento di un sistema democratico di tipo socialista. Con questa concezione si discost\u00f2 dalle teorie weberiane, dato che riteneva che il conseguente aumento del potere della burocrazia fosse inevitabile.\nSchumpeter difese la democrazia elitistico-competitiva in base al suo esplicito rifiuto alla democrazia classica che si fondava sui seguenti temi:\nConcluse sostenendo che se si vuole applicare la democrazia bisognerebbe eliminare i concetti e le teorie dell'esperienza ateniese.\nLa democrazia elitistico-competitiva venne descritta da Schumpeter con un parallelismo al sistema del libero mercato. I partiti sono paragonati alle imprese. Esse svolgono le loro funzioni nella libera concorrenza, i primi in cerca di voti, i secondi cercando di vendere i beni. Nel tempo i partiti come le aziende, tendono a centralizzarsi e prendono vita gli oligopoli e i monopoli. Allo stesso modo in cui l'azienda pi\u00f9 potente dominer\u00e0 il mercato, il \"leader\" che ha ricevuto maggior consenso governer\u00e0 lo Stato.\nSchumpeter difese quindi il meccanismo democratico che riteneva compatibile allo stesso modo con un sistema economico capitalista o socialista. Fiss\u00f2 dei criteri secondo i quali il sistema poteva funzionare pienamente:\nIl modello elitistico-competitivo per\u00f2, intacca l'idea dell'uomo come protagonista politico, lasciando tutta la politica nelle mani di pochi esperti.\nFascismo.\nNel ventesimo secolo la maggior critica alla democrazia arriv\u00f2 dal fascismo. Difatti il suo capo Benito Mussolini riteneva che la moderna democrazia di origine illuminista non fosse altro che una plutocrazia e subdola \"dittatura massonica\". Alla democrazia il fascismo oppose il totalitarismo.\nGuerra fredda.\nIn seguito alla vittoria comune sul nazifascismo le democrazie occidentali si sono fronteggiate con le cosiddette \"democrazie popolari di stampo comunista\". Durante la guerra fredda la concorrenza fra i due sistemi \u00e8 stata estesa in campo ideologico, militare, tecnologico, politico, economico e culturale.\nPostdemocrazia.\nDopo la caduta del muro di Berlino e il crollo dei regimi comunisti in Europa orientale, le democrazie liberali si sono cullate per un breve periodo nell'illusione di una vittoria definitiva sui sistemi totalitari, teorizzata in particolare nel saggio \"La fine della storia e l'ultimo uomo\" del politologo americano Francis Fukuyama.\nTuttavia regimi autoritari permangono tuttora in Stati molto grandi come la Cina. Si \u00e8 inoltre iniziato a prestare attenzione anche ai processi degenerativi in alcuni Stati democratici, per i quali \u00e8 stato introdotto il termine postdemocrazia, con cui il politologo inglese Colin Crouch ha descritto un sistema formalmente ancora democratico, nel quale per\u00f2 i processi comunicativi e decisionali vengono soppiantati da nuove forme oligarchiche e autoritarie."}
{"id": "354548", "revid": "6923", "url": "https://it.wikipedia.org/wiki?curid=354548", "title": "La legione perduta", "text": "La legione perduta (\"The Misplaced Legion\") \u00e8 un romanzo pubblicato nel 1987 da Harry Turtledove. \u00c8 il libro con cui convenzionalmente viene fatta iniziare la saga di \"Videssos\".\nL'inizio del racconto \u00e8 ambientato sullo sfondo storico dell'antica Gallia. La vicenda approda poi in un mondo di pura fantasia, con elementi anche soprannaturali, nell'impero videssiano, ispirato all'impero bizantino: non a caso Turtledove \u00e8 laureato in storia e specializzato in quella bizantina.\nIn tutto il libro vengono fatti riferimenti a popoli e costumi realmente esistiti nel Medioevo: ad esempio, gli Yezda sono in parte ispirati ai Turchi - che nella vicenda letteraria hanno da una cinquantina di anni conquistato il Makuran, cio\u00e8 l'Impero persiano - poi vi sono i Namdaleni, ovvero i Normanni, gli Halogai equivalenti ai Vichinghi, ecc. La stessa mappa dell'impero di Videssos assomiglia alla mappa dell'impero bizantino allo specchio, ossia l'Occidente videssiano \u00e8 l'Asia Minore, mentre l'Oriente sono i Balcani. Al centro dei domini videssiani si trova la capitale, Videssos, che come Costantinopoli \u00e8 un porto, che si affaccia sul mare dei naviganti - ossia il Bosforo - che divide le terre occidentali da quelle orientali.\nTrama.\nTutto inizia in Gallia, al tempo della conquista della Gallia da parte di Giulio Cesare. Un distaccamento di tre coorti di una legione romana si deve unire al grosso delle forze armate di Cesare, che si stanno preparando ad un attacco contro i Galli. La legione \u00e8 capitanata da un giovane tribuno, Marcus Aemilius Scaurus, originario di Mediolanum, le cui caratteristiche fisiche di essere alto e biondo lo fanno pi\u00f9 assomigliare a un celta che ad un romano. Il comandante in seconda \u00e8 invece un anziano centurione di nome Gaius Philippus, veterano della guerra civile dell'82 a.C. tra Gaio Mario e Lucio Cornelio Silla, nella quale usc\u00ec sconfitto visto che prese le parti del primo. Gaius Philippus si un\u00ec poi ai rivoltosi iberici di Quinto Sertorio, uscendo quindi nuovamente sconfitto.\nNel corso del viaggio, passando per una radura, la legione viene assalita da un grosso esercito gallico. Inizia cos\u00ec una sanguinosa battaglia. Il capo dei galli, Viridovix, vedendo le numerose perdite nel suo schieramento, e rendendosi conto che la vittoria sarebbe potuta giungere solo a costo di perdite ancor pi\u00f9 gravi, sfida a duello Scaurus. Gli uomini dell'esercito del generale perdente sarebbero divenuti schiavi del vincitore. Marcus si vede costretto ad accettare, per il bene dei suoi legionari. Ambedue i duellanti possiedono, l'uno all'insaputa dell'altro, delle spade druidiche, le cui lame sono istoriate di simboli druidici. Quando le spade vengono a contatto, i simboli iniziano ad emettere luce. Si crea cos\u00ec un alone, che ricopre i due duellanti, e tutta la legione. Questo alone trasporta in un posto sconosciuto la legione, ed il capo gallo.\nRitrovatisi la mattina successiva in un luogo sconosciuto, i romani avvistano un gruppo di soldati che parlano una lingua che nessun romano riesce a decifrare. Dopo un po' apprendono di essere stati trasportati nello sconosciuto antico impero videssiano, lacerato dalle guerre, i cui capi sono sempre in cerca di mercenari. Arrivati in una citt\u00e0 di nome Imbros, i romani apprendono che in quella terra viene usata con molta perizia l'arte della guarigione da dei preti guaritori, e riescono a risanare le ferite incurabili riportate nella ormai lontana Gallia. La cosa interessa particolarmente il dottore della legione, il greco Gorgidas, che inizier\u00e0 a studiare tale arte, ma con scarsi risultati a causa della sua diffidenza verso la magia, visto il suo modo di pensare secondo la ragione. A Imbros la legione trascorre tutto l'inverno, imparandone la lingua, gli usi ed i costumi. I Videssiani adorano un solo Dio, Phos, che \u00e8 in lotta contro un Dio malvagio, adorato dagli Yezda, cio\u00e8 Skotos.\nAll'arrivo della primavera i romani vengono accompagnati nella capitale, Videssos. Marcus, insieme agli altri ufficiali romani, viene invitato ad un banchetto organizzato in suo onore dall'imperatore videssiano, Mavrikios Gavras. Al banchetto Marcus conosce il fratello dell'imperatore, Thorisin, la figlia dell'imperatore Alypia e il primo ministro di corte, Vardanes Sphrantzes, appartenente alla fazione burocratica di Videssos, in contrapposizione con quella militare rappresentata dalla famiglia dei Gavras. Al banchetto il tribuno conosce l'attraente namdalena Helvis, ma sfortunatamente per Marcus scopre ella \u00e8 sposata con il capo dei mercenari namdaleni Hemond, con il quale il tribuno ha stretto amicizia. Durante la serata il generale romano rovescia per errore del vino sulla tunica dell'inviato degli yezda, Avshar, il quale, infuriato, lo sfida a duello. Durante lo scontro Avshar, essendo un potente stregone, compie diverse magie per vincere, ma Marcus, grazie alla spada druidica, non ne risente, e riesce a vincere il duello e risparmia la vita all'avversario in quanto svenuto durante il combattimento.\nIl duello fa immediatamente diventare famoso il tribuno, visto come un eroe da tutti i videssiani, in quanto erano terrorizzati da Avshar, che era stato inviato come ambasciatore a Videssos dagli yedza, per farsi beffe dei locali. L'imperatore riceve personalmente al suo cospetto Marcus, per cos\u00ec congratularsi con questi per la vittoria ottenuta sul perfido nemico. Avshar umiliato prova a vendicarsi inviando un nomade kharmoth ad assassinare Marcus negli alloggiamenti dei romani, ma quest'ultimo lo sorprende e lo cattura. Si scopre che il nomade \u00e8 drogato, allora il tribuno chiama uno dei pi\u00f9 potenti maghi di Videssos, il prete Nepos, suo personale amico, che riesce a scoprire che chi ha inviato il kharmoth \u00e8 Avshar. Marcus allora avvisa il pi\u00f9 alto generale videssiano, Nephon Khoumnos, nonch\u00e9 suo amico, questi allora organizza un gruppo di soldati videssiani e namdaleni comandati da Hemond per catturare Avshar. I soldati entrati nell'appartamento del diplomatico non lo trovano, ma in cambio scovano una mappa che indica il percorso della sua fuga gi\u00e0 progettata giorni prima, ma questa si svela una trappola, Avshar attraverso la magia fa combattere i soldati contro delle armi stregate, nello scontro perde la vita Hemond. Il gruppo di soldati riesce a tirarsi fuori dai pasticci solo grazie alla spada magica di Marcus, che toccando con la sua lama quelle stregate, queste ultime perdono il loro potere e cadono a terra, ma ormai Avshar \u00e8 riuscito ad abbandonare la citt\u00e0. Marcus secondo la tradizione namdalena porta la spada del marito morto ad Helivis, di cui il tribuno ora scopre che ella con Hemond aveva anche un figlio, il bambino di tre anni Malric.\nSaputo dell'accaduto l'imperatore raduna la popolazione nell'ippodromo dove annuncia che l'impero muover\u00e0 guerra contro Yezd, visto le continue scorrerie sui confini dell'impero e l'atto di Avshar \u00e8 stata la goccia che ha fatto traboccare il vaso. I videssiani sono entusiasti e inneggiano alla guerra, mentre Mavrikios inizia i preparativi per radunare pi\u00f9 truppe che pu\u00f2 a Videssos, per iniziare la sua campagna, chiedendo anche l'aiuto agli stati vicini."}
{"id": "354550", "revid": "830939", "url": "https://it.wikipedia.org/wiki?curid=354550", "title": "Atalarico", "text": "Biografia.\nAtalarico, figlio di Eutarico (morto nel 522) e di Amalasunta, figlia di Teodorico, nacque nel 516 o nel 518.\nFu designato suo successore dal nonno Teodorico, ma Amalasunta, essendo il figlio molto giovane, mantenne come reggente le redini del potere. Non sopportando la reggenza di una donna, n\u00e9 l'educazione romana impartita al ragazzo, n\u00e9 i rapporti ossequiosi di Amalasunta verso Bisanzio e neppure il suo spirito conciliante verso i Romani, la nobilt\u00e0 gota riusc\u00ec a strapparle il figlio e a educarlo secondo le usanze del suo popolo.\nIl giovane mor\u00ec prematuramente nel 534. Allora Amalasunta, che voleva mantenere il potere, spos\u00f2 Teodato, duca di Tuscia e uno dei capi del partito nazionale. Costui, per\u00f2, pochi anni dopo la fece imprigionare con l'inganno in un castello dell'Isola Martana, sul lago di Bolsena, dove poi la fece uccidere da due suoi sicari nel 535."}
{"id": "354552", "revid": "87808759", "url": "https://it.wikipedia.org/wiki?curid=354552", "title": "Porta al Borgo", "text": "Porta al Borgo \u00e8 uno dei quattro comuni, denominati \"cortine\" (gli altri erano Porta Lucchese, Porta Carratica e Porta San Marco) in cui fu diviso il contado della citt\u00e0 di Pistoia (il cui territorio comunale era delimitato dalle mura medievali) fino al 1877, anno in cui furono annessi a quest'ultimo.\nIl comune di Porta al Borgo, che prendeva il nome dall'omonima porta, si estendeva per circa 125\u00a0km\u00b2 e confinava con i comuni di Pistoia, Porta San Marco, Sambuca Pistoiese, Granaglione e Porretta Terme (oggi fusi in Alto Reno Terme), Lizzano in Belvedere, San Marcello Pistoiese e Piteglio (oggi fusi in San Marcello Piteglio), Marliana e Porta Lucchese.\nAl momento della soppressione il comune contava 14809 abitanti e comprendeva le localit\u00e0 di Alpi, Arcigliano, Burgianico, Campiglio, Cascheri, Cireglio, San Felice d'Ombrone, Santa Maria a Gello, Gora, San Momm\u00e8, San Giorgio d'Ombrone, Orsigna, Le Piastre, Piazza, Piteccio, Pracchia, Sarripoli, Satornana, Spedaletto, Santa Maria delle Grazie, Uzzo e Valdibrana."}
{"id": "354553", "revid": "438678", "url": "https://it.wikipedia.org/wiki?curid=354553", "title": "Tandem (film 1987)", "text": "Tandem \u00e8 un film del 1987 diretto da Patrice Leconte, interpretato da Jean Rochefort e G\u00e9rard Jugnot.\nIl film contrappone la parabola discendente della carriera di due uomini, a quella ascendente della loro amicizia.\nTrama.\n\"Michel Mortez\" \u00e8 l'ideatore e conduttore di un seguitissimo programma radiofonico itinerante: \"La langue au chat\".\nCon lui, a fargli da spalla e tuttofare c'\u00e8 il fonico \"Rivetot\", un uomo umile, combattuto tra la stima che nutre per il personaggio di Mortez e la poca fiducia che ripone nella persona.\nMortez dal canto suo \u00e8 un uomo estremamente solo, spesso schiavo del gioco, dell'alcol e della sua depressione.\nUna lettera da parte del presidente dell'emittente radiofonica, in cui avverte i due che il programma sar\u00e0 soppresso di l\u00ec a poco, dar\u00e0 l'inizio ad una sostanziale svolta nella vita di entrambi."}
{"id": "354554", "revid": "1504506", "url": "https://it.wikipedia.org/wiki?curid=354554", "title": "Teodato", "text": "Biografia.\nNato a \"Tauresium\", vicino all'odierna Skopje (in Macedonia), Teodato fu Duca di Tuscia e nipote di Teodorico, in quanto nato dalla sorella Amalafrida, venne associato al trono dalla cugina Amalasunta. Dopo averla esiliata e fatta uccidere sul lago di Bolsena, tent\u00f2 inutilmente di contrastare la reazione di Giustiniano.\nDopo che il generale bizantino Belisario ebbe conquistato Napoli nel 536, Teodato fu rovesciato dagli stessi Goti, che elessero Vitige come suo successore.\nFuggito precipitosamente verso Ravenna con l'intenzione d'imbarcarsi successivamente verso Costantinopoli, venne fatto inseguire dall'appena eletto Vitige che non poteva permettersi di lasciare Teodato libero di agire. Raggiunto dai sicari del nuovo re e prima che potesse rifugiarsi a Ravenna, fu scannato sul posto.\nProcopio di Cesarea ci ha lasciato un ritratto di Teodato profondamente negativo: egli viene descritto come un principe avido e codardo, impopolare sia tra l'elemento romano sia tra quello goto."}
{"id": "354557", "revid": "122943837", "url": "https://it.wikipedia.org/wiki?curid=354557", "title": "Erarico", "text": "Biografia.\nAlla morte di re Ildibaldo (maggio 541), ucciso durante un banchetto da un guerriero gepido, i Goti erano estremamente smarriti e indecisi sulla scelta del nuovo re. La questione fu risolta in modo inaspettato dai Rugi, che si erano federati agli Ostrogoti dopo la sconfitta di Odoacre: i Rugi, che non si erano mai amalgamati con gli Ostrogoti, ma che avevano mantenuto una loro forte identit\u00e0 come popolo separato nell'Italia settentrionale, colsero l'occasione per proclamare re Erarico, il pi\u00f9 nobile tra di essi. I Goti furono infastiditi dalla presunzione dei Rugi, ma in ogni caso riconobbero Erarico come re, presumibilmente perch\u00e9 non c'era nessuno tra di loro che era adatto al trono e che potesse trovare un comune accordo.\nCome suo primo atto, Erarico convoc\u00f2 un consiglio e riusc\u00ec a persuadere i Goti ad acconsentire all'invio di un'ambasciata a Costantinopoli allo scopo di proporre la pace alle stesse condizioni che l'imperatore Giustiniano aveva offerto a Vitige. Ma il vero obiettivo di Erarico era un altro: selezion\u00f2 come propri ambasciatori suoi uomini di fiducia e diede loro istruzioni segrete per informare privatamente Giustiniano che era preparato, in cambio del patriziato e una grossa somma di denaro, ad abdicare e consegnare il Nord Italia all'Impero.\nAllo stesso tempo non si impegn\u00f2 in nessuna nuova azione militare, come pure gli avversari bizantini; ma ben presto i Goti si pentirono della scelta fatta e iniziarono a rimpiangere l'energia di Ildibaldo, che aveva iniziato una fase di riscossa contro il nemico. Alla ricerca di un degno successore, i nobili goti pensarono a Totila, nipote di Ildibaldo, giovane non ancora trentenne, ma che aveva acquisito una certa reputazione per energia e intelligenza. Questi era stato nominato comandante della guarnigione di Treviso, e dopo l'assassinio di suo zio, disperando per la causa gotica, aveva segretamente aperto trattative con Ravenna, offrendo di consegnare la citt\u00e0; aveva gi\u00e0 fissato il giorno della resa, quando ricevette un messaggio dai nobili goti che cospiravano contro Erarico, che lo invitava a diventare il loro re. Totila riusc\u00ec a nascondere il suo proposito di resa al nemico e accett\u00f2 la proposta, a condizione che Erarico fosse ucciso prima di un determinato giorno, proprio quello in cui si era impegnato a far entrare i Bizantini in citt\u00e0. Erarico fu debitamente ucciso dai cospiratori e Totila sal\u00ec al trono (settembre-ottobre 541)."}
{"id": "354558", "revid": "6923", "url": "https://it.wikipedia.org/wiki?curid=354558", "title": "Falco (cantante)", "text": "Le sue canzoni pi\u00f9 note, che hanno anche raggiunto i vertici delle classifiche di vari paesi, sono \"Rock Me Amadeus\", \"Der Kommissar\" e \"Jeanny\".\nBiografia.\nPrimi anni.\nNato nel distretto viennese di Margareten, fu l'unico a sopravvivere a una gravidanza trigemellare a rischio. Molto presto mostra il suo talento musicale. All'et\u00e0 di 5 anni viene certificato - alla \"Wiener Musikakademie\" - il suo orecchio assoluto. Per il suo quarto compleanno riceve un pianoforte e un anno dopo un giradischi, col quale ascolta Elvis, Cliff Richard e i Beatles.\nNel 1963 Hans H\u00f6lzel viene iscritto dai genitori in una scuola privata cattolica a pochi passi da casa. Dal 1967 frequenta il \"Rainer-Gymnasium\", sempre a Vienna. Nel 1973 lascia la scuola e comincia l'apprendistato presso l'ente austriaco per le assicurazioni pensionistiche degli artigiani. Grazie a questo trover\u00e0 dei lavori occasionali fino al servizio di leva (tra il 1974 e il 1975) durante il quale imparer\u00e0 a suonare il basso. Seguir\u00e0 anche un semestre al conservatorio cittadino, durante il quale esordir\u00e0 nella sua prima band, gli \"Umspannwerk\". Passer\u00e0 poi ad altri gruppi, tra cui i noti Drahdiwaberl.\nIl nome d'arte.\nNel 1977 H\u00f6lzel abita per breve tempo a Berlino Ovest e decide di farsi chiamare \"Falco\": il nome viene da quello di un saltatore con gli sci della DDR, Falko Wei\u00dfpflog, che lo ha particolarmente impressionato. Il cambiamento della \"k\" in \"c\" \u00e8 giustificato dal fatto che Falco vuole rendere pi\u00f9 internazionale il suo nome, utilizzando anche la scrittura della variante internazionale \"Hoelzel\" per il cognome.\nOriginariamente Falco pens\u00f2 di affiancare al nome anche un cognome, \"Gottehrer\" (letteralmente, \"colui che onora Dio\"), ma lasci\u00f2 presto cadere l'ipotesi. Il nomignolo \"Hansi\" - come la madre continu\u00f2 sempre a chiamarlo - lo rifiut\u00f2 per tutta la vita: \"Chi usa quel nomignolo, non ha la pi\u00f9 pallida idea di chi sia Falco\", cos\u00ec diceva, \"Ve lo dico una volta per tutte: Hansi non esiste pi\u00f9!\".\nL'inizio della carriera.\nDopo il ritorno a Vienna fu ingaggiato dagli \"Spinning Wheel\", e suon\u00f2 poi (1977-1979) con il gruppo rock - teatrale di avanguardia degli \"Hallucination Company\". Gi\u00e0 allora cominci\u00f2 a riscuotere un certo successo, anche se limitatamente alla scena viennese.\nCome bassista e saltuariamente cantante del gruppo punk rock molto impegnato politicamente dei \"Drahdiwaberl\", Falco mostr\u00f2 il suo talento musicale, ma anche il suo lato eccentrico, soprattutto nei costumi. Fu con loro che ebbe il suo primo successo da solista: la sua canzone \"Ganz Wien\", inserita nei concerti come assolo per riempire le pause, lo porta alla ribalta come cantante. \u00c8 il 1980 e la canzone, che parla del consumo di droga nella capitale austriaca, diventa una \"hit\". Ma \u00e8 anche la prima canzone di Falco ad essere boicottata dalle radio. Solo pi\u00f9 tardi Falco la pubblicher\u00e0 nell'album \"Einzelhaft\" e la suoner\u00e0 regolarmente nei concerti.\nLa conquista delle classifiche - \"Einzelhaft\" e \"Junge Roemer\".\nNel 1980 Falco sottoscrisse un contratto per tre LP da solista. Col produttore viennese Robert Ponger produce il suo primo singolo, \"Der Kommissar\" che raggiunge il primo posto nelle classifiche di molti paesi europei. In Canada fu disco d'oro. Negli USA raggiunse solo il 73\u00ba posto, ma fu il primo ad entrare nelle classifiche statunitensi con un testo in tedesco. In totale, \"Der Kommissar\" vendette sette milioni di copie. Nel 1982 usc\u00ec l'album \"Einzelhaft\" dal quale furono estratti altri quattro singoli: \"Helden von Heute\", \"Auf der Flucht\", \"Hinter uns die Sintflut\" e \"Maschine Brennt\".\nIl secondo album fu \"Junge Roemer\", anche questo prodotto da Ponger, nel 1984. Rispetto al primo non fu un grande successo commerciale, ma fu apprezzato dalla critica. Vendette comunque 120.000 copie in Germania, mentre in Austria fu disco d'oro. Minore fu il successo internazionale, ma da quest'album furono tratti i primi video, girati negli Stati Uniti. In questo periodo della sua carriera Falco pu\u00f2 essere considerato un tipico esponente della Neue Deutsche Welle.\nIl punto pi\u00f9 alto - Bolland\u00a0&amp;\u00a0Bolland e \"Amadeus\".\nNel 1985 Falco si rivolse ai produttori olandesi Rob e Ferdi Bolland, noti come Bolland &amp; Bolland. Con loro produsse l'album \"Falco 3\", che lo consacr\u00f2 come star di livello mondiale grazie a successi come \"Vienna Calling\", \"Jeanny\" e - soprattutto - \"Rock me Amadeus\". Polemiche suscit\u00f2 il video di \"Jeanny\", in cui Falco interpreta un persecutore che insegue la sua vittima, una bella ragazza. Nonostante il testo e il video lascino in realt\u00e0 spazio a diverse interpretazioni, ai media parve chiaro che il persecutore alla fine uccide la sua vittima. La canzone fu boicottata dalle radio, ma raggiunse ugualmente la testa delle classifiche tedesche. Partecip\u00f2 nel 1986 al festival di Sanremo portato dai Fratelli La Bionda suoi discografici italiani che ne curarono la sua pubblicazione internazionale su etichetta A&amp;M.\nNel marzo del 1986 usc\u00ec il singolo \"Rock me Amadeus\", che fu per tre settimane in cima alle classifiche della rivista USA Billboard. A tutt'oggi \u00e8 l'unica canzone in tedesco ad aver raggiunto il numero 1 in America. Fu primo anche in Gran Bretagna, e di l\u00ec il successo si allarg\u00f2 al mondo intero. Anche l'album \"Falco 3\" rest\u00f2 nella classifica statunitense a lungo, raggiungendo il terzo posto.\nDopo la tourn\u00e9e nell'estate del 1986, Falco lavor\u00f2 con Bolland &amp; Bolland al quarto album, \"Emotional\", pubblicato nell'autunno di quell'anno, cui segu\u00ec un tour mondiale.\nLa crisi.\nNel 1987 cant\u00f2 con Brigitte Nielsen \"Body Next to Body\". Il pezzo entr\u00f2 direttamente al sesto posto nella classifica austriaca e nella Top20 tedesca.\nDella Nielsen Falco disse: \"Con lei non volevo andare in hit-parade. Con lei volevo solo andare a letto!\"\nDel 1988 \u00e8 il quinto album, \"Wiener Blut\", ancora prodotto dai fratelli Bolland. Il disco non and\u00f2 bene, e fu sospeso il tour europeo previsto.\nNel 1989 Falco si separ\u00f2 dalla moglie Isabella Vitkovic, sposata meno di un anno prima, dopo aver saputo di non essere il padre della loro figlia Katharina-Bianca. Tuttavia Falco lasci\u00f2 presso un notaio di Vienna una lettera e un libretto di risparmio, che furono consegnati a Katharina-Bianca il giorno del suo diciottesimo compleanno.\nNel 1990 Falco ci riprova con l'album \"Data de Groove\", prodotto di nuovo da Ponger. Il cantante ne parl\u00f2 cos\u00ec: \"\"Data De Groove\" era un album introverso, molto privato. La gente non aveva nessuna voglia di studiare un paio di semestri nella mia universit\u00e0 privata per capire la mia musica. Testi come 'The mega the schore, desto mono the chrome' non li scriver\u00f2 mai pi\u00f9.\"\nIl ritorno - \"Nachtflug\" e \"Out Of The Dark\".\nIl ritorno al successo si presenta con l'album \"Nachtflug\", nell'autunno del 1992. Trascinato dal successo del singolo \"Titanic\", che gli consent\u00ec di sbarcare nuovamente sul mercato americano (il video vinse numerosi premi) e che rimase in classifica in Austria per 18 settimane, l'album\nfu seguito da una tournee europea (Germania, Austria, Svizzera e Russia). Nella data di Vienna, alla \"Donauinselfest\", ci furono 100\u00a0000 spettatori, nonostante il temporale che si scaten\u00f2 durante l'esibizione e che costrinse alla sospensione.\nNel 1995 fu pubblicato il singolo \"Mutter, der Mann mit dem Koks ist da\" sotto lo pseudonimo \"T\u00bbMA\" (= Thema). Il titolo gioca con la polisemia del termine Koks (letteralmente Coke, ma anche, gergalmente, cocaina e denaro). Fu un passaggio unico nella musica techno.\nLa morte.\nNel 1996 Falco si trasferisce nella Repubblica Dominicana, il che gli porter\u00e0\u00a0\u2013 oltre a benefici fiscali\u00a0\u2013 anche un ambiente creativo pi\u00f9 libero. Nello stesso anno usc\u00ec il singolo \"Naked\", destinato ad essere l'ultimo. Non fu il successo sperato: 50.000 copie in Germania, il quarto posto nelle classifiche austriache.\nL'ultimo concerto lo tenne a Vienna, il 18 dicembre 1997, in occasione della festa di Natale della Lauda Air. Lo stesso Niki Lauda era amico di Falco da lungo tempo, tanto che il 31 luglio 1998 battezzer\u00e0 \"Falco\" un Boeing 737 della sua linea, in ricordo dell'artista scomparso da poco.\nFalco mor\u00ec in seguito alle ferite riportate quando il suo Mitsubishi Pajero si scontr\u00f2 con un bus sulla strada che collega le citt\u00e0 di Villa Montellano e Puerto Plata nella Repubblica Dominicana il 6 febbraio 1998. L'autista del bus viaggiava ad alta velocit\u00e0 e fu condannato a tre anni di prigione. L'autopsia riscontr\u00f2 la presenza di alcool e cocaina nel sangue di Falco e la cosa aliment\u00f2 le voci (mai accertate) di un possibile suicidio. Fu riportato in patria da un aereo della Lauda Air, gi\u00e0 denominato \"Falco\" in suo onore.\nFu sepolto al Cimitero Centrale di Vienna, al suo funerale erano presenti 10.000 persone, la sua bara fu portata da un gruppo di motociclisti rock viennesi, gli stessi che anni prima avevano partecipato al video di \"Rock me Amadeus\".\nL'album \"Out Of The Dark\" uscir\u00e0 postumo, e con grande successo: 2 milioni di copie nelle sole Germania e Austria.\nNel 2008 \u00e8 uscito in Austria il film biografico \"Falco \u2013 Verdammt, wir leben noch!\" diretto da Thomas Roth, in cui il ruolo del cantante \u00e8 interpretato dall'attore austriaco Manuel Rubey.\nDiscografia.\nAlbum.\nPostumi:\nSingoli.\nPostumi:"}
{"id": "354560", "revid": "29727", "url": "https://it.wikipedia.org/wiki?curid=354560", "title": "Drosophila Melanogaster", "text": ""}
{"id": "354561", "revid": "1528507", "url": "https://it.wikipedia.org/wiki?curid=354561", "title": "Duopolio", "text": "Un duopolio costituisce una situazione limite della struttura di mercato oligopolistico, in cui operino due sole imprese che offrano prodotti identici, con costi marginali simili, e che entrambe conoscano le informazioni di domanda (simmetria informativa) e l'impatto delle mosse del concorrente sulla propria situazione.\nTerminologia nelle scienze umane.\n\u00c8 una concezione teorica, sviluppata per studiare ed evidenziare le caratteristiche del modello oligopolista.\nTale modello di riferimento \u00e8 la base delle analisi sull'oligopolio condotte da economisti di grande rilievo, quali Cournot, Bertrand, Hotelling e Nash.\nIl modello di duopolio \u00e8 usato come riferimento per le teorie dei giochi.\nIl duopolio televisivo in Italia.\nIn Italia il termine \"duopolio\" \u00e8 dai \"media\" usato specialmente per descrivere la situazione che si ha in campo televisivo per quello che riguarda la \"televisione analogica\", dove i due principali concorrenti, la Rai e Mediaset distanziano ancora oggi in modo molto evidente gli altri comprimari.\nLa rottura del \"monopolio televisivo\" sancita dalle sentenze della Corte Costituzionale del 1976, determin\u00f2 il nascere di una \"situazione di fatto\" non regolamentata da provvedimenti legislativi, con una pluralit\u00e0 di soggetti che lanciavano diverse iniziative. La crisi di diversi di questi tentativi vide un concentrarsi della televisioni commerciali in un gruppo che faceva capo a Silvio Berlusconi.\nLa catena di trasmittenti televisive riuscivano a superare l'ambito locale, inizialmente previsto, con alcuni artifici, come la cosiddetta interconnessione (trasmissione dello stesso contenuto in differita rispetto all'ambito locale milanese, ma una differita di alcuni secondi soltanto): il pretore di Roma, cos\u00ec come altri due pretori, basandosi su una normativa tratta dal codice postale, aveva stabilito la mancanza di legittimit\u00e0 di tale situazione.\nIl \"decreto Berlusconi\" cre\u00f2 il duopolio: esso fu varato da Bettino Craxi che ottenne dal Governo da lui presieduto il varo di un decreto-legge finalizzato a ristabilire le frequenze dei canali Fininvest di Silvio Berlusconi chiusi dall'ordinanza del pretore. La misura fu preceduta da un'accorta regia mediatica di Berlusconi, facendo inondare di telefonate furenti il centralino di Palazzo Chigi e gli apparecchi dei tre pretori \"colpevoli\", da parte di telespettatori desiderosi \"di godersi in santa pace le proprie serate televisive: Dynasty, Dallas, i Puffi... Quando infine Berlusconi piomba a Roma, i giornali raccontano gi\u00e0 ampiamente questa levata di scudi dei telespettatori\".\nIn buona parte dell'opinione pubblica si diffuse l'idea che Craxi proteggesse politicamente Berlusconi e quest'ultimo gli concedesse ampio spazio nelle sue televisioni; Craxi e Berlusconi tra l'altro erano legati da una lunga e stretta amicizia. Altri invece ribadiscono che il decreto rientrava in un progetto a largo raggio di Craxi per scardinare il monopolio della Rai e aprire alla concorrenza il mercato televisivo.\nLa conversione del decreto in legge fu abbastanza travagliata, essendosi arenata sullo scoglio della decadenza per mancato riconoscimento dei presupposti costituzionali di necessit\u00e0 ed urgenza. In base alla prassi dell'epoca, il decreto fu reiterato e, trascorsi i sessanta giorni prescritti dall'art. 77 della Costituzione della Repubblica Italiana, il provvedimento fu convertito dal Parlamento solo grazie ad una precisa iniziativa politica di Craxi, che minacci\u00f2 la crisi di governo e le elezioni anticipate. A poche ore dal termine ultimo per la conversione, i parlamentari del Partito Comunista Italiano garantirono il numero legale con la loro presenza, senza porre in essere alcuno ostruzionismo, consentendo cos\u00ec la conversione del decreto. L'apporto del Partito Comunista Italiano fu determinante: come contropartita, i comunisti avrebbero ricevuto il placet di Craxi per ottenere il controllo di Raitre; secondo altri, invece, l'errore politico del PCI fu di temere una sconfitta elettorale oppure di preferire che la legislatura avesse seguito nell'erronea convinzione che lo svolgimento del referendum sulla scala mobile avrebbe visto la prevalenza dei s\u00ec all'abolizione del decreto di San Valentino.\nIl duopolio fu poi consacrato nel 1990 dalla \"Legge Mamm\u00ec\".\nL'anomalia di tale situazione \u00e8 stata pi\u00f9 volte rilevata dalla Corte Costituzionale e dal Parlamento. Gli interventi legislativi che si sono succeduti sull'argomento non hanno di fatto portato alcun concreto temperamento al problema, che ha spinto il legislatore a puntare sull'anticipazione dei tempi dell'introduzione della televisione digitale."}
{"id": "354562", "revid": "47767", "url": "https://it.wikipedia.org/wiki?curid=354562", "title": "Rugi", "text": "I Rugi (in lingua latina \"Rugii\") o Rygir, Ulmerugi, Holmrygir (in norvegese: \"Rugiere\"; in tedesco: \"Rugier\") furono una popolazione germanica, che nel VI secolo riuscirono a fondare un regno nel \"Noricum\", rinominando quale terra \"Rugiland\". Sconfitti da Odoacre, essi si unirono agli Ostrogoti nella conquista d'Italia pochi decenni dopo, venendo stanziati dal re ostrogoto Teodorico, assieme ad altre etnie, tra Venezia e l'Istria.\nStoria.\nLe origini.\nSecondo gli storici sarebbero di origine scandinava, come tutti i Germani. Un'ipotesi vuole che essi provengano dalla regione di Rogaland, presso Stavanger, sul Borknefjord (Norvegia). Lo storico Tolomeo li colloc\u00f2 tra la Germania e la foce del Vistola sul Mar Baltico, in una terra oggi corrispondente alla Polonia. Gli studiosi ritengono che i Rugi abbiano dato il loro nome all'isola di R\u00fcgen: nonostante l'isola non sia situata nell'area indicata da Tacito e Tolomeo (ma rimanendo nelle vicinanze), gli studiosi, sulla base dell'etnonimo (che significherebbe \"coltivatori di segale\"), ritengono che i Rugi abbiano dato il nome all'isola. Stando a Tacito, erano simili, nell'armamento e nelle istituzioni ai Goti, di cui erano vicini. Sempre Tacito racconta che i Rugi, come pure i Goti e i Lemoni, portassero in guerra scudi rotondi e spade corte. Dopo queste attestazioni, le fonti tornano a parlare dei Rugi solo a partire dal IV secolo, che ipotizzano il loro stanziamento a est dei monti Carpazi; la loro collocazione rimane per\u00f2 incerta fino a quando lo storico Giordane li colloca in Tracia nel 454/455, non lontani da Costantinopoli, stabilitasi l\u00ec su concessione dell'imperatore Marciano. Giordane non tarda per\u00f2 ad informarci che in realt\u00e0 esisteva un altro gruppo di Rugi, denominati dallo storico \"Ulmerugi\", situati nelle stesse zone indicati da Tacito: essi molto probabilmente furono quei \"Rugini\" citati da Beda il Venerabile che parteciparono allo stanziamento in Britannia nel VII secolo.\nIl regno e la caduta.\nSpostatisi nel III secolo nella valle del Tibisco, a seguito della pressione gota, nel IV secolo caddero sotto il dominio degli Unni fino alla morte di Attila (453) e poi, dalla seconda met\u00e0 di questo secolo, si stabilirono, sotto il comando del loro re Flacciteo, nel (oggi Bassa Austria), poi rinominata \"Rugiland\", fondando un regno indipendente. Essi instaurarono un rapporto di collaborazione con i romani presenti nonostante i Rugi fossero di religione ariana, come molti altri popoli coevi. Questo gruppo di Rugi non era quello della terra ancestrali in Germania, ma quello che si era insediato in Tracia: essi avevano infatti risalito l'Illirico tra il 473 e il 474, in \"obsequium\" dei Goti e con la concessione dell'imperatore Zenone (intenzionato ad usare questi popoli per controllare Odoacre), arrivando nel \"Noricum\" come rifugiati: sottomessi agli Ostrogoti situati nella vicina Pannonia.\nLa collaborazione con la popolazione romana riusc\u00ec grazie alla carismatica figura di Severino, poi divenuto santo, il quale divenne di fatto il portavoce della popolazione romana presso i nuovi dominatori non appena questi si stanziarono nel \"Noricum\". Con la sua morte, l'8 gennaio 482, a causa delle rivalit\u00e0 tra i Rugi, delle tensioni con la popolazione romana e per l'attacco da parte di Odoacre nel 487, il regno scomparve: re Feleteo e la consorte Giso vengono imprigionati e trascinati in Italia, mentre il loro figlio Frederico fugg\u00ec nella Mesia Inferiore, entrando al servizio dei re degli Ostrogoti Teodorico. \nEssi, mentre Severino era ancora in vita, sembra che fossero alleati di Odoacre, in quanto gravati dalle condizioni imposte dagli Ostrogoti visitati in Pannonia; essi risultano per\u00f2 alleati e al seguito di quest'ultimi quando essi, guidati da Teodorico, scesero in Italia."}
{"id": "354563", "revid": "715366", "url": "https://it.wikipedia.org/wiki?curid=354563", "title": "Quartetto per archi n. 15 (Mozart)", "text": "Il quartetto per archi n. 15 in re minore K 421 \u00e8 il secondo dei sei quartetti dedicati ad Haydn (K 387, K 421, K 428, K 458, K 464, K 465), terminato nel giugno del 1783. Secondo Henri de Curzon, il quartetto fu scritto nella notte durante cui la moglie di Mozart, Constanze, diede alla luce il loro primo figlio, Raimund Leopold.\nLa dedica ad Haydn \u00e8 il tributo che Mozart desiderava riconoscere ad Haydn a cui doveva il particolare modo compositivo inventato con i quartetti russi. Modo che Mozart aveva faticosamente fatto suo e reinterpretato secondo la sua sensibilit\u00e0 artistica.\nIl padre Leopold considerava questo quartetto insieme al K 387 tra i pi\u00f9 impegnativi sotto l'aspetto compositivo e interpretativo. Il quartetto K 421 \u00e8 certamente il lavoro pi\u00f9 drammatico e cupo dei sei quartetti in esame. Il carattere intimistico e la totale mancanza di esteriorit\u00e0 sembrano anticipare le composizioni di Schubert.\nIl primo movimento (\"Allegro moderato\") inizia con un suggestivo tema che viene elaborato in modo virtuosistico e contrappuntistico dai violini e raggiunge momenti di grande drammaticit\u00e0. L'\"Andante\" presenta armonie e suoni aspri che ne attenuano l'andamento pieno di grazie della melodia. La struttura \u00e8 quella della forma-sonata.\nIl \"Minuetto\" \u00e8 il movimento dove ci si allontana di pi\u00f9 dal convenzionale, dalla danza, dal suono energico per presentare toni drammatici e di racchiusa sofferenza. L'\"Allegretto ma non troppo\" che chiude la composizione \u00e8 quasi un omaggio attribuito ad Haydn; Mozart infatti scrive, sul tema alla siciliana, una serie di variazioni cos\u00ec come aveva inaugurato il pi\u00f9 anziano compositore nel finale del quartetto per archi op. 33 n. 5 . "}
{"id": "354570", "revid": "44403", "url": "https://it.wikipedia.org/wiki?curid=354570", "title": "Cross Rate", "text": ""}
{"id": "354571", "revid": "73843", "url": "https://it.wikipedia.org/wiki?curid=354571", "title": "Crowding out", "text": "Il crowding out (che in inglese significa \"sfollare\"), in economia, \u00e8 l'effetto della domanda pubblica di natura autonoma in un sistema economico operante in regime di piena utilizzazione delle proprie risorse. Il soddisfacimento di tale domanda pubblica implicher\u00e0 una riduzione marginale (o totale) del soddisfacimento della domanda privata.\nDetto in altre parole, per \"crowding out\" si intende la riduzione della spesa privata (sia investimento sia consumo) a seguito di un aumento della spesa pubblica.\nIn molti libri di testo accademici \u00e8 definito anche come effetto spiazzamento: \nIl termine \"crowding out\" \u00e8 legato alla discussione tra monetaristi e keynesiani, e si centra sulla diversa rilevanza attribuita all'eventuale sottoutilizzazione della capacit\u00e0 produttiva del sistema in oggetto.\nTurismo.\nIn ambito turistico, il termine crowding out \u00e8 utilizzato per indicare il fenomeno per cui in una destinazione turistica le attivit\u00e0 economiche vengono sostituite o spiazzate da attivit\u00e0 turistiche che risultano essere pi\u00f9 profittevoli ma che allo stesso tempo creano un'economia mono-coltura troppo legata al turismo. Ci\u00f2 che si verifica realmente \u00e8 che quelle attivit\u00e0 economiche che gi\u00e0 si trovano in luoghi di interesse turistico (come supermercati, negozi di generi alimentari o negozi che forniscono servizi) vengono sostituite o rimpiazzate da attivit\u00e0 turistiche come negozi di souvenir o negozi di scarpe o vestiti che comportano maggiori introiti provenienti proprio dalla spesa turistica. Ci\u00f2 comporta per\u00f2 delle conseguenze negative per i residenti poich\u00e9 vedono i negozi a loro utili sostituiti da negozi che non hanno alcun interesse per loro. "}
{"id": "354572", "revid": "767487", "url": "https://it.wikipedia.org/wiki?curid=354572", "title": "Current ratio", "text": "La current ratio \u00e8 un indice del quoziente di liquidit\u00e0 di un'azienda. \u00c8 il rapporto tra attivit\u00e0 correnti (AC) e passivit\u00e0 correnti (PC) di un'impresa. \nformula_1\nMisura la capacit\u00e0 di un'azienda di far fronte a impegni a breve termine."}
{"id": "354573", "revid": "144796", "url": "https://it.wikipedia.org/wiki?curid=354573", "title": "Batavi", "text": "I Batavi erano una trib\u00f9 germanica, secondo Tacito appartenente al popolo dei Catti, che viveva negli attuali Paesi Bassi, nell'area del delta del Reno.\nStoria.\nNel \"De bello Gallico\", Gaio Giulio Cesare dice che erano stanziati su un'isola formata dall'incontro della Mosa e del Waal. Alleati del popolo romano, in seguito entrarono a far parte dell'Impero romano, con l'esenzione, per\u00f2, dal pagamento di tributi. L'unico obbligo era quello di servire nell'esercito romano. Erano infatti cos\u00ec rinomati per il combattimento a cavallo da costituire, al tempo di Caligola, un importante contingente di truppe ausiliarie.\nIl primo a riconoscere l'importanza strategica di questa posizione fu Druso maggiore, che costru\u00ec qui dei \"castra\", che in seguito saranno usati durante la rivolta batava. Dall'archeologia si desume che vivessero in piccoli villaggi di 6-12 case, ubicati su terre fertili tra i fiumi, e che praticassero l'agricoltura e l'allevamento e che per loro il cavallo non fosse molto importante. Sulla riva sud del Waal fu costruito il centro amministrativo romano di \"Oppidum Batavorum\", che sar\u00e0 poi distrutto durante la rivolta dei Batavi.\nIl primo comandante militare batavo ricordato dalle fonti \u00e8 Cariovalda, che guid\u00f2 una carica attraverso il Weser contro i Cherusci di Arminio, al tempo delle campagne militari di Germanico. E Tacito ricorda che i batavi erano la trib\u00f9 pi\u00f9 coraggiosa dell'area. Alcune coorti di Batavi furono anche inviate in Britannia. Fornirono anche un contingente per la guardia imperiale a cavallo, gli \"Equites singulares\". Tacito li ricorda come esenti dal tributo, erano utilizzati soltanto in battaglia e per le guerre, \u00ab\"quasi fossero dei dardi o delle armi\"\u00bb.\nRivolta batava.\nRimasto unico imperatore, Vespasiano, una volta terminata quindi la guerra civile (68-69), procedette in Occidente a soffocare una difficile rivolta tra i Batavi, ispirata dalla sacerdotessa Velleda. Si racconta che nel 69 un principe batavo romanizzato, Gaio Giulio Civile, capeggi\u00f2 una rivolta del suo popolo, appoggiata dalle popolazioni germaniche d'oltre Reno, che si estese in Gallia sotto la guida di Giulio Sabino e nella Renania sotto quella della profetessa Velleda. La ribellione era scoppiata perch\u00e9 il batavo Giulio Paolo, parente di Civile, era stato giustiziato per ordine di Fonteio Capitone, con una falsa accusa di sedizione, nonostante i Batavi godessero dello status di alleati. Dopo questa rivolta, tornarono a essere alleati di Roma e a servire nell'esercito.\nAl termine della rivolta, le frontiere lungo il Reno furono consolidate con una nuova riorganizzazione che port\u00f2 anche allo scioglimento di quattro legioni (la I \"Germanica\", IV \"Macedonica\", XV \"Primigenia\" e XVI \"Gallica\") e la loro sostituzione con altrettante (II \"Adiutrix Pia Fidelis\", IV \"Flavia Felix\", VII \"Gemina\" o \"Hispana\" o \"Galbiana\" e XVI \"Flavia Firma\")."}
{"id": "354574", "revid": "124812119", "url": "https://it.wikipedia.org/wiki?curid=354574", "title": "Bavari", "text": "I Bavari, noti anche come Baiuvari o Baiovarii, erano una trib\u00f9 germanica in origine stanziata in Boemia. In seguito si espansero in Baviera, che proprio da loro ha preso il nome, e nell'odierna Austria, dove contrastarono le scorrerie degli Slavi e degli Avari. I testi pi\u00f9 antichi a menzionare i Bavari sono la Tavola delle Nazioni franca, databile al 520, e i \"Getica\" di Giordane, del 551.\nStoria.\nFino a non molto tempo fa si pensava che gli antichi Bavari discendessero direttamente dai Galli Boi, che erano insediati nell'odierna Austria. Studi successivi hanno suggerito un'etnogenesi pi\u00f9 complessa, dando sempre maggior supporto alla teoria secondo cui ci\u00f2 che restava dei Boi fu assorbito all'interno dell'Impero Romano, per poi mescolarsi con trib\u00f9 germaniche che ricevettero il permesso di Roma, di insediarsi nell'area. I Bavari furono dapprima preziosi alleati dei Longobardi, ma in seguito vennero sottomessi dai Franchi e poi progressivamente inglobati nel loro regno. Essi diedero origine ad un ducato, anche se pare probabile che i regnanti non fossero bavari di origine.\nSovrani leggendari dei Bavari.\nIl primo duca dei Bavari noto fu l'agilolfingio Garibaldo I, che govern\u00f2 dal 555. Tuttavia, la tradizione ricorda tre duchi semi-leggendari che precedettero Garibaldo I."}
{"id": "354577", "revid": "287204", "url": "https://it.wikipedia.org/wiki?curid=354577", "title": "Fixing", "text": "Per fixing (traduzione dall'inglese \"fissare\") si intende l'atto di fissare la quotazione ufficiale dell'oro sul mercato di Londra. \nIl termine si \u00e8 poi diffuso ad altre borse, mercati dei cambi, e alle transazioni che si svolgono sui circuiti delle borse valori.\nLa quotazione ufficiale dell'oro viene effettuata a Londra due volte al giorno sin dal 1919 da 5 grandi istituti bancari (Scotia Mocatta, HSBC, Deutsche Bank, Barclays e Soci\u00e9t\u00e9 G\u00e9n\u00e9rale). Sulla base del prezzo di apertura quotidiano fissato dal direttore dell'associazione, ogni membro valuta gli ordini di acquisto e vendita ricevuti procedendo quindi alla compravendita di oro. Quando la domanda e l'offerta sono in equilibrio, la quotazione viene ufficialmente fissata.\nNei casi in cui una societ\u00e0 mineraria o miniera artigianale collochi sul mercato un prodotto (oro) a prezzo maggiorato, in virt\u00f9 di caratteristiche esclusive ed originali attribuibili a innovazione, responsabilit\u00e0 sociale e ambientale, tale maggiorazione rispetto al fixing \u00e8 definita premio o premium.\nIn Italia.\nFino al 1992, in Italia, il \"fixing\" dei cambi indicava la formazione di un listino ufficiale delle valute affidata alla Banca d'Italia, al fine di fornire un valore di riferimento ufficiale nelle operazioni in valuta a chiunque dovesse compiere transazioni valutarie. Il Centro operativo cambi in Banca d'Italia era incaricato di gestire operazioni sulle riserve per arrivare senza squilibri al fixing quotidiano lira-dollaro delle 13.15. Il fixing dei cambi \u00e8 stato sospeso in seguito alla svalutazione del 1992 e abolito dalla legge 312/1993."}
{"id": "354578", "revid": "1824", "url": "https://it.wikipedia.org/wiki?curid=354578", "title": "Giorno di valuta", "text": ""}
{"id": "354579", "revid": "190427", "url": "https://it.wikipedia.org/wiki?curid=354579", "title": "Atto di matrimonio", "text": "Secondo l'ordinamento giuridico italiano, dopo la celebrazione del matrimonio, l'ufficiale di stato civile \u00e8 tenuto a redigere l'atto di matrimonio.\nL'atto deve contenere una serie di indicazione previste dall'art. 64 D.P.R. n. 396/2000 che sono:\nL'atto, oltre ad un contenuto necessario, pu\u00f2 avere anche un contenuto eventuale (riconoscimento di un figlio naturale o dichiarazioni relative al regime patrimoniale tra coniugi).\nDopo la compilazione, l'atto di matrimonio viene sottoscritto dagli sposi, dai testimoni e dall'ufficiale di stato civile. L'atto di matrimonio viene quindi iscritto nel Registro dei matrimoni.\nDi regola l'atto di matrimonio rappresenta l'unico mezzo di prova del matrimonio e del conseguente stato coniugale. Tuttavia, se l'atto \u00e8 distrutto o smarrito, la prova del matrimonio pu\u00f2 essere data con ogni mezzo. Se l'atto risulta non inserito nei registri per dolo o colpa dell'ufficiale di stato civile, o per forza maggiore, \u00e8 ammesso ogni mezzo di prova, purch\u00e9 risulti con certezza il possesso di stato coniugale, e cio\u00e8 che gli interessati portino lo stesso nome, si trattino reciprocamente come coniugi e siano generalmente considerati tali nell'ambiente sociale.\nSe l'atto presenta difetti di forma, questi sono sanati dal corrispondente possesso di stato."}
{"id": "354582", "revid": "767487", "url": "https://it.wikipedia.org/wiki?curid=354582", "title": "Hot money", "text": "Nell'ambito delle scienze bancarie, l'hot money \u00e8 un particolare servizio di finanziamento a breve termine che la banca offre alle imprese. Hot money (che rientra nella sovracategoria dei \"servizi di Liquidit\u00e0 ed Elasticit\u00e0 di cassa\") \u00e8 quindi un prestito monetario che pu\u00f2 essere a breve (da uno a tre mesi) o a brevissima (48 ore) scadenza e che le imprese utilizzano per fronteggiare improvvisi fabbisogni finanziari. L'erogazione del servizio di hot money \u00e8 solitamente riservata ad una clientela con un elevato standard creditizio (rating elevato) e consente alle imprese di accedere ad una fonte di finanziamento immediato a costi ben inferiori rispetto a quelli sostenuti per l'apertura di credito in conto corrente.\nHot money \u00e8 anche usato nel gergo dei gestori di hedge fund, volto a definire capitali a breve termine che si possono spostare da un paese all'altro, inseguendo aspettative di maggiore guadagno sia in connessione dei differenziali di tassi di interesse, sia in relazione ad attese di rivalutazione del tasso di cambio"}
{"id": "354583", "revid": "339392", "url": "https://it.wikipedia.org/wiki?curid=354583", "title": "Giorno di Valuta", "text": ""}
{"id": "354587", "revid": "324090", "url": "https://it.wikipedia.org/wiki?curid=354587", "title": "Lahti", "text": "Lahti (\"Lahtis\" in svedese) \u00e8 una citt\u00e0 finlandese di 102.358 abitanti (dato 2012), situata nella regione del P\u00e4ij\u00e4t-H\u00e4me.\nGeografia fisica.\nLa citt\u00e0 si trova sulle rive del lago Vesij\u00e4rvi. Il territorio della citt\u00e0 \u00e8 collinoso, essendo situata su una serie di ondulazioni create dall'ultima glaciazione: il Salpausselk\u00e4.\nStoria.\nLahti ha acquisito lo status di citt\u00e0 nel 1905 mentre in precedenza ha fatto parte della citt\u00e0 di Hollola.\nSimboli.\nIl simbolo della citt\u00e0 \u00e8 una ruota di treno in fiamme, visto che la citt\u00e0 \u00e8 sempre stata un importante nodo ferroviario.\nCultura.\nBiennale internazionale del poster.\nLa citt\u00e0 \u00e8 sede di una Biennale internazionale del poster. La manifestazione ebbe inizio come una semplice competizione nazionale, per poi divenire un importante evento internazionale. La Biennale non si concentra su un singolo tema, ma accoglie opere di svariate categorie, provenienti da ogni parte del mondo.\nMusica.\nLa citt\u00e0 ha dato i natali al gruppo folk metal dei Korpiklaani.\nSport.\nSport invernali.\nAttrezzata, tra l'altro, con il trampolino Salpausselk\u00e4, la citt\u00e0 \u00e8 uno dei principali centri finlandesi per la pratica dello sci nordico; dal 1923 organizza il Trofeo del Salpausselk\u00e4 (\"Salpaussel\u00e4n Kisat\"), una delle pi\u00f9 antiche e rinomate competizioni della disciplina.\nA Lahti si tengono regolarmente gare di Coppa del Mondo di salto con gli sci, di combinata nordica, di sci di fondo e di biathlon. Ha ospitato ben sette edizioni dei Campionati mondiali di sci nordico, nel 1926, nel 1938, nel 1958, nel 1978, nel 1989, nel 2001 e nel 2017, e quattro dei Campionati mondiali di biathlon, nel 1981, nel 1987, nel 1991 e nel 2000.\nCalcio.\nIl Football Club Lahti \u00e8 la societ\u00e0 calcistica principale della citt\u00e0."}
{"id": "354589", "revid": "339392", "url": "https://it.wikipedia.org/wiki?curid=354589", "title": "Ente Nazionale Aviazione Civile", "text": ""}
{"id": "354591", "revid": "767487", "url": "https://it.wikipedia.org/wiki?curid=354591", "title": "Illusione monetaria", "text": "L'illusione monetaria \u00e8 un errore di valutazione compiuto da chi ragiona in termini di valore nominale della moneta, tenendo conto in modo inadeguato della variazione del suo valore reale e rischio. \nAd esempio una riduzione del livello dei salari reali, a seguito della riduzione del potere d'acquisto della moneta, non viene percepita nel breve periodo. \nL'illusione monetaria spiega in parte il comportamento dei risparmiatori che in condizioni di inflazione elevata accettano di impiegare le loro ricchezze a tassi di rendimento reali che, ex post, risultano negativi.\nAltrettanto l'illusione monetaria spiega il comportamento dei consumatori che non aggiustano il proprio tenore di vita nel breve periodo a seguito di un generalizzato decremento del potere di acquisto dei salari. "}
{"id": "354593", "revid": "110157", "url": "https://it.wikipedia.org/wiki?curid=354593", "title": "Rumisberg", "text": "Rumisberg (toponimo tedesco) \u00e8 un comune svizzero di 487 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "354596", "revid": "30129", "url": "https://it.wikipedia.org/wiki?curid=354596", "title": "Monopolio Bilaterale", "text": ""}
{"id": "354597", "revid": "30129", "url": "https://it.wikipedia.org/wiki?curid=354597", "title": "Imposta Negativa", "text": ""}
{"id": "354602", "revid": "124736315", "url": "https://it.wikipedia.org/wiki?curid=354602", "title": "Nicole Hosp", "text": "Atleta di punta della nazionale austriaca femminile tra la fine degli anni 2000 e i primi anni 2010, nel suo palmar\u00e8s vanta fra l'altro tre medaglie olimpiche, nove iridate (tra le quali un oro individuale), una Coppa del Mondo generale e una Coppa del Mondo di slalom gigante.\nBiografia.\nStagioni 1999-2002.\nSciatrice polivalente nata a Ehenbichl e originaria di Bichlbach, Nicole Hosp inizi\u00f2 a prendere parte a gare FIS nel gennaio del 1999. Esord\u00ec in Coppa Europa il 7 dicembre 2000 a Serre Chevalier e in Coppa del Mondo il 18 febbraio 2001 a Garmisch-Partenkirchen, in entrambi i casi senza completare lo slalom speciale in programma.\nIl 18 gennaio 2002 colse a Sankt Sebastian il suo primo podio in Coppa Europa (3\u00aa in slalom gigante) e nel prosieguo della stagione vinse la medaglia di bronzo nella discesa libera ai Mondiali juniores di Tarvisio e conquist\u00f2 il primo successo in Coppa Europa, l'11 marzo a Le Grand-Bornand in slalom gigante; a fine stagione risult\u00f2 2\u00aa nella classifica di slalom gigante nel circuito continentale.\nStagioni 2003-2007.\nIl 26 ottobre 2002 conquist\u00f2 la prima vittoria, nonch\u00e9 primo podio, in Coppa del Mondo, nello slalom gigante di S\u00f6lden. Ai successivi Mondiali di Sankt Moritz, suo debutto iridato, vinse la medaglia d'argento nella combinata e quella di bronzo nello slalom speciale, mentre non complet\u00f2 lo slalom gigante. Due anni dopo, ai Mondiali di Bormio/Santa Caterina Valfurva, conquist\u00f2 la medaglia d'argento nella gara a squadre, si piazz\u00f2 al 5\u00ba posto nello slalom gigante e non termin\u00f2 lo slalom speciale. Ottenne la sua seconda e ultima vittoria in Coppa Europa, nonch\u00e9 ultimo podio, l'11 gennaio 2006 nella discesa libera di Sankt Moritz; nello stesso anno partecip\u00f2 ai XX Giochi olimpici invernali di , suo esordio olimpico, dove vinse la medaglia d'argento nello slalom speciale e si classific\u00f2 4\u00aa nello slalom gigante e 5\u00aa nella combinata.\nNel 2007 vinse la medaglia d'oro nello slalom gigante e quella di bronzo nella discesa libera ai Mondiali di \u00c5re, dove fu anche 4\u00aa nel supergigante, 17\u00aa nello slalom speciale e 6\u00aa nella supercombinata. Nella stessa stagione, grazie anche a quattro vittorie e ad altri otto piazzamenti a podio, riusc\u00ec a vincere la Coppa del Mondo generale con 90 punti di vantaggio sulla seconda classificata, la sua connazionale Marlies Schild; vinse anche la Coppa di slalom gigante, superando la finlandese Tanja Poutiainen di 71 punti, mentre fu 2\u00aa nelle classifiche di supergigante (con 188 punti in meno dell'austriaca Renate G\u00f6tschl) e di slalom speciale (battuta dalla Schild per 342 punti) e 3\u00aa in quella di combinata.\nStagioni 2008-2011.\nLa stagione 2008 la vide ancora una volta tra le protagoniste. I buoni risultati conseguiti soprattutto in slalom speciale (dove ottenne due vittorie e altri tre podi) non le furono per\u00f2 sufficienti per vincere la classifica di specialit\u00e0, dove fu preceduta dalla Schild di 125 punti, n\u00e9 quella generale, dove giunse 2\u00aa staccata di 220 punti dalla statunitense Lindsey Vonn. La stagione 2008-2009 fu segnata dall'infortunio al ginocchio sinistro patito durante una fase di riscaldamento, nel mese di gennaio. Assente per quattro settimane dalla Coppa del Mondo, torn\u00f2 alle gare in occasione dei Mondiali di Val-d'Is\u00e8re, dove si classific\u00f2 23\u00aa nello slalom gigante.\nNella stagione 2009-2010, durante lo slalom gigante inaugurale di S\u00f6lden del 24 ottobre si infortun\u00f2 nuovamente a un ginocchio, questa volta quello destro, riportando la rottura dei legamenti crociati e restando cos\u00ec lontana dalle gare per tutta l'annata; ritorn\u00f2 sulle piste esattamente un anno dopo, ancora a S\u00f6lden, con l'avvio della stagione 2010-2011 durante la quale prese parte ai Mondiali di Garmisch-Partenkirchen dove fu 12\u00aa nel supergigante, 18\u00aa nello slalom speciale e 12\u00aa nella supercombinata.\nStagioni 2012-2015.\nNella stagione 2011-2012 ottenne il 3\u00ba posto nella classifica della Coppa di Mondo di combinata, mentre in quella successiva, l'8 febbraio 2013, vinse la sua sesta medaglia ai Mondiali, conquistando il bronzo nella supercombinata della rassegna iridata di Schladming durante i quali conquist\u00f2 anche la medaglia d'oro nella gara a squadre e fu 15\u00aa nello slalom speciale. Ai XXII Giochi olimpici invernali di , sua ultima presenza olimpica, vinse la medaglia d'argento nella supercombinata e quella di bronzo nel supergigante, piazzandosi inoltre 9\u00aa nella discesa libera.\nIl 30 novembre 2014 ottenne ad Aspen in slalom speciale la sua ultima vittoria in Coppa del Mondo e ai successivi Mondiali di Vail/Beaver Creek 2015, suo congedo iridato, si aggiudic\u00f2 la medaglia d'oro nella gara a squadre (partecipando come riserva), la medaglia d'argento nella combinata e non concluse n\u00e9 il supergigante n\u00e9 lo slalom speciale. Il 18 marzo 2015 colse a M\u00e9ribel in discesa libera il suo ultimo podio nel massimo circuito internazionale (3\u00aa); la sua ultima gara in carriera fu lo slalom speciale di Coppa del Mondo disputato il 21 marzo successivo nella medesima localit\u00e0, che chiuse al 10\u00ba posto\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nSC = supercombinata\nCoppa Europa.\nCoppa Europa - vittorie.\nLegenda:\nDH = discesa libera\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "354603", "revid": "1372005", "url": "https://it.wikipedia.org/wiki?curid=354603", "title": "Matrimonio per procura", "text": "Il matrimonio per procura \u00e8 un atto in cui uno o entrambi gli individui che si uniscono in matrimonio non sono fisicamente presenti durante la cerimonia, ma sono rappresentati da altre persone. In assenza di entrambi i partner si verifica il doppio matrimonio per procura.\nIl matrimonio per procura \u00e8 celebrato di solito quando una coppia desidera sposarsi, ma uno o entrambi i nubendi non possono partecipare per motivi quali il servizio militare, la reclusione o le restrizioni di viaggio; oppure quando una coppia vive in una giurisdizione in cui non pu\u00f2 sposarsi legalmente.\nI matrimoni per procura non sono riconosciuti come legalmente vincolanti nella maggior parte delle giurisdizioni, essendo richiesta la presenza fisica di entrambi gli sposi per evitare matrimoni fittizi o forzati. Tuttavia spesso viene altres\u00ec riconosciuta la \"lex loci celebrationis\", secondo cui, se il matrimonio per procura \u00e8 valido secondo la legge del luogo in cui \u00e8 stato celebrato, il matrimonio viene riconosciuto anche altrove.\nStoria.\nIl matrimonio per procura era celebrato anche nell'antichit\u00e0, tanto che \u00e8 citato nella Bibbia nel Libro della Genesi (cap. 24) e nel Libro di Ruth (3, 91).\nIl matrimonio per procura fu una pratica comune della nobilt\u00e0 e della monarchia europea nel Medioevo e in epoca moderna, con la concessione di dispense canoniche da parte della Chiesa, essendo visto come un modo per impegnarsi rapidamente, in linea di principio, in un'unione sia coniugale sia politica e per perfezionare alcuni aspetti giuridici, politici o diplomatici in seguito (soprattutto quando uno dei fidanzati era minorenne oppure quando il cerimoniale di corte non permetteva ad un re di andare a prendere la sua sposa). All'epoca infatti, i contratti matrimoniali si concretizzavano solo dopo lunghi calcoli politici e aspre trattative, poich\u00e9 quelli promessi a volte non nascevano al momento del contratto. Questi contratti matrimoniali potevano quindi variare a seconda degli alti o bassi profili politici, oppure ebbero successo o vennero cancellati (come quello tra Massimiliano I e di Anna di Bretagna) per formare altre alleanze.\nIl rito del matrimonio e della sua solennit\u00e0 fu talvolta sostituito durante l'Ancien R\u00e9gime da una messa in scena che simulava la consumazione del matrimonio per procura: la futura sposa si spogliava la gamba nel letto nuziale e un rappresentante dello sposo, tenendo in mano la procura, vi infilava la gamba nuda. Questi matrimoni per procura sono raccontati in particolare tra Anna di Bretagna e Wolfgang von Polheim, amico d'infanzia e negoziatore di Massimiliano I. Lo \"ius primae noctis\" \u00e8 forse mutuato da questo rito del matrimonio per procura.\nDurante la prima guerra mondiale, la Francia approv\u00f2 una legge d'emergenza (e la cui durata era limitata alla guerra), entrata in vigore il 4 aprile 1915, che permetteva il matrimonio per procura ai soldati arruolati, ma i parlamentari lo estesero anche ai conviventi che vivevano in un'unione di diritto comune. Questa procedura \u00e8 stata rinnovata per la seconda guerra mondiale.\nAttualmente il matrimonio per procura \u00e8 spesso vietato, salvo circostanze eccezionali, in quanto richiede il mutuo consenso dei coniugi in loro presenza per evitare matrimoni forzati o fittizi. Le Nazioni Unite, nella sua \"Recommendation on Consent to Marriage, Minimum Age for Marriage and Registration of Marriages\", autorizzano questo tipo di matrimonio, in circostanze eccezionali, \"solo se le autorit\u00e0 competenti hanno la certezza che ciascuna parte interessata abbia, davanti a un'autorit\u00e0 competente e secondo le modalit\u00e0 previste dalla legge, dato liberamente il suo pieno consenso in presenza di testimoni e non l'abbia ritirato\". Anche il Codice di Diritto Canonico della Chiesa latina permette questo tipo di matrimonio.\nIn Italia.\nIl matrimonio \u00e8 un atto personalissimo, \u00abche non pu\u00f2 essere compiuto mediante un rappresentante, volontario o legale\u00bb: va quindi compiuto personalmente dagli sposi che non possono farsi rappresentare.\nTuttavia, la legge in alcuni casi tassativamente indicati ammette il matrimonio per procura.\n\u00c8 consentito in tempo di guerra ai militari e alle persone che per ragioni di servizio si trovano al seguito delle forze armate.\nLa celebrazione per procura \u00e8 inoltre consentita in ogni tempo quando uno degli sposi risiede all'estero e concorrono gravi motivi. In questo caso \u00e8 necessario il rilascio dell'autorizzazione da parte del tribunale. L'autorizzazione \u00e8 concessa con decreto non impugnabile emesso in camera di consiglio, sentito il pubblico ministero.\nLa procura deve contenere l'indicazione della persona con la quale il matrimonio si deve celebrare e deve essere fatta per atto pubblico.\nI militari e le persone al seguito delle forze armate, in tempo di guerra, possono farla nelle forme speciali ad essi consentite.\nIl matrimonio deve essere celebrato entro centottanta giorni da quello in cui la procura \u00e8 stata rilasciata.\nUn grave motivo potrebbe essere quello legato alle condizioni del rifugiato politico all\u2019estero. Non si pu\u00f2 dire se l\u2019impossibilit\u00e0 di ottenere un visto turistico e le difficolt\u00e0 economiche per incontrarsi possano essere valutate dal giudice come valide ragioni al conferimento dell\u2019autorizzazione a sposarsi per procura, perch\u00e9 non si \u00e8 trovata giurisprudenza in merito. Si pu\u00f2 tentare facendo ricorso al tribunale dove risiede.\nLa procura deve rivestire la forma dell\u2019atto pubblico e deve contenere specificamente la persona che si intende sposare.\nIn relazione al matrimonio via Skype, c\u2019\u00e8 una pronuncia della Suprema Corte di Cassazione. Si tratta, precisamente della sentenza n. 15343/2016, che ne ha riconosciuto la validit\u00e0 in Italia se l\u2019unione \u201ctelematica\u201d sia riconosciuta dalla legge straniera. Se una persona italiana sposa una persona straniera e, secondo la legge dello Stato di quest\u2019ultima, il matrimonio \u00e8 valido anche se contratto via internet, l\u2019ufficiale dello Stato civile italiano non pu\u00f2 rifiutare la trascrizione nei registri dello stato civile.\nColoro che si vorrebbero sposare con una persona che abita all\u2019estero, si dovr\u00e0 informare se in quello Stato il matrimonio contratto via internet sia valido, se lo \u00e8, si potr\u00e0 sposare e successivamente chiedere la trascrizione dell\u2019atto in Italia.\nAl fine di ottenere il visto turistico per l\u2019Italia ci si deve recare presso l\u2019ambasciata italiana pi\u00f9 vicina e preparare la documentazione necessaria che consistente nella compilazione di un formulario per la domanda del visto d\u2019ingresso (come motivazione si potrebbe indicare Turismo, oppure viaggio da famiglia/amici), una fotografia recente in formato tessera, un documento di viaggio in corso di validit\u00e0 con scadenza superiore di almeno tre mesi a quella del visto richiesto, il titolo di viaggio di andata e ritorno (o prenotazione), oppure la dimostrazione della disponibilit\u00e0 di mezzi di trasporto personali, la dimostrazione del possesso di mezzi economici di sostentamento, la documentazione giustificativa della propria condizione socio-professionale, una dichiarazione di ospitalit\u00e0.\nLa procura a celebrare il matrimonio non d\u00e0 luogo a rappresentanza in quanto il procuratore non esprime una propria volont\u00e0 per conto dello sposo assente, ma si limita a riportare la volont\u00e0 gi\u00e0 espressa dal rappresentato."}
{"id": "354605", "revid": "1528507", "url": "https://it.wikipedia.org/wiki?curid=354605", "title": "Marketing mix", "text": "Il termine marketing mix indica la combinazione (in inglese \"mix\") di variabili controllabili (dette \"leve decisionali\") di marketing che le imprese impiegano per raggiungere i propri obiettivi. Il marketing mix \u00e8 alla base del cosiddetto marketing operativo e, tramite la combinazione delle leve di marketing, sottende al raggiungimento di obiettivi di breve e medio termine, in linea con gli obiettivi strategici di marketing di lungo periodo (i cui obiettivi sono invece definiti dal marketing strategico). Per tale motivo il marketing operativo \u00e8 definito tattico.\nLe 4P.\nLe variabili che tradizionalmente costituiscono il marketing mix sono le cosiddette 4\"P\" (in inglese \"four Ps\") teorizzate da Jerome McCarthy e riprese in seguito da molti altri:\nProdotto.\nIl prodotto (\"Product\") \u00e8 il bene o servizio che si offre (vende) in un mercato per soddisfare determinati bisogni dei consumatori.\nLa pi\u00f9 importante leva decisionale di marketing che riguarda il prodotto \u00e8 la politica di brand management.\nEsistono tre tipi di prodotto:\nSi fa sempre pi\u00f9 riferimento al concetto di \"Sistema Prodotto\" composto, oltre che dal prodotto fisico-tecnico, anche dai servizi accessori, dal packaging e dal brand.\nDa notare inoltre che nel prodotto intangibile vi \u00e8 anche il marchio del prodotto. Esso \u00e8 composto generalmente da tre elementi: il logotipo, il pittogramma e il payoff. Il logotipo \u00e8 la parte testuale del marchio, che rappresenta il nome dell'azienda o del prodotto stesso. Il pittogramma \u00e8 quell'emblema, quel simbolo astratto o iconografico che differenzia il prodotto dalle altre. Il payoff non appare spesso. Essa \u00e8 lo slogan del prodotto: la frase che riassume l'essenza del prodotto o dell'azienda. In altre parole, \u00e8 l'elemento verbale che accompagna il logotipo e il pittogramma. Prendiamo come esempio Franciacorta, lo spumante di Brescia: il logotipo del marchio \u00e8 il nome \"Franciacorta\", il pittogramma \u00e8 l'emblema a sinistra del logotipo e il payoff \u00e8 la frase \"Unione di Passioni\".\nPrezzo.\nIl prezzo (\"Price\") \u00e8 il corrispettivo in denaro che il consumatore \u00e8 disposto a pagare per ricevere un determinato bene o servizio. Esistono varie politiche di pricing che un'impresa pu\u00f2 attuare, in funzione degli obiettivi che l'impresa si propone: \nIl prezzo \u00e8 l'unica leva di marketing mix che, oltre a generare costi, \u00e8 in grado di generare ricavi e, pertanto, risulta sempre pi\u00f9 essenziale curarne la fissazione. Peraltro al fianco della dinamica della fissazione del prezzo (ossia della determinazione dell\u2019ammontare di esso) il marketing mix si occupa anche delle politiche di prezzo definendo, quindi, i medesimi prezzi a seconda degli scopi per cui essi vengono posti in essere: prezzi di scrematura, prezzi di penetrazione, prezzi psicologici ecc...\nDistribuzione.\nLa Distribuzione (\"Place\") \u00e8 l'insieme di attivit\u00e0 necessarie a far giungere un determinato prodotto al consumatore finale, o anche a punti vendita e negozi, con i vari passaggi intermedi.\nLa distribuzione avviene tramite la gestione dei canali di distribuzione (detta channel management) e dei magazzini, la logistica delle merci, la copertura del mercato, risultando molto collegata alle attivit\u00e0 di merchandising. Sia in ambito nazionale, sia in ambito internazionale, la gestione di tale leva impone la conoscenza delle varie forme aziendali in ambito commerciale e distributivo, la conoscenza dei contratti commerciali attuabili, la conoscenza della documentazione di specie ingeneratasi dalle scelte distributive, al fine di porre in essere scelte pi\u00f9 efficienti.\nPromozione.\nLa Promozione (\"Promotion\") \u00e8 l'insieme di attivit\u00e0 volte a promuovere, pubblicizzare e far conoscere al mercato un'azienda o un suo determinato prodotto o servizio. Recentemente tra gli studiosi di marketing si preferisce sostituire il termine promozione con il termine \"comunicazione aziendale commerciale\", definita come il complesso di attivit\u00e0 mediante le quali un'azienda si presenta al mercato, che sono:\nSi stanno sempre pi\u00f9 diffondendo, infine, nuove tipologie di comunicazione di marketing quali, ad esempio:\nLe 4C.\nRobert F. Lauterborn nel 1993 ha proposto una classificazione diversa, tipica del marketing esperienziale, spostando il focus dalla prospettiva dell'impresa a quella del cliente, trasformando le 4P in 4C:\nLe colonne portanti del marketing.\nOltre le 4P ci sono anche \"le colonne portanti del marketing\":\nTramite una comunicazione mirata e adattata alle specifiche situazioni, si possono creare attivit\u00e0 di commercio migliori con ribassi nei costi di transazione e con una riduzione della coordinazione delle parti; per esempio l'acquisto in fabbrica mette direttamente in comunicazione l'impresa con il cliente, mentre l'acquisto di generi alimentari richiede un intermediario, ad esempio un supermercato."}
{"id": "354609", "revid": "34392", "url": "https://it.wikipedia.org/wiki?curid=354609", "title": "Capitale Circolante Netto", "text": ""}
{"id": "354610", "revid": "964", "url": "https://it.wikipedia.org/wiki?curid=354610", "title": "Fabio Meridiani", "text": "Suona e collabora dal 1985 come bassista con artisti italiani e stranieri, in qualit\u00e0 di turnista e solo artist.\nBiografia.\nAutodidatta, \u00e8 stato tra i primi bassisti italiani ad applicare tecniche miste sullo strumento. Viene notato nel 1987 da Robert Neville e The Bolear, in quel momento in Italia per presiedere ad alcuni seminari e a due registrazioni live per Radio Roma. Avendolo ascoltato esibirsi in un noto locale romano, viene invitato a partecipare alle registrazioni in qualit\u00e0 di bassista. Dal 1988 al 1990 \nperfeziona la sua conoscenza con la teoria di Giorgio Azzolini.\nPartecipazione a festival e rassegne musicali.\nDal 1988 apre alcuni live di Ivan Graziani e Robert Neville &amp; The Bolear.\nFino al 1995 si alternano collaborazioni con Stefano Masciarelli per l'Estate romana, Miranda Martino, Enrica Bonaccorti, Bambi Fossati (Garybaldi) in istituti di pena in favore dei detenuti, e inoltre con Diego Calcagno in altri live negli anni successivi.\nTra il 2005 e il 2007 \u00e8 invitato dalla pianista italo-americana Marina Fiorentini a far parte di un quartetto di Jazz d'avanguardia, composto dal trombonista Giancarlo Schiaffini, dal batterista Tony Cerqua, dal sassofonista Lorenzo Fontana, che segna un importante punto di svolta, e dar\u00e0 vita al trio basso-batteria-voce, con Tony Cerqua e Catia Rea: i \"Keepintouch\".\nSi esibisce presso lo Stadio dei Marmi in occasione dei concerti di: Banco del Mutuo Soccorso, Piero Pel\u00f9, Premiata Forneria Marconi. Partecipa nel 2014 come Special Guest al Dibojano Festival Bojano CB.\nCon \"Reagente 6\" presso la Casa Del Jazz RM con Ivano Fortuna, Giacomo Anselmi.\nAltri progetti.\nNel 1996 registra live in studio, un progetto di improvvisazione di dieci ore, dividendolo in tre CD per la Flayers Record dove si intrecciano originali strutture jazz-fusion basso-batteria-chitarra. Nel progetto ci sono Walter Salis, Oreste Ferrazza, dove Meridiani mette in risalto gli intrecci melodici che contraddistinguono il suo stile.\nContinua gli studi alla ricerca di nuove sonorit\u00e0 riproducibili con l'ausilio del basso elettrico a 5 corde, perfezionando la sua tecnica. Nel 2000 l'incontro con l'armonicista Billy Branch, e con il chitarrista Kenny Neal, e nel 2001 con il chitarrista Gary Sanford a Firenze, privilegiando questa volta melodie fusion, comparendo in alcuni forum statunitensi venendo messo in rilievo da un altro bassista di livello internazionale Pino Palladino.\nNel 2002 continuano session con Billy Branch, Kenny Neal, Mario Insenga; Duke Robillard.\nSegue l'anno della sperimentazione su stili afro, e con il DJ Flavio Rago interpreta ed esegue un live basso-percussioni, trasmesso poi sull'emittente radiofonica Radio Globo.\nIn seguito si vede produttore del lavoro discografico \u201cSubline\u201d realizzato esclusivamente con il basso elettrico e da riff di batteria e percussioni realizzati da Derek De Beer, dove esegue nove brani da lui composti, ognuno di genere diverso (celtic, afro, funky, fusion).\nParte della sua attivit\u00e0 artistica si sviluppa in Germania, dove collabora tra gli altri con Dani Weber, S\u00f6ren Jordan (Paul Young), Jochen Ritter, live e in studio.\nAltre collaborazioni.\nSeguono nel 1997 nuove collaborazioni con musicisti jazz: Lucio Turco e nuovi concerti con band come Steel Drama, Akwaba, Paola Turci.\nHa collaborato e collabora tutt'ora in qualit\u00e0 di guest e di turnista con Emiliano Caroselli, Andreas Weingartner, Gary Stewart Hurst, Harish Powar (Randy Crawford), Vincenzo Maurogiovanni, Paolo Degli Atti, Domenico Loparco, Ezio Zaccagnini, Enrico Ciacci, Rita Forte, White Nymphs, Jennifer Batten, Antonello Carozza, Maurizio Mattioli, Walter Nudo, Giacomo Anselmi, Marco Di Marco (Equipe 84), Cassandra De Rosa, Marina Marchione.\nHa prestato Opening a Fiordaliso, Pippo Franco, gli artisti di Made In Sud, Marco Marzocca, Paolo Vallesi, e altri..\nClinics e Masterclass.\n\u00c8 stato docente di basso elettrico presso la Roma Rock School e Music Academy Network. Svolge seminari sull'effettistica applicata al basso elettrico e costruzione del suono presso le pi\u00f9 importanti accademie musicali italiane: CPM, Saint Louis, Citt\u00e0 Della Musica.\n\u00c8 stato il bassista e co-ideatore con la cantante e vocalist Catia Rea del Music Legend Story (spettacolo musico-teatrale di world music). Partecipa attualmente in qualit\u00e0 di endorser e testimonial presso i pi\u00f9 importanti eventi fieristici internazionali (Musikmesse, Music Italy Show, Medimex, Open Day, MIS 2010, Eurobassday, Emom, SIB 2008) con altri artisti tra i quali: Mel Gaynor, Alain Caron, Giuseppe Continenza, Stu Hamm, Yngwie Malmsteen, Jonas Hellborg, e in qualit\u00e0 di giuria in MusicalMente Policastro (Festival).\nAppare con rubriche dedicate al basso elettrico e interviste sul riviste nazionali e estere Guitar Club, Music Magazine, InSound, Musician Magazine.\n\u00c8 endorser ufficiale di Elixir Strings, Warwick Basses, MTD Michael Tobias Design, Stefy Line.\n\u00c8 testimonial Reference Cables.\n\u00c8 stato endorser ufficiale, M2 Basses, Washburn Basses, Utopia Custom Shop, Gallien-Krueger.\nDiscografia.\nAlbum solisti\nMarina Fiorentini 5et\nCon i W.O.F.\nCon Andrea Mocce Dj\nCon S\u00f6ren Jordan\nCollegamenti esterni.\n Elixir Strings "}
{"id": "354612", "revid": "110157", "url": "https://it.wikipedia.org/wiki?curid=354612", "title": "Wolfisberg", "text": "Wolfisberg (toponimo tedesco) \u00e8 un comune svizzero di 179 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "354615", "revid": "119624701", "url": "https://it.wikipedia.org/wiki?curid=354615", "title": "Flusso di cassa operativo", "text": "Il flusso di cassa operativo (in lingua inglese: Cash Flow From Operations [\"FCFO\"] o \"Operating Cash Flow\" [OCF] o \"Cash Flow From Operating Activities\" [CFO]) misura l'ammontare di cassa generato dalla gestione caratteristica di un business. Indica se un'azienda \u00e8 in grado di generare abbastanza cassa per mantenere o incrementare le sue attivit\u00e0 o se \u00e8 meglio che faccia ricorso anche a fonti esterne di finanziamento .\nCalcolo.\nIl flusso di cassa operativo, secondo la scuola di Wharton, si calcola nel seguente modo:"}
{"id": "354617", "revid": "1543377", "url": "https://it.wikipedia.org/wiki?curid=354617", "title": "Sergio Stefanutti", "text": "Fu un progettista aeronautico, autore di alcune delle pi\u00f9 interessanti realizzazioni aeronautiche italiane. \nBiografia.\nNegli anni '20 fu chiamato come progettista dalla SAI Ambrosini.\n\u00c8 ricordato come il primo progettista di un aereo da caccia \"canard\" italiano, il SAI Ambrosini S.S.4, e poi di un ottimo monoplano da turismo, il SAI Ambrosini 7 e di due interessanti progetti di caccia leggero, arrivati quasi alla produzione in serie.\nQuesti ultimi erano ancora progettati per l'azienda Ambrosini e presero la denominazione di SAI Ambrosini 207 e 403. Erano velivoli realizzati con struttura in legno (attentamente studiata da Stefanutti in precedenti progetti e realizzazioni, come il gi\u00e0 citato SAI 7), di peso ridottissimo e di grande manovrabilit\u00e0. Il peso ridotto consentiva di usare un motore di ridotta potenza, quindi poco costoso, di ridotti consumi, di minore manutenzione. Le loro prove in volo furono per entrambi entusiasmanti, per cui se ne decise la produzione in serie, non avvenuta poi per le note vicende belliche che portarono l'Italia all'armistizio.\nLo Stefanutti \u00e8 anche il primo progettista di un velivolo bellico teleguidato di serie, costruito dalla Aerolombarda e pronto alle operazioni all'armistizio. Nel dopoguerra Stefanutti si applic\u00f2 al volo a getto, arrivando a progettare e realizzare il primo aviogetto da caccia di progettazione nazionale, che prese il nome di Aerfer Sagittario 2. Questo velivolo \u00e8 visibile nel Museo storico dell'Aeronautica Militare nei pressi di Bracciano (Rm), insieme col successivo sviluppo che prevedeva anche l'uso di un razzo oltre al turbogetto per incrementare la spinta e la velocit\u00e0 di intercettazione. Questo velivolo, nella sua seconda variante, \u00e8 il primo velivolo italiano ad aver superato la barriera del suono. Il velivolo non venne poi adottato dall'Aeronautica Militare."}
{"id": "354621", "revid": "49022", "url": "https://it.wikipedia.org/wiki?curid=354621", "title": "Batavii", "text": ""}
{"id": "354623", "revid": "38427", "url": "https://it.wikipedia.org/wiki?curid=354623", "title": "Anagallis arvensis", "text": "La mordigallina (\"Anagallis arvensis\", Linnaeus 1753) \u00e8 una pianta europea della famiglia delle Primulaceae, molto simile al centocchio, con cui \u00e8 spesso confusa.\nEtimologia.\nAnagallis deriva dal greco \"rido\" per la credenza popolare che tali piante avessero propriet\u00e0 esilaranti.\nIn Abruzzo, dove \u00e8 particolarmente diffusa, viene chiamata \"centurelle\", da cui derivano diversi toponimi; tra questi la chiesa di Santa Maria dei Cintorelli nell'altopiano di Navelli e il monte Scindarella sul Gran Sasso d'Italia.\nDescrizione.\nPianta comune, annua, alta 5\u201315\u00a0cm; fusto ascendente foglie ovate opposte; calice con sepali acuminati; corolla rossa (raramente azzurra) larga 6\u20138\u00a0mm con lobi rotondi.\nHabitat.\nFiorisce da aprile a settembre nei terreni incolti fino a 1200\u00a0m.\nCuriosit\u00e0.\nIl fiore \u00e8 quello che compare nel ciclo di romanzi \"La Primula Rossa\"."}
{"id": "354624", "revid": "2026952", "url": "https://it.wikipedia.org/wiki?curid=354624", "title": "Consiglio nazionale (Svizzera)", "text": "Il Consiglio nazionale (in tedesco: \"Nationalrat\", in francese: \"Conseil national\", in romancio: \"Cussegl naziunal\") \u00e8 la camera bassa del Parlamento svizzero. Con il Consiglio degli Stati - la camera alta - forma l'Assemblea federale.\nLe sedute si tengono nella Sala del consiglio nazionale, che si trova nel Palazzo federale a Berna.\nLa Presidente per il biennio 2021/2022 \u00e8 Ir\u00e8ne K\u00e4lin.\nSeggi.\nNumero.\nNel 1848, il Consiglio nazionale aveva 1 deputato ogni 20\u00a0000 abitanti, dunque contava 111 membri. Dopo ogni censimento veniva alzato il numero di membri o il quorum per ottenere un seggio. Nel 1863 la dimensione venne definitivamente fissata a 200 deputati.\nDistribuzione.\nIl Consiglio nazionale rappresenta il popolo svizzero e conta 200 deputati eletti proporzionalmente alla popolazione delle varie circoscrizioni elettorali (circa 1 seggio ogni 35\u00a0000 abitanti). Ogni cantone o semi-cantone costituisce una circoscrizione ed elegge almeno 1 rappresentante, anche se la sua popolazione \u00e8 inferiore ai 35\u00a0000 abitanti.\nDi seguito la ripartizione dei seggi per ogni cantone, con le variazioni:\nSistema elettorale.\nLa legislatura ha una durata quadriennale.\nDal 1912, in seguito a un'iniziativa popolare, il Consiglio nazionale \u00e8 eletto con un sistema proporzionale fondato su 26 circoscrizioni corrispondenti a ogni singolo cantone.\nL'attribuzione dei seggi ai partiti viene determinata su base cantonale. Non esiste nessuna soglia di sbarramento e nei cantoni a cui spetta un solo deputato viene applicato di fatto il sistema maggioritario uninominale.\nPrima di ogni elezione i partiti presentano le liste elettorali cantonali. Il numero di candidati non pu\u00f2 superare il numero di seggi da attribuire. \u00c8 tuttavia possibile presentare pi\u00f9 liste collegate allo stesso partito per aumentare il numero di candidati. \u00c8 quindi possibile che un singolo partito si presenti con liste supplementari di donne, giovani, pensionati, ecc. per intercettare voti. \u00c8 inoltre possibile che il collegamento sia esteso ad altri partiti.\nL'elettore pu\u00f2 segnalare la sua preferenza per un numero di candidati corrispondente al numero di seggi da attribuire nel cantone di residenza. Un elettore del cantone di Zurigo ha quindi 34 preferenze da attribuire, mentre l'elettore di Uri una sola. \u00c8 inoltre possibile sostituire un candidato della lista preferita con un candidato di un altro partito o menzionare la preferenza pi\u00f9 di una volta.\nAttribuzione dei seggi.\nNelle circoscrizioni (cantoni) i seggi vengono attribuiti attraverso il modello del quoziente di Hagenbach-Bischoff. All'inizio i seggi vengono attribuiti in base alla somma ottenuta dalle liste collegate, e solamente in seguito viene decisa l'attribuzione alle singole liste e ai singoli candidati.\nIn seguito alle elezioni federali del 2019 \u00e8 risultata la seguente attribuzione di seggi:\nLo scioglimento anticipato delle camere non \u00e8 previsto dalla costituzione. Solo in caso di una revisione totale della Costituzione l'Assemblea federale (Consiglio nazionale e Consiglio degli Stati) viene automaticamente sciolta e rieletta.\nGruppi parlamentari.\nNell'Assemblea federale unificata i parlamentari delle due camere si riuniscono in gruppi parlamentari, che sono composti sia da deputati sia da senatori.\nUn gruppo parlamentare deve contare almeno cinque membri, i membri di partiti minori si riuniscono quindi in gruppi misti o aderiscono a gruppi costituiti da membri di partiti pi\u00f9 grandi.\nAttualmente (24 febbraio 2021) sono costituiti i gruppi parlamentari seguenti:\nCompetenze.\nLe due camere, Consiglio nazionale e Consiglio degli stati, sono politicamente equivalenti, nel senso che una delibera \u00e8 valida solo se \u00e8 approvata nella stessa versione dai due rami del parlamento. Tutti gli affari vengono trattati consecutivamente dalle due camere. I presidenti delle camere si accordano sul ramo che affronter\u00e0 per primo l'oggetto (\"Camera prioritaria\").\nSe il Consiglio nazionale e il Consiglio degli Stati non trovano l'accordo su un testo comune nel corso della prima trattazione, si avvia una procedura di appianamento delle divergenze, in cui l'oggetto viene palleggiato avanti e indietro da una camera all'altra. Se dopo tre passaggi non si raggiunge il consenso, entra in campo la conferenza di conciliazione (vedi anche Procedura legislativa (Svizzera).\nOgni anno la camera bassa elegge un nuovo presidente del Consiglio nazionale, che presiede anche le sedute dell'Assemblea federale ed \u00e8 quindi considerato il \"primo cittadino\" svizzero.\nVerbali delle sedute.\nI verbali delle sedute del Consiglio nazionale sono pubblicati nel Bollettino ufficiale dell'Assemblea federale: dal 1891 in forma cartacea, e a partire dalla sessione invernale del 1995 anche sul sito web del parlamento."}
{"id": "354625", "revid": "111373", "url": "https://it.wikipedia.org/wiki?curid=354625", "title": "Niederbipp", "text": "Niederbipp (toponimo tedesco) \u00e8 un comune svizzero di 4\u00a0717 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl primo insediamento medievale, Waldkirch, fu abbandonato nel XVI secolo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nNiederbipp \u00e8 servito dalla stazione di Niederbipp sulle ferrovie Losanna-Olten, Soletta-Niederbipp e Langenthal-Oensingen (lungo la quale si trovano anche le stazioni di Niederbipp Dorf e di Niederbipp Industrie).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "354626", "revid": "15756", "url": "https://it.wikipedia.org/wiki?curid=354626", "title": "Eric Villal\u00f3n", "text": "Biografia.\nEric Villalon Fuentes oltre ad essere una persona ipovedente, perse in un incidente stradale la gamba destra, l'incidente avvenne poche settimane prima degli olimpiadi paralimpici inverali del 2002. Questo accaduto non fu un abbattimento per egli, infatti come afferm\u00f2 in un'intervista, torner\u00e0 pi\u00f9 forte di prima.\nQuesta sua convinzione e questa sua determinazione lo porter\u00e0 a vincere i Giochi paralimpici di Torino 2006.\nRiconoscimenti.\nIn occasione dei XI Giochi paralimpici invernali di il Comitato Paralimpico Internazionale ha inserito Villal\u00f3n nella Hall of fame paralimpica."}
{"id": "354627", "revid": "228587", "url": "https://it.wikipedia.org/wiki?curid=354627", "title": "Tangone", "text": "Il tangone \u00e8 un'asta usata nelle barche a vela per fornire un punto di mura variabile alla vele di prua (tipicamente spinnaker e gennaker) usate nelle andature portanti (dalla poppa piena o fil di ruota fino al limite del traverso). In alcuni casi (es.andature portanti con venti leggeri) il tangone \u00e8 usato per spostare fuori-bordo (tangonare) il punto di scotta di una vela di prua con punto di mura fisso (es. un fiocco o un genoa): in tal caso andrebbe pi\u00f9 correttamente chiamato buttafuori: nel seguito faremo riferimento al solo uso proprio del tangone, ovvero determinazione del punto di mura di una vela di prua.\nCaratteristiche.\nIl tangone viene disposto, idealmente, perpendicolarmente all'albero della barca (ovvero in un piano sostanzialmente orizzontale), alla parte anteriore del quale \u00e8 fissato in modo da essere orientato verso il lato di prua, ovvero dalla parte opposta al boma.\nAlle due estremit\u00e0 del tangone sono presenti dei sistemi meccanici che servono a fissare l'asta all'albero ed a far passare la manovra corrente detta braccio, che determina il punto di mura della vela.\nIl tangone pu\u00f2 essere simmetrico o asimmetrico; il tangone simmetrico (usato sulle piccole derive e sulla barche fino a una decina di metri di lunghezza) presenta alle due estremit\u00e0 due dispositivi perfettamente identici detti varee, che consistono in due ganci apribili a distanza (per mezzo di una piccola sagola): in tal caso l'albero presenta un anello al quale il tangone viene semplicemente agganciato e le due estremit\u00e0 del tangone possono essere scambiate (come in genere accade durante la manovra di abbattuta a \"bilancino\"); il tangone \u00e8 invece asimmetrico quando le due estremit\u00e0 sono diverse tra loro: l'estremit\u00e0 che costituir\u00e0 il punto di mura della vela \u00e8 dotata di una varea del tipo gi\u00e0 descritto, mentre quella che si fissa all'albero \u00e8 dotata di un diverso dispositivo di aggancio (tipicamente un innesto a scatto per campana): in tal caso le due estremit\u00e0 non possono essere scambiate.\nIl fissaggio del tangone all'albero \u00e8 tale che l'asta possa ruotare liberamente nel piano orizzontale da ciascuna parte dello strallo (essendo limitato, in tale movimento, dalle sartie pi\u00f9 anteriori dell'albero e dallo stesso strallo) e nel piano verticale; questo movimento \u00e8 ottenuto automaticamente se il tangone \u00e8 simmetrico e la varea \u00e8 agganciata ad un anello, mentre viene realizzato con un particolare sistema meccanico (es. campana a snodo) se il tangone \u00e8 di tipo asimmetrico.\nIl punto di fissaggio del tangone all'albero (anello o campana, etc.) pu\u00f2 essere ad altezza fissa (unico anello) o multipla (pi\u00f9 anelli ad altezze diverse) o completamente variabile (anello o campana fissati su una rotaia che ne consenta, entro certi limiti, lo scorrimento verticale).\nMateriali.\nPu\u00f2 essere di diversi materiali dipendentemente da alcuni fattori, quali:\nPer le barche di dimensioni esigue (dai 4 m fino ai 5 m), chiamate pi\u00f9 comunemente \"derive\", si usava originariamente il legno, soppiantato da aste in alluminio semplice prima e da alluminio anodizzato poi. \u00c8 pi\u00f9 recente l'adozione di materiali leggeri quali carbonio e titanio (questi ultimi molto rari e costosi).\nManovre di regolazione.\nSul tangone agiscono diverse manovre correnti (cime):\nAmantiglio, alto o carica alto.\nQuesta manovra serve a sostenere verso l'alto il tangone, impedendogli di abbassarsi o cadere in coperta: il suo ruolo \u00e8 essenziale quando il tangone \u00e8 armato ma la vela non \u00e8 ancora presente (es. immediatamente prima dell'issata) e quando la vela \u00e8 issata con venti molto leggeri (per impedire che il peso del tangone sia sostenuto dalla vela modificandone la forma in maniera indesiderata). Assieme al caricabasso viene usato per determinare l'altezza del punto di mura della vela e le due manovre devono essere regolate sempre in contemporanea. Sulle piccole derive, con tangone tipicamente simmetrico e molto leggero, il carica alto consiste in una semplice cima elastica sufficiente a sostenerne il peso ed a consentire, grazie alla sua elasticit\u00e0, la desiderata regolazione dell'altezza del punto di mura operando sul solo caricabasso.\nBasso o carica basso.\nIl caricabasso lavora nel verso opposto al carica alto, vincolando verso il basso l'altezza del tangone; costituisce la manovra principale per la regolazione dell'altezza del punto di mura dal momento che il tangone (tranne che con venti molto leggeri) \u00e8 normalmente portato a spostarsi verso l'alto per effetto della spinta del vento sulla vela.\nBraccio.\nIl braccio \u00e8 la manovra corrente che passa nella varea del tangone ed \u00e8 fissata al punto di mura della vela. Consente di regolare la posizione del tangone (ovvero del punto di mura) nel piano orizzontale, spostandolo verso prua (\"strallare\", ovvero avvicinare il tangone allo strallo) o verso poppa (\"quadrare\", ovvero portare il tangone fino ad assumere un angolo retto con l'asse longitudinale della barca). Il braccio \u00e8 evidenziato nell'immagine riportata.\nSagole per la regolazione del punto di fissaggio all'albero.\nSono solitamente presenti sulle barche dotate di una rotaia che consenta una regolazione dell'altezza del punto di fissaggio del tangone all'albero: lavorano tipicamente in coppia e consentono di alzare o abbassare l'anello o la campana sulla faccia anteriore dell'albero al quale \u00e8 fissato il tangone.\nManovre (azioni).\nLe manovre che si eseguono con o per mezzo del tangone sono:\nStrallatura.\nSi esegue una \"strallatura\" (strallare) quando orzando (cio\u00e8 portare la prua verso la provenienza del vento) si porta il tangone pi\u00f9 vicino allo strallo di prua. Tale regolazione si ottiene lascando il braccio.\nQuadratura.\nSi chiama invece \"quadratura\" (quadrare) la manovra inversa alla strallatura, ovvero quando si poggia (o \"puggia\"). Tale regolazione si ottiene cazzando il braccio.\nAbbattuta.\nLa manovra di abbattuta \u00e8 quella che determina il cambio di mure (modifica dell'orientamento della barca con cambiamento del lato dal quale proviene il vento) senza passare per la posizione di prua a vento (ovvero passando per la posizione di poppa piena o fil di ruota). Tale manovra nel linguaggio comune \u00e8 detta anche strambata, laddove con tale termine andrebbe pi\u00f9 propriamente intesa l\"'abbattuta involontaria\" (ovvero il cambio di mure avvenuto per perdita di controllo dell'imbarcazione).\nLa manovra \u00e8 diversa in funzione in primo luogo del tipo di vela usata: se simmetrica (spinnaker) o asimmetrica (gennaker); in entrambi i casi la manovra comincia poggiando progressivamente fino a portarsi in fil di ruota.\nNel caso di una vela simmetrica (spinnaker) contemporaneamente alla poggiata il tangone viene quadrato: giunti in poppa piena il tangone viene sganciato dal braccio (che diventer\u00e0 la nuova scotta), passato dall'altra parte dello strallo ed agganciato alla vecchia scotta (che diventer\u00e0 il nuovo braccio): di fatto il ruolo dei due angoli (bugne) della vela si scambia e quella che prima era la bugna di braccio diventa bugna di scotta (e viceversa), il che \u00e8 possibile, appunto, solo se la vela \u00e8 simmetrica; durante tutta la fase di spostamento del tangone la vela rimane sempre gonfia e mantenuta dal solo vento: essa pertanto ricever\u00e0 il vento sempre sulla stessa \"faccia\".\nNel caso di una vela asimmetrica (gennaker) la manovra \u00e8 leggermente diversa dal momento che in tal caso il braccio e la bugna di mura restano sempre gli stessi, alla bugna di scotta sono fissate due diverse scotte (come per un fiocco o un genoa) e il cambio di mura si ottiene facendo passare la vela da un lato all'altro davanti allo strallo; durante l'abbattuta la vela si \"sgonfia\" per pochi istanti e si rigonfia ricevendo il vento sulla \"faccia\" opposta a quella precedente.\nLo spostamento del tangone si ottiene in maniera diversa in funzione del tipo di tangone: con un tangone simmetrico si effettua in genere la manovra di \"abbattuta a bilancino\": raggiunta la posizione di poppa piena si apre la varea liberando il braccio (la vela \"vola\" completamente libera ed \u00e8 compito del timoniere di mantenerla sempre ben gonfia, davanti allo strallo e ben centrata), quindi si sgancia il tangone dall'albero e lo si \"ruota\" scambiando i ruoli delle due estremit\u00e0: la vecchia scotta viene agganciata nella nuova varea per diventare il nuovo braccio, il tangone viene spostato avvicinando quanto pi\u00f9 possibile la varea alla nuova bugna di mura (su cui \u00e8 fissato il nuovo braccio) e quindi l'altra estremit\u00e0 del tangone \u00e8 agganciata nuovamente all'albero. Durante la manovra il tangone \"ruota\" attorno al \"fulcro ideale\" determinato da carica alto e carica basso (in questo caso posizionato esattamente a met\u00e0 dell'asta), da cui il nome \"bilancino\".\nCon i tangoni asimmetrici la manovra consiste nello sganciare il vecchio braccio, liberando la vela, passare il tangone dall'altra parte dello strallo (che pu\u00f2 comportare lo sgancio temporaneo dall'albero o lo scorrimento verso l'alto del punto di fissaggio) e il passaggio del nuovo braccio nella varea.\nLe azioni dettagliate dipendono, oltre che dal tipo di tangone, anche dal particolare \"circuito\" usato per \"armare\" la vela (es. circuito semplice con due manovre che si scambiano i ruoli di scotta e braccio, come descritto precedentemente, o circuito completo con due scotte e due bracci), oltre che dal modo in cui sono \"armati\" carica alto e carica basso (se, cio\u00e8, in varea del tangone o a met\u00e0 dello stesso -direttamente o con una patta d'oca-)\nSu imbarcazioni di grandi dimensioni o in condizioni particolari \u00e8 addirittura possibile usare due tangoni in maniera da semplificare il cambio di mure.\nIn ogni caso, completata l'abbattuta, il timoniere orza progressivamente sulle nuove mure fino a raggiungere l'andatura desiderata, mentre la vela viene contemporaneamente regolata.\nCuriosit\u00e0.\nNel film di Neri Parenti \"Fantozzi contro tutti\", Fantozzi e il collega Filini, mentre si trovano sulla barca del direttore Barambani, marinaio, ricevono da quest'ultimo l'ordine di cercare il mezzo marinaio con il chiarimento \"lo cerchi l\u00ec, accanto al tangone\". Per\u00f2 i due impiegati, non conoscendo il significato del termine nel gergo marinaro, si mettono a fare finti passi di tango (il ballo). Anche se non ci dovrebbe essere un tangone, visto che la barca in questione \u00e8 un cabinato a motore. Una scena simile si verifica in Scuola di ladri - Parte seconda, film dello stesso Neri Parenti, in cui Dalmazio ed Egisto Siraghi (Paolo Villaggio e Massimo Boldi), travestiti da marinai, ricevono dal comandante l'ordine di cercare il tangone, ed anche qui, i due, non conoscendo il termine, improvvisano finti passi di tango."}
{"id": "354634", "revid": "287204", "url": "https://it.wikipedia.org/wiki?curid=354634", "title": "Viscosimetro di Engler", "text": "Il viscosimetro di Engler (in onore del suo inventore Karl Oswald Victor Engler) si basa sull'efflusso per gravit\u00e0 di una data quantit\u00e0 di fluido (200 ml) attraverso un capillare, necessario per generare il moto del liquido secondo un regime turbolento.\n\u00c8 uno strumento impiegato principalmente per determinare il grado di viscosit\u00e0 relativa (\u00b0E) degli oli e indica il rapporto tra il tempo di efflusso del fluido in esame e quello dell'acqua distillata a temperatura costante.\nPer esempio: 200 ml di un olio in esame defluiscono a 40 \u00b0C in 600 secondi; 200 ml di acqua distillata alla stessa temperatura defluiscono in 60 secondi. La viscosit\u00e0 relativa a 40 \u00b0C espressa in gradi Engler sar\u00e0 600/60 = 10 e verr\u00e0 scritta cos\u00ec: 10\u00b0E a 40 \u00b0C.\nLo strumento normalizzato secondo le norme ISO DIN \u00e8 costituito da un recipiente di modeste dimensioni in ottone, immerso in una vasca termostatica, provvisto di un foro calibrato (orifizio) disposto in basso al centro.\nEsso \u00e8 costituito da un serbatoio piccolo in ottone (vasca A) contenente 220 ml di olio, (quantit\u00e0 leggermente superiore rispetto al volume che effluir\u00e0 nel matraccio) di cui si deve misurare la viscosit\u00e0. Tale recipiente \u00e8 chiuso in alto con un coperchio adeguatamente isolato con l'ambiente esterno.\nIl pelo libero del volume di olio deve essere regolato e livellato rispetto alle tre punte interne al serbatoio, attraverso le viti regolabili disposte ai margini del treppiede.\nIl recipiente piccolo (vasca A) \u00e8 immerso in un serbatoio termostatico ad acqua (vasca B) pi\u00f9 grande, corredato di agitatore ad azionamento manuale, necessario per uniformarne la temperatura durante la prova.\nNel serbatoio termostatico (vasca B) \u00e8 immerso un termometro a colonnina di mercurio che rileva la temperatura della vasca termostatica. Nel serbatoio piccolo contenente l'olio \u00e8 immerso un altro termometro a colonnina di mercurio che ne rileva la temperatura interna. Un'asta di ottone col puntale in legno regola l'apertura o la chiusura dell'orifizio del tubo di efflusso disposto in basso al serbatoio ed in asse con lo stesso. Il tutto viene sorretto da una incastellatura in acciaio a tre piedi.\nAlcuni strumenti sono dotati di una resistenza elettrica, disposta a corona nella parte bassa della vasca termostatica, che ne riscalda l'apparecchio fino a raggiungere l'equilibrio termico alla temperatura di prova. Altri strumenti bisogna riscaldarli gradualmente fino alla temperatura di prova con apposito dispositivo a fiamma. Quando si raggiunge la temperatura desiderata si predispone, al di sotto dell'incastellatura e in asse con lo strumento, il matraccio di Engler (serbatoio in vetro caratterizzato da due bulbi su cui sono indicati i livelli corrispondenti a 100 ml e 200 ml), e dopo aver sollevato l'asta si misura con un cronometro il tempo di efflusso di 200 ml di olio attraverso il foro calibrato."}
{"id": "354638", "revid": "111373", "url": "https://it.wikipedia.org/wiki?curid=354638", "title": "Oberbuchsiten", "text": "Oberbuchsiten (toponimo tedesco) \u00e8 un comune svizzero di 2\u00a0186 abitanti del Canton Soletta, nel distretto di G\u00e4u.\nInfrastrutture e trasporti.\nOberbuchsiten \u00e8 servita dall'omonima stazione sulla ferrovia Losanna-Olten."}
{"id": "354640", "revid": "767487", "url": "https://it.wikipedia.org/wiki?curid=354640", "title": "Antonio Alessio", "text": "Biografia.\nNacque a Padova nel 1891, e si laure\u00f2 in ingegneria meccanica presso il Politecnico di Torino all'et\u00e0 di 22 anni. Inizi\u00f2 a lavorare dapprima per la Ansaldo e poi per la Fiat, per poi divenire responsabile dello stabilimento di produzione di motociclette della N.S.U. ad Heilbronn, in Germania.\nDopo essere rientrato in Italia, occup\u00f2 la posizione di direttore presso lo stabilimento Fiat a Modena, che produceva macchine agricole.\nSuccessivamente lavor\u00f2 per Piaggio a Pontedera (provincia di Pisa) per poi passare alle Officine Meccaniche Reggiane come direttore tecnico, per poi divenire vice direttore generale e infine, nel 1941 dopo la morte di Giovanni Degola in seguito ad una caduta da cavallo, direttore generale. Insieme all'ingegnere Fidia Piattelli comp\u00ec un viaggio negli Stati Uniti d'America, in cui tratt\u00f2 a Farmingdale l'acquisto dei progetti relativi al nuovissimo caccia Seversky P-35 A Parma lavor\u00f2, accanto all'ingegnere Roberto Longhi, ai principali progetti aeronautici dei velivoli da caccia della serie \"2000\", il Reggiane Re.2000, il Re.2001 Falco I, il Re.2002 Ariete, il Re.2005 Sagittario, che furono tra i pi\u00f9 significativi caccia e cacciabombardieri nelle linee della Regia Aeronautica durante la seconda guerra mondiale.\nDopo la fine del conflitto trascorse un anno lavorando per l'IRI a Roma e poi divenne direttore dell'Isotta Fraschini a Milano.\nAssunto al settore corse dell'Alfa Romeo vi rimase per due anni contribuendo alla riconquista del titolo mondiale di Formula 1 e al lancio della 1900.\nDopo questa esperienza lavor\u00f2 presso la Gondrand e venne inviato in Brasile.\nIl suo ultimo lavoro fu presso la societ\u00e0 Pellizzari in provincia di Vicenza."}
{"id": "354643", "revid": "287204", "url": "https://it.wikipedia.org/wiki?curid=354643", "title": "Catti", "text": "I Catti (\"Chatti\" in latino o \"Ch\u00e1ttoi\") erano un'antica popolazione germanica stanziata nell'Assia centro-settentrionale e nel sud della Bassa Sassonia. Secondo Tacito a loro sarebbe appartenuta la trib\u00f9 dei Batavi, finch\u00e9 questi, in seguito a dispute interne, furono cacciati, andando a stanziarsi alla foce del Reno. Confinavano a nord con gli Usipeti, i Tencteri e i Cherusci. Tacito scrisse che essi confinavano ad oriente con i Cauci, che si estendevano ad arco dal Mare del Nord fino a spingersi all'interno della \"Germania Magna\".\nStoria.\nNell'11 a.C., quando il generale romano Druso maggiore oper\u00f2 pi\u00f9 a sud, affront\u00f2 e batt\u00e9 per primi e sottomettendo il popolo degli Usipeti. Gett\u00f2, quindi, un ponte sul fiume \"Lupia\" (l'attuale Lippe), che si trova di fronte a \"Castra Vetera\" (Xanten) ed invase il territorio dei Sigambri, che erano per\u00f2 assenti poich\u00e9 in lotta con i vicini Catti. Penetrato all'interno della Germania Magna, raggiunse prima il popolo dei Marsi e poi i confini occidentali dei Cherusci sul fiume \"Visurgis\" (l'attuale Weser). Alla fine di questa campagna militare, Druso fece costruire due baluardi fortificati per proteggersi dagli attacchi dei Germani, uno esattamente nel punto in cui il fiume \"Lupia\" e l\"Eliso\" si congiungono (in localit\u00e0 \"Aliso\", identificabile con la moderna Haltern), l'altro nel territorio dei Catti, lungo la riva del fiume Reno (\"Mogontiacum\").\nNel 10 a.C. diede inizio alle operazioni contro i Catti ed altre popolazioni limitrofe, come i Mattiaci e i Tencteri. Ne devast\u00f2, quindi, i territori, che in precedenza i Romani avevano loro assegnato, ma che trovarono disabitati poich\u00e9, come avevano fatto i Sigambri l'anno precedente, si erano ritirati nel profondo delle foreste germaniche (selva Ercinia). Il quartier generale di quest'anno fu posto nella fortezza legionaria di \"Mogontiacum\" (l'odierna Magonza), collegata con altre fortificazioni di nuova costruzione come quella di R\u00f6dgen sempre nel territorio dei Catti.\nNel 9 a.C., sempre Druso invase, prima il territorio della potente trib\u00f9 dei Catti, poi avanz\u00f2 fino ai territori dei Suebi, tra cui troviamo le popolazioni dei Marcomanni (che in seguito a questi avvenimenti decisero di migrare in Boemia) e degli Ermunduri. Si impadron\u00ec, non senza difficolt\u00e0, delle regioni percorse e sconfisse coloro che lo attaccavano, non senza aver combattuto dure battaglie. Dalla Suebia poi pass\u00f2 nel territorio dei Cherusci e, dopo ave attraversato il \"Visurgis\" (Weser), si spinse fino al fiume Elba, dove nessun altro romano era giunto mai prima di allora, portando devastazione in tutti i territori.\nResistettero con successo all'incorporazione nell'Impero romano unendosi alla coalizione delle trib\u00f9 guidate dal cherusco Arminio, che nel 9 d.C. distrusse le legioni di Varo nella battaglia di Teutoburgo. Nel 15 d.C. Germanico devast\u00f2 i loro territori come rappresaglia. Egli infatti, dopo aver attraversato il Reno assieme al luogotenente Aulo Cecina Severo, prima sconfisse i Marsi, poi i Catti. Ci \u00e8 stato tramandato da Strabone il nome di un loro capo, un certo Ucromiro.\nNell'83, si scontrarono con le armate romane dell'imperatore Domiziano, il quale istitu\u00ec le due province della Germania superiore e inferiore, quale conseguenza di questa guerra, nella quale i Romani acquisirono territori oltre il Reno, incorporati nella Germania superiore. Dopo la vittoria sui Catti, Domiziano ottenne il trionfo a Roma nell'autunno di quello stesso anno. ricevendo il titolo di \"Germanicus\". Gli storici a lui ostili misero in ridicolo quella campagna militare e il trionfo che gli fu concesso. Ma Domiziano vi aveva ottenuto di allontanare i Catti dalle frontiere e le nuove annessioni favorirono i collegamenti delle legioni tra il corso medio del Reno e il Danubio. Durante questa campagna fu impegnata la \"legio I Minervia\", che con ogni probabilit\u00e0 era stata creata \"ad hoc\" a questo fine. Roma rispose all'atteggiamento bellicoso e belligerante dei Catti fortificando un tratto di \"limes\" lungo il confine meridionale delle loro terre, nell'Assia centrale.\nSappiamo che attorno all'88, il re dei Cherusci, Cariomero, venne cacciato dal suo regno dai Catti, poich\u00e9 si era dimostrato amico ed alleato dei Romani. Inizialmente riusc\u00ec a radunare un nuovo esercito ed a fare ritorno; ma pi\u00f9 tardi venne abbandonato da chi lo aveva rimesso sul trono, quando decise di inviare ostaggi ai Romani, divenendo amico e alleato del popolo romano. Domiziano non garant\u00ec alcun sostegno militare ai Romani, ma ricevette denaro dai Romani. Nel corso poi della successiva rivolta dell'allora governatore della Germania superiore, Lucio Antonio Saturnino (89), i Catti ne approfittarono per attaccare il tratto di \"limes\" appena costruito, ma furono ancora una volta battuti e respinti.\nSono da attribuire sempre ai Catti alcune invasioni delle province di Rezia, Germania inferiore e Gallia Belgica, durante il regno di Marco Aurelio: \nCon il III secolo, sappiamo che nel 212, dopo circa quarant'anni, i Catti tornarono a sfondare il limes romano; per la prima volta furono menzionati gli Alemanni, nel Wetterau. L'anno seguente (213), lo stesso imperatore romano, Caracalla, giunto nella primavera di quell'anno lungo il limes germanico-retico, condusse una campagna contro le popolazioni germaniche, sconfiggendo prima i Catti lungo il fiume Meno, poi gli Alemanni nella zona che va dalla Rezia all'altopiano della Svevia. In seguito a queste vittorie il giovane imperatore assunse l'appellativo di \"Germanicus maximus\" (6 ottobre;\nAlla fine i Catti entrarono a far parte del regno dei Franchi da Clodoveo I agli inizi del VI secolo. Sono menzionati nell'antico poema epico in lingua inglese \"Beowulf\" come \"Hetwaras\". Nel 723 il missionario anglosassone Winfrid, poi chiamato San Bonifacio, \"Apostolo dei Germani\", predic\u00f2 tra i Catti e distrusse il loro albero sacro, l'Albero di Thor, vicino a Fritzlar, nell'intento di convertire al cristianesimo le trib\u00f9 della Germania settentrionale.\nSociet\u00e0.\nForma di governo.\nScelgono come capi, uomini degni e ne seguono i comandi in modo intelligente.\nPropriet\u00e0.\nNon avevano casa, n\u00e9 campi, n\u00e9 alcuna stabile occupazione. Ovunque essi arrivassero, si procuravano il cibo necessario e ogni cosa di cui avessero bisogno. Erano indifferenti verso ogni possesso personale, fino a quando, ormai vecchi, non fossero pi\u00f9 in grado di vivere in un modo tanto duro e aspro.\nTecniche militari.\nNella \"Germania\" di Tacito sono ricordati come guerrieri famosi per la loro disciplina e per la loro fanteria, che gravano non solo con le pesanti armi, ma anche con utensili in ferro e provviste. Tacito aggiungeva \u00ab\"i Catti li vedi andare in guerra, le altre popolazioni in battaglia\"\u00bb. Essi sanno conservare l'ordine dello schieramento, cogliere l'occasione opportuna, trattenersi nell'impeto, circondarsi di notte con difese. Sanno porre fiducia, come impone la stessa disciplina romana, ma cosa rara tra i Germani, nel loro comandante in guerra. Raramente compivano scorrerie o scaramucce. Se per Tacito, la cavalleria serviva per giungere presto alla vittoria e subito dopo ritirarsi, alla fanteria non si addiceva la rapidit\u00e0, che equivaleva alla paura, al contrario essa doveva essere lenta in battaglia, che equivaleva al fermo coraggio, come quello dimostrato dei Catti.\nAi pi\u00f9 valorosi spettava di prendere l'iniziativa in combattimento, costituendo gli stessi la prima linea dello schieramento, che Tacito definisce \u00ab\"spaventosa a vedersi\"\u00bb.\nAspetto fisico e indole.\nQuesta gente, scrive Tacito, aveva un fisico gagliardo, le membra muscolose, l'aspetto minaccioso e uno spirito pi\u00f9 energico. Come Germani, li riteneva molto intelligenti e abili. Sanno porre la buona fortuna fra le cose incerte e il valore tra quelle certe.\nEra un'usanza dei Catti, lasciarsi crescere capelli e barba fin dall'adolescenza e non tagliarseli prima di aver ucciso un nemico. Sopra le spoglie insanguinate era usanza scoprirsi il volto, ritenendo solo cos\u00ec di aver riscattato il prezzo della vita e di essere degni della loro patri e dei genitori. Ai vili rimaneva invece questo aspetto squallido. I pi\u00f9 valorosi portavano anche un anello di ferro, simbolo di asservimento, e lo toglievano solo quando avevano ucciso un nemico."}
{"id": "354644", "revid": "486946", "url": "https://it.wikipedia.org/wiki?curid=354644", "title": "Vexus", "text": ""}
{"id": "354645", "revid": "21880", "url": "https://it.wikipedia.org/wiki?curid=354645", "title": "Zamia integrifolia", "text": ""}
{"id": "354649", "revid": "1776051", "url": "https://it.wikipedia.org/wiki?curid=354649", "title": "Oensingen", "text": "Oensingen (toponimo tedesco) \u00e8 un comune svizzero di 6\u00a0203 abitanti del Canton Soletta, nel distretto di G\u00e4u del quale \u00e8 capoluogo.\nInfrastrutture e trasporti.\nOensingen \u00e8 servito dalla stazione di Oensingen, situata sulla ferrovia Losanna-Olten e capolinea delle linee\nLangenthal-Oensingen ed Oensingen-Balsthal."}
{"id": "354650", "revid": "38120", "url": "https://it.wikipedia.org/wiki?curid=354650", "title": "Jenny (My Life as a Teenage Robot)", "text": ""}
{"id": "354651", "revid": "536103", "url": "https://it.wikipedia.org/wiki?curid=354651", "title": "Ferrante I Gonzaga", "text": "Biografia.\nFerrante era il quinto dei sei figli (dopo Eleonora, Federico, Ercole ed Ippolita e prima di Paola) di Francesco II Gonzaga e di Isabella d'Este, marchesi di Mantova, che lo destinarono alla carriera delle armi, mandandolo nel 1523 a Madrid, alla corte di Carlo V, dove gi\u00e0 si trovava, tra gli altri, Baldassarre Castiglione.\nMolto apprezzato dall'imperatore nel 1526 era uno dei capitani imperiali, impegnato nella guerra contro la Francia e, nel 1527, fu tra i protagonisti del sacco di Roma. Nell'occasione protesse la madre Isabella che si trovava a Roma per trattare la nomina a cardinale del figlio Ercole.\nL'anno dopo fu impegnato nella difesa di Napoli, assediata dal maresciallo Lautrec e nella guerra contro i nobili pugliesi filo-francesi, ottenendo per i suoi servigi il ducato di Ariano.\nMatrimonio.\nAmbiva intanto alla dote di Isabella di Capua, figlia del defunto Ferrante di Capua, che gli avrebbe procurato Molfetta, Giovinazzo e la contea di Benevento; Ferrante, avuto il consenso del papa, dell'imperatore e della madre di Isabella Antonicca del Balzo, spos\u00f2 la principessa di Molfetta a Napoli quello stesso 1529 diventando cos\u00ec per matrimonio uno dei maggiori feudatari del Regno di Napoli..\nGovernatore.\nNel 1530 comandava l'assedio di Firenze: la caduta della Repubblica fiorentina e il ritorno dei Medici a Firenze gli fece guadagnare la riconoscenza del mediceo Clemente VII, che lo nomin\u00f2 governatore di Benevento.\nMentre il fratello Federico veniva nominato da Carlo V comandante generale dell'esercito imperiale in Italia e otteneva il titolo di duca, a Ferrante veniva assegnato nel 1531 l'onorificenza del Toson d'Oro. Nel 1532 era in Austria, per contrastare le minacce turche su Vienna.\nCarlo V lo nomin\u00f2 vicer\u00e9 di Sicilia, carica che ricopr\u00ec dal 1535 al 1546 (il Forte Gonzaga che domina la citt\u00e0 di Messina reca il suo nome), e poi governatore di Milano dal 1546 al 1554, succedendo nella carica ad Alfonso III d'Avalos.\nDurante il suo governo di Milano, Ferrante rimase pi\u00f9 o meno indirettamente coinvolto nella congiura che provoc\u00f2 la morte di Pier Luigi Farnese a Piacenza ad opera di Giovanni Anguissola; in questo modo contribu\u00ec ad alimentare il dissidio che sorse tra le dinastie Gonzaga e Farnese e che caratterizz\u00f2 i successivi decenni.\nMorte.\nMor\u00ec a Bruxelles in seguito alle ferite riportate per una caduta da cavallo durante la Battaglia di San Quintino ed \u00e8 sepolto nel Duomo di Mantova.\nSovrano di Guastalla.\nFerrante I fu il capostipite del ramo cadetto dei Gonzaga di Guastalla, citt\u00e0 che acquist\u00f2 per 22.230 scudi d'oro nel 1539 dalla contessa Ludovica Torelli. Rispetto agli altri feudi acquisiti per merito o per matrimonio nel Mezzogiorno, la Contea di Guastalla godeva di ampie autonomie giurisdizionali nell'ambito del Sacro Romano Impero; perci\u00f2 grazie a questa acquisizione Ferrante divenne anche il capo di un piccolo stato praticamente indipendente, nei pressi di Mantova, dando appunto vita ad una dinastia autonoma di governanti.\nPriorato di Sion.\nFerrante Gonzaga \u00e8 stato indicato come il 14\u00aa Gran Maestro (dal 1527 al 1575) del leggendario Priorato di Sion, secondo la prima lista compilata da Pierre Plantard.\nDiscendenza.\nFerrante e Isabella ebbero undici figli:\nFerrante ebbe anche due figlie naturali: Livia e Antonia."}
{"id": "354653", "revid": "1318658", "url": "https://it.wikipedia.org/wiki?curid=354653", "title": "Piceno", "text": ""}
{"id": "354654", "revid": "1232112", "url": "https://it.wikipedia.org/wiki?curid=354654", "title": "Fabio Bazzani", "text": "Biografia.\nDall'11 giugno 2005 \u00e8 sposato con la showgirl Alessia Merz, con la quale ha avuto due figli, Niccol\u00f2, nato nel novembre 2006, e Martina, nata nel marzo 2008, e con cui \u00e8 comparso nella pubblicit\u00e0 di \"Bagni Star\" nel 2021.\nBazzani \u00e8 tifoso del Milan e grande appassionato di basket, tifosissimo della Fortitudo Bologna. Ha anche lo stemma del team bolognese tatuato su di un braccio.\nCarriera.\nGiocatore.\nClub.\nDopo le giovanili, fa la sua prima esperienza di rilievo nei Dilettanti nella stagione 1995-1996, militando per due anni nel Bo.Ca. di Bologna, dove segna 30 gol in 57 partite. Nel 1996 passa al Sandon\u00e0, dove disputa il suo primo campionato da professionista, per poi trasferirsi, l'anno successivo, al .\nDopo un anno passato a , nel 1999-2000 con l' in Serie C1, segna 20 gol in 31 partite, portando la squadra toscana a giocarsi la promozione in cadetteria, poi sfumata ai play-off. Tornato al Venezia, entra spesso a partita in corso.\nNella stagione 2001-02 fa il suo esordio in Serie A il 9 settembre 2001 in Venezia-Verona 0-1. Dopo 3 presenze con la maglia del Venezia, sempre a settembre, Luciano Gaucci, presidente del , lo porta in Umbria, giocando titolare e segnando in 29 partite 10 gol, la maggior parte dei quali nell'ultima parte di campionato. Con la maglia del Perugia mette anche a segno il suo primo gol in Serie A, proprio all'esordio il 30 settembre 2001 con la rete che apre le marcature in Perugia-Milan 3-1. Nell'estate successiva, il nuovo presidente della Sampdoria, Riccardo Garrone, gi\u00e0 sponsor in passato della societ\u00e0 blucerchiata, si rivolge al nuovo mister Walter Novellino che chiede di avere con s\u00e9 Bazzani, al quale \u00e8 molto legato per i due anni passati insieme in Laguna.\nPortato a Genova per una cifra vicina ai 5 milioni di euro, Bazzani, tornato in Serie B, ottiene con la squadra la promozione in Serie A con le sue 16 marcature in 37 presenze: lui e il compagno di reparto Francesco Flachi vengono soprannominati da alcuni tifosi \"i gemelli del gol\". Nella stagione 2003-2004 segna 13 gol, facendo il suo esordio in Nazionale, mentre la stagione successiva non ha le stesse prestazioni e durante il mercato di gennaio passa alla Lazio. In maglia biancoceleste segna 3 reti, di cui due decisive.\nNel 2005 torna alla societ\u00e0 blucerchiata (riappacificandosi con Novellino, con il quale aveva avuto in precedenza qualche contrasto), quindi un infortunio ai crociati gli fa saltare met\u00e0 stagione. Nell'agosto del 2006 un nuovo infortunio ai legamenti gli impedisce di giocare fino a novembre. Nel 2007 torna in campo e riesce a totalizzare 21 presenze in campionato, segnando l'ultimo decisivo gol con la maglia blucerchiata nella partita contro l'Atalanta del 28 febbraio 2007 finita 2-1 per la Samp.\nA fine stagione passa al Livorno, con un accordo biennale da 600.000 netti a stagione, ma il mese dopo scioglie il contratto con la squadra amaranto: gli ultras livornesi, schierati a sinistra, gli contestano le opposte vedute politiche (peraltro sempre negate dal diretto interessato), anche con cori dei tifosi rivolti contro di lui nello stadio di Livorno, durante le ultime giornate di campionato. Dai primi di giugno 2007, pertanto, ritorna sul mercato e viene ingaggiato dal Brescia, allenato da Serse Cosmi, con il quale il centravanti aveva giocato ad Arezzo e poi a Perugia.\nIl 14 luglio 2008 passa al , dove mette a segno la prima rete in maglia biancazzurra nella partita casalinga di campionato giocata contro il e vinta per 1-0. La stagione sar\u00e0 condizionata, anche in questo caso, da un nuovo infortunio; terminato il contratto, rimane svincolato. Il 21 luglio 2009 firma un contratto con la , in Lega Pro Prima Divisione.\nIl 1\u00ba luglio 2010 scende in Serie D, essendosi accordato col . In tutta la stagione segna 10 reti in 29 partite, contribuendo all'accesso del club emiliano ai play-off. La stagione seguente, sempre con il Mezzolara, segna 11 reti in 35 presenze. A fine stagione rimane svincolato, quindi l'11 settembre 2012 annuncia di aver sottoscritto un nuovo contratto con la squadra emiliana, con la quale si appresta a chiudere la carriera, come dichiarato dallo stesso attaccante bolognese. L'11 maggio 2015 viene annunciato il suo addio al calcio giocato.\nIn carriera ha totalizzato complessivamente 120 presenze e 30 reti in Serie A e 100 presenze e 21 reti in Serie B.\nNazionale.\nHa esordito in Nazionale il 12 novembre 2003 contro la , in una partita persa dagli azzurri per 3-1. Successivamente ha giocato altre due volte, l'ultima delle quali nel 2004.\nAllenatore.\nDopo aver allenato il in D nel 2015-2016, tra il 2017 e il 2020 \u00e8 il vice del suo ex allenatore Serse Cosmi nelle esperienze di , e . \nDiventa poi opinionista di Sportitalia e di Milan TV.\nIl 14 maggio 2021, sostituisce l'esonerato Mattia Gori come tecnico della Correggese in Serie D terminando il campionato all\u2019ottavo posto con 4 vittorie, 3 pareggi e 3 sconfitte. Il 24 giugno seguente Fabio Bazzani comunica alla societ\u00e0 la non volont\u00e0 di rinnovare il contratto.\nDa agosto \u00e8 commentatore tecnico per la Serie A su DAZN.\nIl 2 gennaio 2022 viene annunciato come nuovo collaboratore del nello staff di Sini\u0161a Mihajlovi\u0107."}
{"id": "354657", "revid": "767487", "url": "https://it.wikipedia.org/wiki?curid=354657", "title": "Farnern", "text": "Farnern (toponimo tedesco) \u00e8 un comune svizzero di 205 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "354662", "revid": "110157", "url": "https://it.wikipedia.org/wiki?curid=354662", "title": "Herbetswil", "text": "Herbetswil (toponimo tedesco) \u00e8 un comune svizzero di 533 abitanti del Canton Soletta, nel distretto di Thal."}
{"id": "354663", "revid": "767487", "url": "https://it.wikipedia.org/wiki?curid=354663", "title": "Porta Lucchese", "text": "Porta Lucchese \u00e8 uno dei quattro comuni, denominati \"cortine\" (gli altri erano Porta al Borgo, Porta Carratica e Porta San Marco) in cui fu diviso il contado della citt\u00e0 di Pistoia (il cui territorio comunale era delimitato dalle mura medievali) fino al 1877, anno un cui furono annessi a quest'ultimo.\nIl comune di Porta Lucchese, che prendeva il nome dall'omonima porta, si estendeva per circa 26\u00a0km\u00b2 e confinava con i comuni di Pistoia, Porta Carratica, Serravalle Pistoiese, Marliana e Porta al Borgo.\nAl momento della soppressione il comune contava 6694 abitanti e comprendeva le localit\u00e0 di Celle, Collina, Gabbiano, San Pantaleo, Ramini, Spazzavento, Bonelle, Vicofaro e San Piero in Vincio."}
{"id": "354665", "revid": "180559", "url": "https://it.wikipedia.org/wiki?curid=354665", "title": "Ron Tauranac", "text": "Biografia.\nProgettista di auto da corsa, di origini britanniche ma vissuto in Australia, fu fondatore del costruttore Brabham e della casa automobilistica britannica Ralt.\nTauranac costru\u00ec le prime vetture nel 1946 insieme al fratello Austin Lewis, chiamandole \"Ralt\" dalle loro iniziali. Nelle gare a cui partecipavano fecero la conoscenza di un giovane Jack Brabham che dopo essersi trasferito in Europa per gareggiare in Formula 1 invit\u00f2 il progettista australiano a seguirlo, e nel 1961 cominciarono a costruire vetture a nome Brabham per le diverse formule sportive. Nel 1966 Jack Brabham sarebbe stato il primo pilota a vincere un mondiale di F1 (il suo terzo) con una vettura dal proprio stesso nome.\nDopo il ritiro dalle corse di Brabham nel 1970 Tauranac rimase l'unico proprietario della squadra prima di cederla nel 1972 a Bernie Ecclestone. Lavor\u00f2 ancora al progetto della Trojan per la Formula 5000 che divento una vettura di F1 e della Politoys per Frank Williams prima di ritornare in Australia.\nIl pensionamento non dur\u00f2 per\u00f2 a lungo, e nel 1974 ritorn\u00f2 in Inghilterra aprendo una propria struttura per la quale rispolver\u00f2 il nome Ralt che appariva su vetture di Formula 3, Formula Atlantic e Formula 2; il primo Campionato Europeo di F3 fu quindi vinto da Larry Perkins su Ralt nel 1976 e le vetture di Tauranac vinsero diverse gare e titoli sia nazionali che europei negli anni successivi. Il modello RH6 del 1980 a motore Honda vinse quindi tre titoli europei di F2 tra il 1981 e il 1985, e la Ralt si sarebbe poi trasferita alla Formula 3000 quando la nuova serie nacque sulle ceneri della F2.\nNel frattempo Tauranac aveva accettato l'incarico di disegnare una vettura di F1 per la Theodore Racing che non ebbe molto successo anche se riusc\u00ec a vincere un Gran Premio non valido per il campionato con Keke Rosberg.\nNel 1988 cedette la Ralt alla March e si ritir\u00f2 definitivamente."}
{"id": "354669", "revid": "15756", "url": "https://it.wikipedia.org/wiki?curid=354669", "title": "Barriera corallina", "text": "La barriera corallina \u00e8 una formazione tipica dei mari e oceani tropicali, composta da formazioni rocciose sottomarine biogeniche costituite e accresciute dalla sedimentazione degli scheletri calcarei dei coralli, animali polipoidi facenti parte della classe Anthozoa, phylum Cnidaria. Per questo le barriere sono uno degli organismi pi\u00f9 importanti per la biodiversit\u00e0.\nIl termine si riferisce in genere alla barriera corallina di acque basse, habitat ad alto irraggiamento solare tipico dei mari tropicali, ma esistono biocostruzioni analoghe anche in acque a bassa penetrazione della luce (cosiddetta barriera corallina mesofotica) o in condizioni di assenza di luce (barriera corallina di acque profonde).\nQuesto tipo di ambiente \u00e8 unico in quanto le barriere hanno creato delle isole e delle lagune in mari profondi, modificando sia il fondo sia le coste (ricoperte di sabbia finissima, frutto dell'erosione marina sui coralli e dell'azione di alcuni pesci che si cibano dei polipi). La barriera corallina fa parte di una piattaforma carbonatica, e generalmente ne costituisce la fascia marginale verso mare. Verso terra \u00e8 spesso (ma non necessariamente) separata dalla costa da lagune molto alte. Nonostante le barriere coralline occupino solo lo 0,1% del fondo oceanico della Terra, supportano il 25% di tutte le specie marine\ndel nostro pianeta.\nDescrizione.\nNell'immaginario collettivo e non solo, le barriere coralline rappresentano un mondo sommerso variopinto e altamente ricco in biodiversit\u00e0. Le caratteristiche uniche dell'habitat che si crea a ridosso dei \"reefs\" (altro modo, anglosassone, per riferirsi alle barriere) sono dovute alla presenza dei coralli stessi che offrono riparo e protezione a migliaia di specie di pesci, crostacei, molluschi ed echinodermi.\nLa parte superiore delle barriere coralline, termine oggi riservato esclusivamente a quelle di maggiori dimensioni e poste lontano dalla costa (Grande Barriera australiana, Belize, ecc), fino a 5 m di profondit\u00e0, \u00e8 un ambiente ad alto o altissimo irraggiamento solare. Pochi cm al di sotto della superficie dell'acqua si possono raggiungere i . Ma gi\u00e0 a di profondit\u00e0, la quantit\u00e0 di luce si dimezza, attestandosi intorno ai nella fascia dei .\nLa luce \u00e8 il \u201ccarburante\u201d della barriera, in quanto viene catturata dai pigmenti fotosintetici delle zooxantelle, le alghe (genere \"Symbiodinium\") che vivono in strettissima simbiosi con i coralli, detti per questo zooxantellati, all'interno dei loro tessuti, stimolandone la crescita fornendo zuccheri e ossigeno e favorendo la costruzione dei loro scheletri calcarei.\nA questa grande quantit\u00e0 di luce in natura si aggiunge un notevole idrodinamismo (movimento dell'acqua), percentuali bassissime di nutrienti in soluzione e una buona quantit\u00e0 di plancton.\nFormazione.\nLa maggior parte delle barriere coralline si \u00e8 formata dopo l'ultimo periodo glaciale, quando lo scioglimento del ghiaccio ha causato l'innalzamento del livello del mare e l'allagamento delle piattaforme continentali. La maggior parte delle barriere coralline ha meno di 10.000 anni. Quando le comunit\u00e0 si sono stabilite, le barriere coralline sono cresciute verso l'alto, stimolando l'innalzamento del livello del mare. Le barriere coralline che si alzavano troppo lentamente potrebbero annegare, senza luce sufficiente. Le barriere coralline si trovano nel mare profondo lontano dalle piattaforme continentali, intorno alle isole oceaniche e agli atolli. La maggior parte di queste isole \u00e8 di origine vulcanica. Altri hanno origini tettoniche in cui i movimenti delle placche hanno sollevato il fondo oceanico profondo.\nIn The Structure and Distribution of Coral Reefs, Charles Darwin espose la sua teoria sulla formazione delle barriere coralline, un'idea che concep\u00ec durante il viaggio del Beagle. Ha teorizzato che il sollevamento e il cedimento della crosta terrestre sotto gli oceani formassero gli atolli. Darwin ha stabilito una sequenza di tre fasi nella formazione dell'atollo. Una barriera corallina si forma intorno a un'isola vulcanica estinta mentre l'isola e il fondo dell'oceano si abbassano. Mentre la subsidenza continua, la barriera corallina diventa una barriera corallina e infine un atollo.\nDarwin predisse che sotto ogni laguna ci sarebbe stata una base rocciosa, i resti del vulcano originale. Ricerche successive hanno supportato questa ipotesi. La teoria di Darwin derivava dalla sua comprensione che i polipi corallini prosperano ai tropici dove l'acqua \u00e8 agitata, ma possono vivere solo entro un intervallo di profondit\u00e0 limitato, a partire appena sotto la bassa marea. Laddove il livello della terra sottostante lo consente, i coralli crescono intorno alla costa per formare barriere coralline e alla fine possono crescere fino a diventare una barriera corallina.\nUna barriera corallina pu\u00f2 impiegare diecimila anni per formarsi e un atollo pu\u00f2 impiegare fino a 30 milioni di anni.\nDove il fondale sta salendo, intorno alla costa possono crescere barriere coralline, ma il corallo sollevato sopra il livello del mare muore. Se la terra si abbassa lentamente, le barriere coralline tengono il passo crescendo verso l'alto su una base di corallo morto pi\u00f9 vecchio, formando una barriera corallina che racchiude una laguna tra la barriera corallina e la terraferma. Una barriera corallina pu\u00f2 circondare un'isola, e una volta che l'isola affonda sotto il livello del mare, un atollo approssimativamente circolare di coralli in crescita continua a stare al passo con il livello del mare, formando una laguna centrale. Le barriere coralline e gli atolli di solito non formano cerchi completi ma sono rotti in alcuni punti dalle tempeste. Come l'innalzamento del livello del mare, un fondale che si abbassa rapidamente pu\u00f2 sopraffare la crescita dei coralli, uccidendo il corallo e la barriera corallina, a causa di quello che viene chiamato annegamento dei coralli. I coralli che si affidano alle zooxantelle possono morire quando l'acqua diventa troppo profonda perch\u00e9 i loro simbionti possano fotosintetizzare adeguatamente, a causa della ridotta esposizione alla luce.\nLe due principali variabili che determinano la geomorfologia, o forma, delle barriere coralline sono la natura del substrato su cui poggiano e la storia del cambiamento del livello del mare rispetto a quel substrato.\nLa Grande Barriera Corallina, vecchia di circa 20.000 anni, offre un esempio di come le barriere coralline si siano formate sulle piattaforme continentali. Il livello del mare era quindi 120 m (390 piedi) pi\u00f9 basso rispetto al XXI secolo. Quando il livello del mare si \u00e8 alzato, l'acqua e i coralli hanno invaso quelle che erano state le colline della pianura costiera australiana. Entro 13.000 anni fa, il livello del mare era salito a 60 m (200 piedi) pi\u00f9 basso di quello attuale e molte colline delle pianure costiere erano diventate isole continentali. Con il continuo innalzamento del livello del mare, l'acqua ha superato la maggior parte delle isole continentali. I coralli potrebbero quindi invadere le colline, formando banchi e scogliere. Il livello del mare sulla Grande Barriera Corallina non \u00e8 cambiato significativamente negli ultimi 6000 anni. L'et\u00e0 della struttura vivente della barriera corallina \u00e8 stimata tra i 6.000 e gli 8.000 anni. Sebbene la Grande Barriera Corallina si sia formata lungo una piattaforma continentale e non intorno a un'isola vulcanica, si applicano i principi di Darwin. Lo sviluppo si \u00e8 fermato allo stadio della barriera corallina, poich\u00e9 l'Australia non sta per sommergersi. Ha formato la barriera corallina pi\u00f9 grande del mondo, 300-1.000 m (980-3.280 piedi) dalla costa, che si estende per 2.000 km (1.200 mi).\nLe barriere coralline tropicali sane crescono orizzontalmente da 1 a 3 cm (da 0,39 a 1,18 pollici) all'anno e crescono verticalmente ovunque da 1 a 25 cm (da 0,39 a 9,84 pollici) all'anno; tuttavia, crescono solo a profondit\u00e0 inferiori a 150 m (490 piedi) a causa del loro bisogno di luce solare e non possono crescere sopra il livello del mare.\nMateriali.\nCome suggerisce il nome, le barriere coralline sono costituite da scheletri di corallo provenienti da colonie di corallo per lo pi\u00f9 intatte. Man mano che altri elementi chimici presenti nei coralli vengono incorporati nei depositi di carbonato di calcio, si forma l'aragonite. Tuttavia, frammenti di conchiglie e resti di alghe coralline come il genere segmentato verde Halimeda possono aumentare la capacit\u00e0 della barriera corallina di resistere ai danni delle tempeste e di altre minacce. Tali miscele sono visibili in strutture come l'atollo di Eniwetok.\nLa Grande Barriera Corallina.\nIn Australia, al largo delle coste del Queensland, si snoda la pi\u00f9 grande barriera corallina del mondo: 2900 barriere collegate tra loro, 900 isole, 345.000 chilometri quadrati, oltre 2200\u00a0km di lunghezza. Ospita circa 1500 specie di pesci.\nTipologie.\nDall'identificazione da parte di Darwin delle tre formazioni di barriera classica - la barriera corallina attorno a un'isola vulcanica che diventa una barriera corallina e poi un atollo - gli scienziati hanno identificato ulteriori tipi di barriera corallina. Mentre alcune fonti ne trovano solo tre, Thomas e Goudie elencano quattro \"tipi principali di barriera corallina su larga scala\" - la barriera corallina, la barriera corallina, l'atollo e la barriera corallina - mentre Spalding et al. elenca cinque \"tipi principali\" - la barriera corallina, la barriera corallina, l'atollo, la \"banca o piattaforma reef\" e la barriera corallina.\nBarriera corallina - Fringing Reef.\nUna barriera corallina, chiamata anche \"Fringing reef\", \u00e8 direttamente attaccata a una riva o la confina con un canale o laguna stretto e poco profondo. \u00c8 il tipo di barriera corallina pi\u00f9 comune. Le barriere coralline seguono le coste e possono estendersi per molti chilometri. Di solito sono larghe meno di 100 metri, ma alcune sono larghe centinaia di metri. Le barriere coralline si formano inizialmente sulla riva al basso livello dell'acqua e si espandono verso il mare man mano che crescono di dimensioni. La larghezza finale dipende da dove il fondale inizia a scendere ripidamente. La superficie della barriera corallina rimane generalmente alla stessa altezza: appena sotto la linea di galleggiamento. Nelle barriere coralline pi\u00f9 vecchie, le cui regioni esterne si spingono molto verso il mare, la parte interna \u00e8 resa pi\u00f9 profonda dall'erosione e alla fine forma una laguna. Le lagune della barriera corallina possono diventare larghe oltre 100 metri e profonde diversi metri. Come la stessa barriera corallina, corrono paralleli alla costa. Le barriere coralline del Mar Rosso sono \"alcune delle meglio sviluppate al mondo\" e si trovano lungo tutte le sue coste, tranne al largo delle baie sabbiose.\nBarriera corallina - Barrier Reef.\nLe barriere coralline sono separate da una costa continentale o insulare da un profondo canale o laguna. Assomigliano alle fasi successive di una barriera corallina con la sua laguna, ma differiscono da quest'ultima principalmente per dimensioni e origine. Le loro lagune possono essere larghe diversi chilometri e profonde dai 30 ai 70 metri. Soprattutto, il bordo esterno della barriera corallina al largo si \u00e8 formato in mare aperto piuttosto che vicino a una battigia. Come un atollo, si pensa che queste scogliere si formino sia quando il fondale si abbassa sia quando il livello del mare si alza. La formazione richiede molto pi\u00f9 tempo rispetto a una barriera corallina, quindi le barriere coralline sono molto pi\u00f9 rare.\nL'esempio pi\u00f9 noto e pi\u00f9 grande di barriera corallina \u00e8 la Grande Barriera Corallina australiana. Altri esempi importanti sono la barriera corallina del Belize e la barriera corallina della Nuova Caledonia. Barriere coralline si trovano anche sulle coste di Providencia, Mayotte, Isole Gambier, sulla costa sud-orientale del Kalimantan, su parti della costa di Sulawesi, nella Nuova Guinea sud-orientale e sulla costa meridionale dell'arcipelago della Louisiade.\nBarriera corallina - Platform Reef.\nLe barriere coralline a piattaforma, variamente chiamate banchine o barriere da tavola, possono formarsi sulla piattaforma continentale, cos\u00ec come nell'oceano aperto, infatti ovunque il fondale marino si alza abbastanza vicino alla superficie dell'oceano per consentire la crescita di zooxanthemic, reef-forming coralli. Le barriere coralline si trovano nella Grande Barriera Corallina meridionale, nel gruppo Swain e Capricorn sulla piattaforma continentale, a circa 100-200 km dalla costa. Alcune scogliere di piattaforma delle Mascarene settentrionali si trovano a diverse migliaia di chilometri dalla terraferma. A differenza delle barriere coralline e frange che si estendono solo verso il mare, le barriere coralline crescono in tutte le direzioni. Sono di dimensioni variabili, da poche centinaia di metri a molti chilometri di diametro. La loro forma abituale \u00e8 da ovale a allungata. Parti di queste barriere possono raggiungere la superficie e formare banchi di sabbia e piccole isole attorno alle quali possono formare barriere coralline. Una laguna pu\u00f2 formarsi nel mezzo di una scogliera di piattaforma.\nGli scogli della piattaforma possono essere trovati all'interno degli atolli. L\u00ec sono chiamati patch reef e possono raggiungere solo poche decine di metri di diametro. Dove le barriere coralline si formano su una struttura allungata, ad es. g. una vecchia barriera corallina erosa, possono formare una disposizione lineare. \u00c8 il caso, ad esempio, della costa orientale del Mar Rosso vicino a Jeddah. Nelle vecchie scogliere di piattaforma, la parte interna pu\u00f2 essere cos\u00ec pesantemente erosa da formare uno pseudo-atollo. Questi possono essere distinti dagli atolli reali solo da indagini dettagliate, possibilmente comprese le carotaggi. Alcune barriere coralline della piattaforma delle Laccadive sono a forma di U, a causa del vento e del flusso d'acqua.\nBarriera corallina - Atolli.\nGli atolli o le barriere degli atolli sono una barriera corallina pi\u00f9 o meno circolare o continua che si estende tutto intorno a una laguna senza un'isola centrale. Di solito sono formati da barriere coralline intorno alle isole vulcaniche. Nel tempo, l'isola si erode e sprofonda sotto il livello del mare. Gli atolli possono anche essere formati dall'affondamento del fondale o dall'innalzamento del livello del mare. Ne risulta un anello di scogliere che racchiudono una laguna. Gli atolli sono numerosi nel Pacifico meridionale, dove di solito si trovano in mezzo all'oceano, ad esempio nelle Isole Caroline, nelle Isole Cook, nella Polinesia francese, nelle Isole Marshall e in Micronesia.\nGli atolli si trovano nell'Oceano Indiano, ad esempio, alle Maldive, alle Isole Chagos, alle Seychelles e intorno all'isola di Cocos. L'intero arcipelago delle Maldive \u00e8 composta da 26 atolli.\nCoralli.\nQuando sono vivi, i coralli sono colonie di piccoli animali incastonati in gusci di carbonato di calcio. Le teste di corallo sono costituite da accumuli di singoli animali chiamati polipi, disposti in forme diverse. I polipi sono generalmente piccoli, ma possono variare in dimensioni da una capocchia di spillo a 30 cm (12 pollici).\nI coralli che costruiscono barriere coralline o ermetici vivono solo nella zona fotica (sopra i 50 m), la profondit\u00e0 alla quale la luce solare sufficiente penetra nell'acqua.\nZooxantelle.\nI polipi dei coralli non fotosintetizzano, ma hanno una relazione simbiotica con alghe microscopiche (dinoflagellati) del genere Symbiodinium, comunemente chiamate zooxantelle. Questi organismi vivono all'interno dei tessuti dei polipi e forniscono nutrienti organici che nutrono il polipo sotto forma di glucosio, glicerolo e amminoacidi. A causa di questa relazione, le barriere coralline crescono molto pi\u00f9 velocemente in acque limpide, che ammettono pi\u00f9 luce solare. Senza i loro simbionti, la crescita dei coralli sarebbe troppo lenta per formare significative strutture di barriera. I coralli ottengono fino al 90% dei loro nutrienti dai loro simbionti. In cambio, come esempio di mutualismo, i coralli riparano le zooxantelle, in media un milione per ogni centimetro cubo di corallo, e forniscono un apporto costante di anidride carbonica di cui hanno bisogno per la fotosintesi.\nI pigmenti variabili nelle diverse specie di zooxantelle conferiscono loro un aspetto complessivamente marrone o marrone dorato e conferiscono ai coralli marroni i loro colori. Altri pigmenti come rossi, blu, verdi, ecc. provengono da proteine colorate prodotte dagli animali corallini. Il corallo che perde una grande frazione delle sue zooxantelle diventa bianco (o talvolta sfumature pastello nei coralli pigmentati con le proprie proteine) e si dice che sia sbiancato, una condizione che, se non corretta, pu\u00f2 uccidere il corallo.\nCi sono otto cladi di filotipi Symbiodinium. La maggior parte delle ricerche \u00e8 stata condotta sui cladi A-D. Ogni clade contribuisce con i propri benefici e attributi meno compatibili alla sopravvivenza dei loro ospiti corallini. Ogni organismo fotosintetico ha un livello specifico di sensibilit\u00e0 al fotodanneggiamento ai composti necessari per la sopravvivenza, come le proteine. I tassi di rigenerazione e replicazione determinano la capacit\u00e0 dell'organismo di sopravvivere. Il filotipo A si trova maggiormente nelle acque poco profonde. \u00c8 in grado di produrre amminoacidi simili alle micosporine resistenti ai raggi UV, utilizzando un derivato della glicerina per assorbire la radiazione UV e permettendo loro di adattarsi meglio alle temperature dell'acqua pi\u00f9 calde. In caso di danni ai raggi UV o termici, se e quando si verifica la riparazione, aumenter\u00e0 la probabilit\u00e0 di sopravvivenza dell'ospite e del simbionte. Questo porta all'idea che, evolutivamente, il clade A \u00e8 pi\u00f9 resistente ai raggi UV e termicamente rispetto agli altri clade.\nLe cladi B e C si trovano pi\u00f9 frequentemente in acque pi\u00f9 profonde, il che potrebbe spiegare la loro maggiore vulnerabilit\u00e0 all'aumento delle temperature. Le piante terrestri che ricevono meno luce solare perch\u00e9 si trovano nel sottobosco sono analoghe ai cladi B, C e D. Poich\u00e9 i cladi da B a D si trovano a profondit\u00e0 pi\u00f9 profonde, richiedono un elevato tasso di assorbimento della luce per essere in grado di sintetizzare tanta energia . Con elevati tassi di assorbimento alle lunghezze d'onda UV, questi filotipi sono pi\u00f9 inclini allo sbiancamento dei coralli rispetto al clade A poco profondo.\n\u00c8 stato osservato che il clade D \u00e8 tollerante alle alte temperature e ha un tasso di sopravvivenza pi\u00f9 elevato rispetto ai cladi B e C durante i moderni eventi di sbiancamento.\nScheletro.\nLe barriere coralline crescono mentre i polipi e altri organismi depositano carbonato di calcio, la base del corallo, come struttura scheletrica sotto e intorno a se stessi, spingendo la sommit\u00e0 della testa del corallo verso l'alto e verso l'esterno. Onde, pesci al pascolo (come i pesci pappagallo), ricci di mare, spugne e altre forze e organismi agiscono come bioerodori, scomponendo gli scheletri dei coralli in frammenti che si depositano negli spazi nella struttura della barriera corallina o formano fondali sabbiosi nelle lagune di barriera associate.\nLe forme tipiche delle specie di corallo prendono il nome dalla loro somiglianza con oggetti terrestri come cervelli rugosi, cavoli, piani di tavoli, corna, fili e pilastri. Queste forme possono dipendere dalla storia della vita del corallo, come l'esposizione alla luce e l'azione delle onde, e da eventi come le rotture.\nRiproduzione.\nI coralli si riproducono sia sessualmente che asessualmente. Un singolo polipo utilizza entrambe le modalit\u00e0 riproduttive durante la sua vita. I coralli si riproducono sessualmente mediante fecondazione interna o esterna. Le cellule riproduttive si trovano sui mesenteri, membrane che si irradiano verso l'interno dallo strato di tessuto che riveste la cavit\u00e0 dello stomaco. Alcuni coralli adulti maturi sono ermafroditi; altri sono esclusivamente maschi o femmine. Alcune specie cambiano sesso man mano che crescono.\nLe uova fecondate internamente si sviluppano nel polipo per un periodo che va da giorni a settimane. Lo sviluppo successivo produce una minuscola larva, nota come planula. Le uova fecondate esternamente si sviluppano durante la deposizione delle uova sincronizzata. I polipi attraverso una barriera corallina rilasciano simultaneamente uova e sperma nell'acqua in massa. Le uova si disperdono su una vasta area. La tempistica della deposizione delle uova dipende dal periodo dell'anno, dalla temperatura dell'acqua e dai cicli delle maree e della luna. La deposizione delle uova ha pi\u00f9 successo data la piccola variazione tra l'alta e la bassa marea. Minore \u00e8 il movimento dell'acqua, maggiori sono le possibilit\u00e0 di fertilizzazione. Il momento ideale si verifica in primavera. Il rilascio di uova o planula di solito avviene di notte ed \u00e8 talvolta in fase con il ciclo lunare (da tre a sei giorni dopo la luna piena). Il periodo dal rilascio all'insediamento dura solo pochi giorni, ma alcune planule possono sopravvivere a galla per diverse settimane. Durante questo processo, le larve possono utilizzare diversi segnali per trovare un luogo adatto per l'insediamento. A lunghe distanze i suoni delle barriere esistenti sono probabilmente importanti, mentre a brevi distanze diventano importanti i composti chimici. Le larve sono vulnerabili alla predazione e alle condizioni ambientali. Le poche fortunate planule che si attaccano con successo al substrato poi competono per cibo e spazio.\nAltre tipologie.\nI coralli sono i pi\u00f9 prodigiosi costruttori di barriere coralline. Tuttavia molti altri organismi che vivono nella comunit\u00e0 della barriera corallina contribuiscono al carbonato di calcio scheletrico allo stesso modo dei coralli. Questi includono alghe coralline e alcune spugne. Le barriere coralline sono sempre costruite dagli sforzi combinati di questi diversi phyla, con diversi organismi che guidano la costruzione della barriera corallina in diversi periodi geologici.\nAlghe Coralline.\nLe alghe coralline contribuiscono in modo importante alla struttura della barriera corallina. Sebbene i loro tassi di deposizione di minerali siano molto pi\u00f9 lenti dei coralli, sono pi\u00f9 tolleranti all'azione delle onde ruvide, e quindi aiutano a creare una crosta protettiva su quelle parti della barriera corallina soggette alle maggiori forze dalle onde, come il fronte della barriera corallina rivolto verso il oceano aperto. Rafforzano anche la struttura della barriera corallina depositando calcare in fogli sulla superficie della barriera corallina.\nSpugne.\n\"Sclerosponge\" \u00e8 il nome descrittivo di tutti i Poriferi che costruiscono scogliere. All'inizio del periodo Cambriano, le spugne di Archaeocyatha furono i primi organismi al mondo per la costruzione di scogliere e le spugne furono gli unici costruttori di scogliere fino all'Ordoviciano. Le sclerospugne aiutano ancora i coralli a costruire barriere coralline moderne, ma come le alghe coralline hanno una crescita molto pi\u00f9 lenta dei coralli e il loro contributo \u00e8 (di solito) minore.\nNell'Oceano Pacifico settentrionale le spugne delle nuvole creano ancora strutture minerali di acque profonde senza coralli, sebbene le strutture non siano riconoscibili dalla superficie come le barriere coralline tropicali. Sono gli unici organismi esistenti noti per costruire strutture simili a barriere coralline in acqua fredda.\nZone.\nGli ecosistemi della barriera corallina contengono zone distinte che ospitano diversi tipi di habitat. Di solito, vengono riconosciute tre zone principali: la barriera corallina anteriore, la cresta della barriera corallina e la barriera corallina posteriore (spesso denominata laguna della barriera corallina).\nLe tre zone sono fisicamente ed ecologicamente interconnesse. La vita della barriera corallina e i processi oceanici creano opportunit\u00e0 per lo scambio di acqua di mare, sedimenti, nutrienti e vita marina.\nLa maggior parte delle barriere coralline si trova in acque profonde meno di 50 m. Alcuni abitano le piattaforme continentali tropicali dove non si verificano risalite fresche e ricche di nutrienti, come la Grande Barriera Corallina. Altri si trovano nel profondo oceano che circonda le isole o come atolli, come alle Maldive. Le barriere coralline che circondano le isole si formano quando le isole sprofondano nell'oceano e gli atolli si formano quando un'isola sprofonda sotto la superficie del mare.\nIn alternativa, Moyle e Cech distinguono sei zone, sebbene la maggior parte delle barriere coralline possieda solo alcune delle zone.\nLa superficie della barriera corallina \u00e8 la parte pi\u00f9 superficiale della barriera corallina. \u00c8 soggetto a picchi e maree. Quando le onde passano su aree poco profonde, si depositano, come mostrato nel diagramma adiacente. Ci\u00f2 significa che l'acqua \u00e8 spesso agitata. Queste sono le condizioni precise in cui fioriscono i coralli. La luce \u00e8 sufficiente per la fotosintesi da parte delle zooxantelle simbiotiche e l'acqua agitata porta il plancton per nutrire il corallo.\nIl fondo della barriera corallina \u00e8 il fondale marino poco profondo che circonda una barriera corallina. Questa zona si trova vicino alle barriere coralline sulle piattaforme continentali. Le barriere coralline intorno alle isole tropicali e agli atolli scendono bruscamente a grandi profondit\u00e0 e non hanno un tale fondo. Solitamente sabbioso, il pavimento supporta spesso prati di alghe che sono importanti aree di foraggiamento per i pesci di barriera.\nIl drop-off della barriera corallina \u00e8, per i suoi primi 50 m, habitat per i pesci di barriera che trovano rifugio sulla parete rocciosa e il plancton nell'acqua vicina. La zona di abbandono si applica principalmente alle barriere coralline che circondano le isole e gli atolli oceanici.\nLa parete della barriera corallina \u00e8 la zona sopra il fondale della barriera corallina o il drop-off della barriera corallina. Questa zona \u00e8 spesso l'area pi\u00f9 diversificata della barriera corallina. Coralli e alghe calcaree forniscono habitat complessi e aree che offrono protezione, come crepe e fessure. Gli invertebrati e le alghe epifite forniscono gran parte del cibo per altri organismi. Una caratteristica comune in questa zona del foreef sono le formazioni di speroni e solchi che servono a trasportare i sedimenti verso il basso.\nIl reef flat \u00e8 il piatto dal fondo sabbioso, che pu\u00f2 trovarsi dietro la barriera corallina principale, contenente pezzi di corallo. Questa zona pu\u00f2 delimitare una laguna e fungere da area protettiva, oppure pu\u00f2 trovarsi tra il reef e la riva, e in questo caso \u00e8 un'area piatta e rocciosa. I pesci tendono a preferirlo quando \u00e8 presente.\nLa laguna della barriera corallina \u00e8 una regione completamente chiusa, che crea un'area meno interessata dall'azione delle onde e spesso contiene piccole macchie di barriera.\nTuttavia, la \"topografia delle barriere coralline \u00e8 in continua evoluzione. Ogni barriera corallina \u00e8 costituita da macchie irregolari di alghe, invertebrati sessili e roccia e sabbia nude. Le dimensioni, la forma e l'abbondanza relativa di queste macchie cambiano di anno in anno in risposta a i vari fattori che favoriscono un tipo di patch rispetto a un altro. La crescita del corallo, ad esempio, produce un cambiamento costante nella struttura fine delle barriere coralline. Su scala pi\u00f9 ampia, le tempeste tropicali possono abbattere ampie sezioni della barriera corallina e causare lo spostamento di massi sulle aree sabbiose .\"\nLocations.\nSi stima che le barriere coralline coprano 284.300 km\u00b2 (109.800 miglia quadrate), poco meno dello 0,1% della superficie degli oceani. La regione indo-pacifica (che comprende Mar Rosso, Oceano Indiano, Sud-Est asiatico e Pacifico) rappresenta il 91,9% di questo totale. Il sud-est asiatico rappresenta il 32,3% di quella cifra, mentre il Pacifico, inclusa l'Australia, rappresenta il 40,8%. Le barriere coralline atlantiche e caraibiche rappresentano il 7,6%.\nSebbene i coralli esistano sia in acque temperate che tropicali, le barriere coralline di acque poco profonde si formano solo in una zona che si estende da circa 30\u00b0 N a 30\u00b0 S dell'equatore. I coralli tropicali non crescono a profondit\u00e0 superiori a 50 metri (160 piedi). La temperatura ottimale per la maggior parte delle barriere coralline \u00e8 26-27 \u00b0C (79-81 \u00b0F), e esistono poche barriere coralline in acque inferiori a 18 \u00b0C (64 \u00b0F). Tuttavia, le barriere coralline nel Golfo Persico si sono adattate a temperature di 13 \u00b0C (55 \u00b0F) in inverno e 38 \u00b0C (100 \u00b0F) in estate. 37 specie di coralli scleractiniani abitano un tale ambiente intorno all'isola di Larak.\nIl corallo di acque profonde abita a profondit\u00e0 maggiori e temperature pi\u00f9 fredde a latitudini molto pi\u00f9 elevate, fino alla Norvegia settentrionale. Sebbene i coralli di acque profonde possano formare barriere coralline, si sa poco di loro.\nLe barriere coralline sono rare lungo le coste occidentali delle Americhe e dell'Africa, principalmente a causa della risalita e delle forti correnti costiere fredde che riducono la temperatura dell'acqua in queste aree (rispettivamente le correnti del Per\u00f9, del Benguela e delle Canarie). I coralli si trovano raramente lungo la costa dell'Asia meridionale, dalla punta orientale dell'India (Chennai) ai confini del Bangladesh e del Myanmar, cos\u00ec come lungo le coste del Sud America nord-orientale e del Bangladesh, a causa del rilascio di acqua dolce dall'Amazzonia e dal Gange. Fiumi rispettivamente.\nIl paradosso di Darwin.\nIn The Structure and Distribution of Coral Reefs, pubblicato nel 1842, Darwin descrisse come le barriere coralline furono trovate in alcune aree tropicali ma non in altre, senza una causa evidente. I coralli pi\u00f9 grandi e pi\u00f9 forti sono cresciuti nelle parti della barriera corallina esposte alle onde pi\u00f9 violente e i coralli erano indeboliti o assenti dove si sono accumulati sedimenti sciolti.\nLe acque tropicali contengono poche sostanze nutritive, ma una barriera corallina pu\u00f2 prosperare come un'\"oasi nel deserto\". Ci\u00f2 ha dato origine all'enigma dell'ecosistema, a volte chiamato \"paradosso di Darwin\": \"Come pu\u00f2 prosperare una produzione cos\u00ec elevata in condizioni cos\u00ec povere di nutrienti?\"\nLe barriere coralline supportano oltre un quarto di tutte le specie marine. Questa diversit\u00e0 si traduce in reti trofiche complesse, con grandi pesci predatori che mangiano pesci da foraggio pi\u00f9 piccoli che mangiano zooplancton ancora pi\u00f9 piccolo e cos\u00ec via. Tuttavia, tutte le reti alimentari alla fine dipendono dalle piante, che sono i produttori primari. Le barriere coralline producono tipicamente 5-10 grammi di carbonio per metro quadrato al giorno (gC\u00b7m-2\u00b7day-1) biomassa.\nUna delle ragioni dell'insolita limpidezza delle acque tropicali \u00e8 la loro carenza di nutrienti e il plancton alla deriva. Inoltre, il sole splende tutto l'anno ai tropici, riscaldando lo strato superficiale, rendendolo meno denso degli strati sotto la superficie. L'acqua pi\u00f9 calda \u00e8 separata dall'acqua pi\u00f9 profonda e pi\u00f9 fredda da un termoclino stabile, dove la temperatura cambia rapidamente. Ci\u00f2 mantiene le acque superficiali calde che galleggiano sopra le acque pi\u00f9 profonde e pi\u00f9 fredde. Nella maggior parte dell'oceano, c'\u00e8 poco scambio tra questi strati. Gli organismi che muoiono negli ambienti acquatici generalmente affondano sul fondo, dove si decompongono, che rilascia sostanze nutritive sotto forma di azoto (N), fosforo (P) e potassio (K). Questi nutrienti sono necessari per la crescita delle piante, ma ai tropici non tornano direttamente in superficie.\nLe piante costituiscono la base della catena alimentare e hanno bisogno di luce solare e sostanze nutritive per crescere. Nell'oceano, queste piante sono principalmente fitoplancton microscopici che si spostano nella colonna d'acqua. Hanno bisogno della luce solare per la fotosintesi, che alimenta la fissazione del carbonio, quindi si trovano solo relativamente vicino alla superficie, ma hanno anche bisogno di sostanze nutritive. Il fitoplancton utilizza rapidamente i nutrienti nelle acque superficiali e, ai tropici, questi nutrienti di solito non vengono sostituiti a causa del termoclino.\nSpiegazione.\nIntorno alle barriere coralline, le lagune si riempiono di materiale eroso dalla barriera corallina e dall'isola. Diventano paradisi per la vita marina, fornendo protezione da onde e tempeste.\nAncora pi\u00f9 importante, le barriere coralline riciclano i nutrienti, cosa che accade molto meno in mare aperto. Nelle barriere coralline e nelle lagune, i produttori includono fitoplancton, cos\u00ec come alghe e alghe coralline, in particolare piccoli tipi chiamati alghe di tappeto erboso, che trasmettono sostanze nutritive ai coralli. Il fitoplancton costituisce la base della catena alimentare e viene mangiato da pesci e crostacei. Il riciclaggio riduce gli apporti di nutrienti necessari in generale per supportare la comunit\u00e0.\nIl colore dei coralli dipende dalla combinazione delle sfumature marroni fornite dalle loro zooxantelle e dalle proteine pigmentate (rossi, blu, verdi, ecc.) Prodotte dai coralli stessi.\nI coralli assorbono anche i nutrienti, inclusi azoto inorganico e fosforo, direttamente dall'acqua. Molti coralli estendono i loro tentacoli di notte per catturare lo zooplancton che passa vicino. Lo zooplancton fornisce al polipo azoto e il polipo condivide parte dell'azoto con le zooxantelle, che richiedono anche questo elemento.\nLe spugne vivono nelle fessure delle barriere coralline. Sono efficienti filtratori e nel Mar Rosso consumano circa il 60% del fitoplancton che scorre. Le spugne alla fine espellono i nutrienti in una forma che i coralli possono usare.\nLa maggior parte dei polipi di corallo sono alimentatori notturni. Qui, al buio, i polipi hanno esteso i loro tentacoli per nutrirsi di zooplancton.\nLa rugosit\u00e0 delle superfici dei coralli \u00e8 la chiave per la sopravvivenza dei coralli in acque agitate. Normalmente, uno strato limite di acqua ferma circonda un oggetto sommerso, che funge da barriera. Le onde che si infrangono sui bordi estremamente ruvidi dei coralli interrompono lo strato limite, consentendo ai coralli l'accesso ai nutrienti di passaggio. L'acqua turbolenta favorisce quindi la crescita della barriera corallina. Senza l'accesso alle sostanze nutritive apportate dalle superfici ruvide dei coralli, anche il riciclaggio pi\u00f9 efficace non sarebbe sufficiente.\nL'acqua profonda ricca di sostanze nutritive che entra nelle barriere coralline attraverso eventi isolati pu\u00f2 avere effetti significativi sulla temperatura e sui sistemi di nutrienti. Questo movimento dell'acqua interrompe il termoclino relativamente stabile che di solito esiste tra l'acqua calda poco profonda e l'acqua pi\u00f9 fredda pi\u00f9 profonda. I regimi di temperatura sulle barriere coralline delle Bahamas e della Florida sono molto variabili con scale temporali da minuti a stagioni e scale spaziali attraverso le profondit\u00e0.\nL'acqua pu\u00f2 passare attraverso le barriere coralline in vari modi, inclusi anelli di corrente, onde di superficie, onde interne e cambiamenti di marea. Il movimento \u00e8 generalmente creato dalle maree e dal vento. Poich\u00e9 le maree interagiscono con la batimetria variabile e il vento si mescola con l'acqua superficiale, si creano onde interne. Un'onda interna \u00e8 un'onda di gravit\u00e0 che si muove lungo la stratificazione di densit\u00e0 all'interno dell'oceano. Quando una particella d'acqua incontra una densit\u00e0 diversa, oscilla e crea onde interne. Sebbene le onde interne abbiano generalmente una frequenza inferiore rispetto alle onde di superficie, spesso si formano come un'unica onda che si rompe in pi\u00f9 onde quando colpisce una pendenza e si sposta verso l'alto. Questa rottura verticale delle onde interne causa un significativo rimescolamento diapicale e turbolenza.[95][96] Le onde interne possono agire come pompe di nutrienti, portando in superficie plancton e acqua fresca ricca di sostanze nutritive.\nLa struttura irregolare caratteristica della batimetria della barriera corallina pu\u00f2 migliorare la miscelazione e produrre sacche di acqua pi\u00f9 fresca e contenuto variabile di nutrienti. L'arrivo di acqua fresca e ricca di sostanze nutritive dalle profondit\u00e0 a causa delle onde interne e dei fori di marea \u00e8 stato collegato ai tassi di crescita di alimentatori in sospensione e alghe bentoniche, nonch\u00e9 di plancton e organismi larvali. L'alga Codium isthmocladum reagisce alle fonti di nutrienti delle acque profonde perch\u00e9 i loro tessuti hanno diverse concentrazioni di nutrienti a seconda della profondit\u00e0. Le aggregazioni di uova, organismi larvali e plancton sulle barriere coralline rispondono alle intrusioni di acque profonde. Allo stesso modo, quando le onde interne e i fori si muovono verticalmente, gli organismi larvali che vivono in superficie vengono trasportati verso la riva. Ci\u00f2 ha un'importanza biologica significativa per gli effetti a cascata delle catene alimentari negli ecosistemi delle barriere coralline e potrebbe fornire un'altra chiave per sbloccare il paradosso.\nI cianobatteri forniscono nitrati solubili tramite la fissazione dell'azoto.\nLe barriere coralline spesso dipendono dagli habitat circostanti, come prati di alghe e foreste di mangrovie, per i nutrienti. Le alghe e le mangrovie forniscono piante morte e animali ricchi di azoto e servono a nutrire pesci e animali della barriera corallina fornendo legno e vegetazione. Le barriere coralline, a loro volta, proteggono le mangrovie e le fanerogame dalle onde e producono sedimenti in cui le mangrovie e le fanerogame marine possono radicarsi.\nBiodiversit\u00e0.\nLe barriere coralline formano alcuni degli ecosistemi pi\u00f9 produttivi del mondo, fornendo habitat marini complessi e vari che supportano un'ampia gamma di altri organismi. Le barriere coralline appena sotto il livello della bassa marea hanno una relazione reciprocamente vantaggiosa con le foreste di mangrovie ad alta marea e le praterie di alghe in mezzo: le scogliere proteggono le mangrovie e le alghe da forti correnti e onde che le danneggerebbero o eroderebbero i sedimenti in cui si trovano radicate, mentre le mangrovie e le alghe proteggono il corallo dai grandi afflussi di limo, acqua dolce e inquinanti. Questo livello di variet\u00e0 nell'ambiente avvantaggia molti animali della barriera corallina, che, ad esempio, possono nutrirsi dell'erba marina e utilizzare le barriere coralline per la protezione o la riproduzione.\nLe barriere coralline ospitano una variet\u00e0 di animali, tra cui pesci, uccelli marini, spugne, cnidari (che includono alcuni tipi di coralli e meduse), vermi, crostacei (compresi gamberetti, gamberetti puliti, aragoste e granchi), molluschi (compresi i cefalopodi), echinodermi (tra cui stelle marine, ricci di mare e cetrioli di mare), ascidie, tartarughe marine e serpenti di mare. A parte gli esseri umani, i mammiferi sono rari sulle barriere coralline, con l'eccezione principale di cetacei in visita come i delfini. Alcune specie si nutrono direttamente di coralli, mentre altre pascolano di alghe sulla barriera corallina. La biomassa della barriera corallina \u00e8 positivamente correlata alla diversit\u00e0 delle specie.\nGli stessi nascondigli in una barriera corallina possono essere regolarmente abitati da specie diverse in momenti diversi della giornata. I predatori notturni come il pesce cardinale e il pesce scoiattolo si nascondono durante il giorno, mentre castagnole, pesci chirurgo, pesci balestra, labri e pesci pappagallo si nascondono da anguille e squali.\nIl gran numero e la diversit\u00e0 dei nascondigli nelle barriere coralline, cio\u00e8 i rifugi, sono il fattore pi\u00f9 importante che causa la grande diversit\u00e0 e l'elevata biomassa degli organismi nelle barriere coralline.\nAlghe.\nLe barriere coralline sono cronicamente a rischio di invasione di alghe. La pesca eccessiva e l'eccesso di apporto di nutrienti dalla terraferma possono consentire alle alghe di competere e uccidere il corallo. L'aumento dei livelli di nutrienti pu\u00f2 essere il risultato del deflusso delle acque reflue o dei fertilizzanti chimici. Il deflusso pu\u00f2 trasportare azoto e fosforo che promuovono la crescita eccessiva delle alghe. Le alghe a volte possono competere con il corallo per lo spazio. Le alghe possono quindi soffocare il corallo diminuendo l'apporto di ossigeno disponibile alla barriera corallina. Livelli di ossigeno ridotti possono rallentare i tassi di calcificazione, indebolendo il corallo e rendendolo pi\u00f9 suscettibile alle malattie e al degrado. Le alghe abitano una grande percentuale di localit\u00e0 coralline esaminate. La popolazione algale \u00e8 costituita da alghe da tappeto erboso, alghe coralline e macroalghe. Alcuni ricci di mare (come Diadema antillarum) mangiano queste alghe e potrebbero quindi ridurre il rischio di invasione algale.\nSpugne.\nLe spugne sono fondamentali per il funzionamento della barriera corallina che sistema. Alghe e coralli nelle barriere coralline producono materiale organico. Questo viene filtrato attraverso spugne che convertono questo materiale organico in piccole particelle che a loro volta vengono assorbite da alghe e coralli.\nPesci.\nOltre 4.000 specie di pesci abitano le barriere coralline. Le ragioni di questa diversit\u00e0 rimangono poco chiare. Le ipotesi includono la \"lotteria\", in cui il primo (fortunato vincitore) recluta in un territorio \u00e8 tipicamente in grado di difenderlo dai ritardatari, la \"competizione\", in cui gli adulti competono per il territorio, e le specie meno competitive devono essere in grado di sopravvivere in habitat pi\u00f9 povero e \"predazione\", in cui la dimensione della popolazione \u00e8 una funzione della mortalit\u00e0 dei piscivori post-insediamento. Le barriere coralline sane possono produrre fino a 35 tonnellate di pesce per chilometro quadrato ogni anno, ma le barriere danneggiate producono molto meno.\nInvertebrati.\nI ricci di mare, i dotidi e le lumache di mare mangiano le alghe. Alcune specie di ricci di mare, come il Diadema antillarum, possono svolgere un ruolo fondamentale nell'impedire alle alghe di invadere le barriere coralline. I ricercatori stanno studiando l'uso di ricci da collezione nativi, Tripneustes gratilla, per il loro potenziale come agenti di biocontrollo per mitigare la diffusione di specie di alghe invasive sulle barriere coralline. I nudibranchi e gli anemoni di mare mangiano le spugne.\nUn certo numero di invertebrati, chiamati collettivamente \"criptofauna\", abitano il substrato scheletrico del corallo stesso, perforando gli scheletri (attraverso il processo di bioerosione) o vivendo in vuoti e fessure preesistenti. Gli animali che scavano nella roccia includono spugne, molluschi bivalvi e sipunculani. Quelli che si stabiliscono sulla barriera corallina includono molte altre specie, in particolare crostacei e vermi policheti.\nUccelli marini.\nI sistemi di barriera corallina forniscono habitat importanti per le specie di uccelli marini, alcune in via di estinzione. Ad esempio, l'atollo di Midway alle Hawaii ospita quasi tre milioni di uccelli marini, inclusi due terzi (1,5 milioni) della popolazione mondiale di albatro di Laysan e un terzo della popolazione mondiale di albatro dai piedi neri. Ogni specie di uccelli marini ha siti specifici sull'atollo in cui nidificano. In totale, a Midway vivono 17 specie di uccelli marini. L'albatro dalla coda corta \u00e8 il pi\u00f9 raro, con meno di 2.200 sopravvissuti dopo un'eccessiva caccia alle piume alla fine del XIX secolo.\nAltri.\nI serpenti di mare si nutrono esclusivamente di pesce e delle loro uova. Gli uccelli marini, come aironi, sule, pellicani e sule, si nutrono di pesci di barriera. Alcuni rettili terrestri si associano in modo intermittente alle barriere coralline, come i varani, il coccodrillo marino e i serpenti semiacquatici, come Laticauda colubrina. Le tartarughe marine, in particolare le tartarughe marine embricate, si nutrono di spugne.\nEcosistema.\nLe barriere coralline forniscono servizi ecosistemici al turismo, alla pesca e alla protezione delle coste. Il valore economico globale delle barriere coralline \u00e8 stato stimato tra i 29,8 miliardi di dollari e i 375 miliardi di dollari all'anno. Circa 500 milioni di persone beneficiano dei servizi ecosistemici forniti dalle barriere coralline.\nIl costo economico della distruzione di un chilometro di barriera corallina in un periodo di 25 anni \u00e8 stato stimato tra i 137.000 e i 1.200.000 dollari.\nPer migliorare la gestione delle barriere coralline costiere, il World Resources Institute (WRI) ha sviluppato e pubblicato strumenti per calcolare il valore del turismo correlato alla barriera corallina, della protezione delle coste e della pesca, in collaborazione con cinque paesi dei Caraibi. Ad aprile 2011, i documenti di lavoro pubblicati riguardavano St. Lucia, Tobago, Belize e Repubblica Dominicana. Il WRI stava \"assicurandosi che i risultati dello studio supportassero il miglioramento delle politiche costiere e della pianificazione della gestione\". Lo studio del Belize ha stimato il valore dei servizi di barriera corallina e mangrovie a $ 395-559 milioni all'anno.\nSecondo Sarkis et al (2010), le barriere coralline delle Bermuda forniscono vantaggi economici all'isola per un valore medio di $ 722 milioni all'anno, sulla base di sei servizi ecosistemici chiave.\nLe barriere coralline proteggono le coste assorbendo l'energia delle onde e molte piccole isole non esisterebbero senza le barriere coralline. Le barriere coralline possono ridurre l'energia delle onde del 97%, contribuendo a prevenire la perdita di vite umane e danni alle propriet\u00e0. Le coste protette dalle barriere coralline sono anche pi\u00f9 stabili in termini di erosione rispetto a quelle che ne sono prive. I reef possono attenuare le onde cos\u00ec come o meglio delle strutture artificiali progettate per la difesa costiera come i frangiflutti. Si stima che 197 milioni di persone che vivono sia a un'altitudine inferiore a 10 m che entro 50 km da una barriera corallina potrebbero ricevere benefici di riduzione del rischio dalle barriere. Il ripristino delle barriere coralline \u00e8 significativamente pi\u00f9 economico rispetto alla costruzione di frangiflutti artificiali in ambienti tropicali. I danni attesi dalle inondazioni raddoppierebbero e i costi derivanti da frequenti tempeste triplicherebbero senza il metro pi\u00f9 alto di scogliere. Per eventi di tempesta di 100 anni, i danni delle inondazioni aumenterebbero del 91% a 272 miliardi di dollari senza il misuratore pi\u00f9 alto.\nCirca sei milioni di tonnellate di pesce vengono prelevate ogni anno dalle barriere coralline. Le barriere coralline ben gestite hanno una resa media annua di 15 tonnellate di frutti di mare per chilometro quadrato. La sola pesca della barriera corallina del sud-est asiatico produce circa 2,4 miliardi di dollari all'anno dai frutti di mare.\nPericoli per l'ecosistema.\nPurtroppo questi ecosistemi sono molto fragili e sono minacciati, direttamente o indirettamente, dall'attivit\u00e0 umana. Pesca a strascico e ancore possono danneggiarle significativamente, mentre l'uso indiscriminato (fortunatamente bandito anni fa) del veleno per stordire i pesci e il commercio in acquariofilia ha causato in alcune zone una mor\u00eca a \"macchia di leopardo\" dei polipi che si trovavano nella zona.\n\u00c8 recente l'allarme degli scienziati riguardo alle barriere coralline presenti nell'Oceano Indiano: qui pi\u00f9 di ogni altra parte si registra un aumento delle temperature specialmente nelle aree interessate dal fenomeno di El Ni\u00f1o come le isole Seychelles, presso le quali si \u00e8 osservata nel 1998, in concomitanza al fenomeno meteorologico, la perdita del 90% dei coralli .\nUna previsione conservativa \u00e8 quella di alcuni scienziati dell'Universit\u00e0 Australiana del Queensland, che prevedono la morte della Grande Barriera Corallina entro 50 anni a causa dell'innalzamento delle temperature medie dell'acqua (previsti incrementi da 2 a 6\u00a0\u00b0C).\nUno dei problemi delle barriere coralline \u00e8 il tempo che i coralli impiegano per riprendersi dai danni, infatti molti di esse crescono pochi centimetri l'anno. Alcuni ricercatori hanno trovato un modo per riparare le barriere: i coralli per ricrearsi devono essere attaccati a uno substrato solido e devono ricevere un flusso d'acqua continuo, in questo modo i ricercatori hanno costruito dei piccoli telai in acciaio a cui erano attaccati i frammenti di coralli vivi. Questi telai in acciaio, detti stelle della barriera corallina, hanno portato ad un aumento della crescita dei coralli.\nBarriere coralline nel passato geologico.\nPer tutta la storia della Terra, poche migliaia di anni dopo il primo sviluppo di scheletri o gusci mineralizzati, e quindi solidi, da parte di organismi marini, si sono quasi sempre costituite delle biocostruzioni tipo barriere coralline oggi rinvenibili fossilizzate nei sedimenti che si depositavano negli antichi mari, sempre in condizioni di acque calde temperate, senza apporti di sedimenti terrigeni.\nI periodi di massimo sviluppo di queste costruzioni sono stati nel Cambriano medio (513-501 Ma), Devoniano (416-359 Ma) e Carbonifero (359-299 Ma), principalmente ad opera dei tetracoralli che si estinsero alla fine del Permiano, Cretaceo superiore (100-65 Ma) e Neogene (23 Ma - attuale), ad opera degli Scleractinia.\nNon tutte le barriere biocostruite nel passato sono state formate da coralli: nel Cambriano (542-513 Ma) furono prodotte da alghe calcaree e archaeocyatha (piccoli animali con forma conica, probabilmente affini ai poriferi) e alla fine del Cretaceo (100 - 65 mA), quando esistevano barriere formate da un gruppo di molluschi bivalvi chiamate rudiste, in cui una delle due valve costituiva la principale struttura conica e l'altra, molto pi\u00f9 piccola, fungeva da opercolo."}
{"id": "354670", "revid": "73843", "url": "https://it.wikipedia.org/wiki?curid=354670", "title": "Porta Carratica", "text": "Porta Carratica \u00e8 uno dei quattro comuni, denominati \"cortine\" (gli altri erano Porta al Borgo, Porta Lucchese e Porta San Marco) in cui fu diviso il contado della citt\u00e0 di Pistoia (il cui territorio comunale era delimitato dalle mura medievali) fino al 1877, anno un cui furono annessi a quest'ultimo.\nDescrizione.\nIl bastione e la porta Carratica (o Galiatica), successivamente indicata col nome di \"porta Fiorentina\" poich\u00e9 rivolta verso Firenze, era larga 4,95 metri e alta 7. La sua struttura consisteva in un portone a volta e in uno sportello con armadio, caminetto e luogo comune, sportelli e vetratone e un'altra stanza con brace e legna insieme ad una casa per gli stranieri. Il bastione s'innestava nel vecchio ingresso cosicch\u00e9 l'aspetto monumentale della torre rimarcasse l'importanza di quest'ingresso che s'immetteva sulla strada pi\u00f9 importante: quella Fiorentina. Dato che la porta si trovava coperta dal dente del bastione, se risultava improbabile il cannoneggiamento frontale, era invece possibile la difesa dell'ingresso con due cannoniere superiori sul setto murario perpendicolare all'accesso. Tale operazione permetteva il fuoco di rinfilato a mitraglia e la copertura della sortita dei fanti, in modo che essi si trovassero in un imbuto di fuoco, punto focale della linea d'assalto e di fuoco dell'assediante\nQuesta soluzione \u00e8 notevolmente diversa da quelle adottate negli altri bastioni a Pistoia sebbene il principio fosse il medesimo. Inoltre sul fianco rientrato del bastione nord-ovest si aprivano due cannoniere a tiro teso che si affacciavano sulla Torre di Roccon Rosso; questo tratto presenta la sortita e il rispettivo sotterraneo.\nIl comune di Porta Carratica, che prendeva il nome dall'omonima porta, si estendeva per circa 21\u00a0km\u00b2 e confinava con i comuni di Pistoia, Porta San Marco, Montale, Tizzana, Serravalle Pistoiese e Porta Lucchese. Al momento della soppressione il comune contava 7580 abitanti e comprendeva le localit\u00e0 di Badia a Pacciana, Canapale, Casa al Vescovo, Masiano, Chiazzano e Piuvica."}
{"id": "354673", "revid": "11684", "url": "https://it.wikipedia.org/wiki?curid=354673", "title": "Carbonia-Iglesias", "text": ""}
{"id": "354674", "revid": "1318658", "url": "https://it.wikipedia.org/wiki?curid=354674", "title": "TGV", "text": "Con la sigla TGV, dal francese Train \u00e0 Grande Vitesse (treno ad alta velocit\u00e0), viene definita una famiglia di convogli a trazione elettrica di concezione francese, progettati dalla SNCF, Soci\u00e9t\u00e9 nationale des chemins de fer fran\u00e7ais (Societ\u00e0 nazionale delle ferrovie francesi), in collaborazione con la societ\u00e0 costruttrice Alstom (GEC-Alsthom). Per traslazione, con il termine TGV si intende anche il servizio ferroviario ad alta velocit\u00e0 francese.\nIl primo TGV \u00e8 entrato in esercizio per la prima volta fra Parigi e Lione nel settembre 1981, sfruttando la prima tratta della nuova linea costruita fra Saint-Florentin e Sathonay-Camp, nei pressi di Lione.\nTGV \u00e8 un marchio depositato appartenente alla SNCF.\nIl logo metallizzato, creato nel 2000 da The Brand Company, filiale dell'agenzia pubblicitaria BDDP, ha lo scopo di evocare, nella sua fluidit\u00e0, la velocit\u00e0 e la potenza del treno. Lo slogan del servizio \u00e8: \"TGV, prenez le temps d'aller vite\" (francese: \"TGV, prendetevi il tempo di andare veloce\").\nIl 28 novembre 2003 il sistema TGV ha festeggiato il primo miliardo di passeggeri trasportati dall'inaugurazione del servizio, nel settembre 1981. \nStoria.\nNel 1960 un nuovo concetto venne portato dall'industria all'attenzione delle Ferrovie francesi: la realizzazione di una rete ad alta velocit\u00e0 costruita sulla base di tratte prive di pendenze e curve strette.\nQuesta proposta non era molto ben vista dal governo francese, che a quel tempo perseguiva la \"grandeur\" e teneva molto a caratterizzarsi con tecnologie uniche al mondo. Secondo i commissari governativi era preferibile investire le proprie risorse nell'AeroTrain, uno dei primi treni a levitazione operante su cuscino ad aria.\nSNCF in quel periodo stava lavorando sulla costruzione di nuovi treni alimentati da turbine a gas di derivazione elicotteristica: il risultato di questi studi fu un prototipo denominato \"X4300 TGS\" (1967), poi evolutosi in un treno denominato \"ETG Turbotrain\", entrato in servizio sulla tratta Parigi\u00a0\u2013 Cherbourg nel marzo 1970.\nIntanto, gi\u00e0 nel 1964 la prima linea Shinkansen in Giappone aveva cambiato il mondo del trasporto ferroviario ottenendo un immediato successo tecnologico e di pubblico.\nI francesi decisero quindi di portare avanti l'esperienza del \"Turbotrain\", iniziando un progetto sinergico denominato \"C03\" per la costruzione di una rete ad alta velocit\u00e0.\nLo sviluppo cominci\u00f2 sulla base dell'X4300, che aveva una velocit\u00e0 operativa di 250 km/h insufficiente alla definizione di \"alta velocit\u00e0\" richiesta da SNCF, che imponeva il raggiungimento dei 300\u00a0km/h.\nAlstom (allora Alsthom-Atlantique) lavor\u00f2 quindi con SNCF allo sviluppo di un nuovo prototipo di test con turbina a gas: il \"TGV 001\".\nIl TGV 001 era costituito da due motrici e tre carrozze (una di prima classe, una di strumentazione e una di seconda), in composizione bloccata, alimentati da due turbine da aviazione TURMO III (che vennero presto sostituite con le pi\u00f9 potenti TURMO X) che producevano corrente per i motori elettrici. Questo sistema consentiva di ottenere potenze molto elevate mantenendo un peso estremamente ridotto.\nI carrelli erano condivisi tra le due carrozze adiacenti (carrelli Jakobs), una scelta progettuale che caratterizzer\u00e0 i TGV per tutta la loro storia e a cui \u00e8 attribuita la grande stabilit\u00e0 di marcia del treno.\nIl prototipo venne testato per oltre un milione di chilometri, raggiungendo velocit\u00e0 superiori ai 315\u00a0km/h e stabilendo il record di velocit\u00e0 per treni non elettrici l'8 dicembre 1972 con 318\u00a0km/h.\nLa crisi petrolifera del 1973 spinse i progettisti ad abbandonare la propulsione a combustibile in favore della trazione elettrica, meno legata alle fluttuazioni del costo delle risorse naturali grazie alla politica nucleare francese.\nLa crisi port\u00f2 anche all'abbandono del progetto concorrente, l'Aerotrain, molto meno efficiente dal punto di vista energetico e in fase di sviluppo indubbiamente pi\u00f9 arretrata.\nLa conversione del TGV richiedeva lo sviluppo, quasi da zero, di un nuovo sistema elettrico: le SNCF fornirono una vecchia motrice incidentata, la Z7115, che venne riparata, dotata di motori elettrici e riclassificata Z7001 col soprannome di \"Z\u00e9bulon\".\nSu questo mezzo vennero sviluppati i nuovi carrelli motorizzati Y226, progenitori degli Y230 dei mezzi di serie. \"Z\u00e9bulon\" fu usato come banco di prova per la trazione e il pantografo, e mise alla luce alcuni problemi che spinsero all'abbandono del freno magnetico e delle sospensioni pneumatiche inizialmente previste sul TGV001.\n\"Z\u00e9bulon\" venne testato per oltre un milione di chilometri, con una velocit\u00e0 massima di 309\u00a0km/h, dimostrando la bont\u00e0 del lavoro svolto dai tecnici francesi.\nIn seguito a questa evidente dimostrazione di successo il governo francese prese il controllo del progetto e inizi\u00f2 a finanziarlo, cominciando nel contempo la costruzione di una linea ad alta velocit\u00e0 tra Parigi e Lione destinata ai nuovi treni.\nAlsthom aveva affidato lo styling del treno ad un noto designer inglese, Jack Cooper, allievo di Raymond Loewy, un architetto noto per i suoi lavori in ambito ferroviario.\nA Cooper venne chiesto di creare \"un treno che non sembrasse un treno\".\nCooper arriv\u00f2 quasi subito alla definizione dello stile esterno del treno, disegnando un musetto che \u00e8 diventato l'icona del TGV e che \u00e8 stato mantenuto per oltre 20 anni e 600 esemplari.\nL'arredo interno invece gli diede molti problemi, a causa delle numerose richieste contrastanti e della necessit\u00e0 di rapportarsi a tecnologie nuove: si arriv\u00f2 alla definizione solo nel 1976, appena in tempo per l'inizio della produzione.\nIl 28 luglio 1978 i primi due prototipi uscirono dalla fabbrica di Belfort, con i nomi in codice di \"Patrick\" (TGV PSE.001) e \"Sophie\" (TGV PSE.002). Mostrarono subito dei grossi problemi ai carrelli, che trasferivano troppe vibrazioni alla cassa in acciaio e si dimostravano instabili ad alta velocit\u00e0.\nIl primo problema venne risolto con l'inserimento di supporti antivibranti in gomma tra il carrello e il perno, mentre con l'apertura della nuova linea diretta specifica per il TGV il problema dell'instabilit\u00e0 si risolse da solo.\nIl 25 aprile 1980 venne consegnato ufficialmente il primo treno per la messa in servizio, il TGV PSE.003.\nIl 26 febbraio 1981, nel corso di una missione pubblicitaria, il TGV PSE.016 ottenne il record di velocit\u00e0 ferroviaria (381\u00a0km/h) senza danneggiare la linea, come era invece accaduto per il record precedente del 1955 effettuato con locomotive elettriche tradizionali. Intanto altri 87 TGV erano pronti alla consegna.\nIl servizio TGV venne inaugurato ufficialmente dal presidente Fran\u00e7ois Mitterrand il 22 settembre 1981 e divenne pienamente operativo il 27 settembre.\nLe motrici del TGV 001 prototipo (noto come \"Turbotrain Experimental \u00e0 Grande Vitesse\") sono oggi monumentate a Bischheim (Strasburgo).\nTecnologia.\nConcezione.\nLa particolarit\u00e0 del TGV \u00e8 di essere costituito da un convoglio articolato, composto di carrozze appoggiate su carrelli in comune tra due vagoni affiancati, escluse le testate motrici che sono dotate ciascuna di una propria coppia di carrelli.\nQuesta disposizione presenta numerosi vantaggi:\nIl principale svantaggio risiede nell'impossibilit\u00e0 di \"smembrare\" l'assieme cos\u00ec costituito e nella necessit\u00e0 di disporre di gru particolarmente potenti nelle officine di riparazione per sollevare le carrozze durante le operazioni di manutenzione.\nQuando viaggia sui binari classici, il TGV \u00e8 perfettamente compatibile con le infrastrutture esistenti se non per l'evidente obbligo di elettrificazione della linea (sebbene venga utilizzato anche su tratte di rete non elettrificata, accoppiato con motrici diesel).\nDalla serie R\u00e9seau in poi tutti i treni sono interamente pressurizzati.\nMotorizzazione.\nI primi TGV funzionavano \nmotori in corrente continua alimentati da raddrizzatori reversibili.\nAlla fine degli anni ottanta, lo sviluppo dell'elettronica di potenza permise di sostituire i motori in corrente continua con motori sincroni alimentati da inverter a tiristori (1988) ed in seguito con inverter a IGBT.\nL'utilizzo di motori sincroni presenta diversi vantaggi:\nI motori sincroni sono pi\u00f9 costosi e necessitano di maggior manutenzione rispetto a quelli asincroni. Per questo motivo, dalla met\u00e0 degli anni novanta quasi tutti i veicoli prodotti o riqualificati utilizzano motori asincroni alimentati da inverter a IGBT. Questo tipo di motorizzazione \u00e8 installata sul TGV Nord e sull'Eurostar.\nCircuiti elettrici di comando.\nA partire dal TGV A la gestione del convoglio \u00e8 automatizzata attraverso una rete di computer interconnessi. Il sistema di controllo, battezzato TORNAD (TOken Ring Network Alstom Device), \u00e8 composto da 18 elementi (computer).\nSegnalamento.\nL'elevata velocit\u00e0 dei treni sulle linee francesi LGV (\"Ligne \u00e0 Grande Vitesse\", linea ad alta velocit\u00e0) rende impossibile il rispetto del normale segnalamento luminoso, perch\u00e9 non d\u00e0 al macchinista il tempo di reazione necessario per adeguarsi alle prescrizioni fornite dai segnali. Si rende quindi necessaria l'adozione di un sistema di segnalamento automatico speciale chiamato TVM (\"Transmission Voie-Machine\", trasmissione binario-macchina), simile al sistema italiano SCMT. Con questo tipo di segnalamento, caratterizzato dall'assenza dei tradizionali segnali a lato del binario, le informazioni vengono trasmesse in modo continuo ai treni con impulsi elettrici inviati attraverso i binari e visualizzate direttamente sul cruscotto della motrice. Questo sistema, nonostante l'elevato livello di automazione, non si sostituisce al macchinista, ma interviene automaticamente con la frenatura di emergenza solo nei casi in cui non vengono rispettate le indicazioni fornite.\nAltre informazioni di tipo discontinuo vengono trasmesse al treno tramite un accoppiatore induttivo installato sotto la motrice del convoglio e una spira posta a terra tra le rotaie.\nOgni linea \u00e8 divisa in sezioni di blocco lunghe in media circa 1500\u00a0m, i cui confini sono segnalati da tabelle indicatrici blu con un triangolo giallo poste a lato del binario. Sul cruscotto vengono visualizzate le velocit\u00e0 massime ammesse nella sezione di blocco attualmente impegnata e in quella successiva in funzione delle condizioni della linea nelle sezioni pi\u00f9 avanti. La velocit\u00e0 massima \u00e8 condizionata da diversi fattori, come la vicinanza dei treni che precedono quello interessato (la velocit\u00e0 ammessa decresce progressivamente con l'avvicinamento alla coda del treno precedente), la presenza di deviatoi e di eventuali tratti con limitazioni di velocit\u00e0, la velocit\u00e0 massima che il convoglio pu\u00f2 raggiungere e la distanza dal termine della \"linea ad alta velocit\u00e0\" (LGV). Poich\u00e9 alle alte velocit\u00e0 i treni non sono in grado di fermarsi all'interno della sezione di blocco che stanno percorrendo, ai macchinisti viene richiesto di rallentare gradualmente parecchie sezioni di blocco prima del luogo di fermata desiderato.\nEsistono due versioni del sistema di segnalamento TVM: TVM-430 e TVM-300. La prima, pi\u00f9 recente, \u00e8 stata dapprima installata sulla LGV Nord dal Tunnel sotto la Manica al Belgio, e fornisce un maggior numero di informazioni rispetto alla precedente. Fra i suoi vantaggi c'\u00e8 la possibilit\u00e0 per il computer di bordo di generare una curva di controllo continuo della velocit\u00e0 in caso di frenatura, fornendo progressivamente al macchinista i valori di velocit\u00e0 da raggiungere per effettuare la frenatura in modo sicuro ed efficiente. In caso di mancato rispetto di queste indicazioni da parte del macchinista il sistema fa intervenire la frenatura di emergenza.\nIl sistema di segnalamento \u00e8 normalmente di tipo permissivo: il macchinista pu\u00f2 cio\u00e8 entrare in una sezione di blocco occupata senza dover ottenere un'autorizzazione preventiva a condizione di limitare la velocit\u00e0 a 30\u00a0km/h, pena l'attivazione automatica della frenatura di emergenza se il treno supera i 35\u00a0km/h. L'autorizzazione all'ingresso nella sezione di blocco occupata deve invece essere richiesta tassativamente quando sul cruscotto compare l'indicazione NF (\"Non Franchissable\", non oltrepassabile); in questo caso il macchinista si deve rivolgere al PAR (\"Poste d'Aiguillage et de R\u00e9gulation\", posto di manovra deviatoi e di regolazione del traffico) prima di proseguire. Una volta che il percorso si \u00e8 liberato, o che il PAR ha concesso l'autorizzazione, si accende sul cruscotto del treno una luce bianca. Il macchinista deve allora effettuare il riconoscimento dell'autorizzazione premendo un bottone sul pannello di controllo che disabilita la frenatura di emergenza, che altrimenti interverrebbe al passaggio del treno sulla spira posta tra le rotaie in corrispondenza del punto non oltrepassabile.\nTra le rotaie, all'entrata e all'uscita dei treni dalle tratte LGV, sono presenti spire che predispongono automaticamente gli apparecchi del cruscotto del treno che vi transita sopra secondo il sistema di segnalamento appropriato, cio\u00e8 TVM sulle linee dedicate all'alta velocit\u00e0 o KVB (\"Contr\u00f4le Vitesse par Balise\", controllo di velocit\u00e0 a boa) sulle linee tradizionali.\nNuove linee.\nQuesto treno sfrutta linee dedicate (le linee ad alta velocit\u00e0) con raggi di curvatura minimi di 4.000\u00a0m, che consentono velocit\u00e0 nell'ordine dei 300\u00a0km/h. L'armamento \u00e8 di tipo pesante, con rotaie di tipo UIC-60.\nAnche il segnalamento con ripetizione a bordo \u00e8 specifico per questi treni e consente attualmente una velocit\u00e0 di 320\u00a0km/h sulle linee pi\u00f9 moderne (LGV Est e in alcuni tratti del LGV M\u00e9diterran\u00e9e), protette con reti per evitare scontri con animali e prive di passaggi a livello.\nIl TGV pu\u00f2 percorrere anche le linee tradizionali alla velocit\u00e0 massima consentita sulla tratta interessata, .\nManutenzione.\nL'insieme del parco TGV, per le operazioni di manutenzione ordinaria, ha richiesto l'organizzazione di officine situate in prossimit\u00e0 delle stazioni principali della linea; perci\u00f2, lungo la tratta del TGV Parigi-Sud-Est si susseguono le officine di Villeneuve-Saint-Georges e Parigi-Conflans, su quella del TGV Atlantico l'officina di Ch\u00e2tillon e su quella del TGV Nord le officine di Landy a Saint-Denis.\nL'Est della Francia \u00e8 stato oggetto in passato di un importante traffico ferroviario commerciale, in particolare di carbone e ferro, che oggi \u00e8 fortemente diminuito. Nonostante ci\u00f2, vi sono ancora alcuni insediamenti industriali della SNCF, come l'importante centro di manutenzione per i TGV dedicato alle grandi revisioni periodiche, che si trova a Bischheim, nei pressi di Strasburgo, nonostante la citt\u00e0 non sia servita da una nuova linea. I treni diretti a Bischeim vengono instradati sulle linee classiche tra Parigi e Strasburgo, vuoti, nel periodo notturno in cui gli altri treni non circolano.\nLa manutenzione delle linee alta velocit\u00e0 usate dai TGV \u00e8 molto onerosa per SNCF, visto l'intenso traffico sostenuto. Per ovviare a questo problema nel 1988 venne messa in servizio una carrozza speciale, soprannominata \"M\u00e9lusine\". Questa carrozza viene inserita nella composizione di un normale TGV ed \u00e8 in grado di effettuare una diagnostica completa della linea durante una corsa di servizio. \u00c8 compatibile con tutte le versioni di TGV e in sole due settimane pu\u00f2 effettuare un controllo di tutta la rete. \u00c8 dotata di una cabina di osservazione rialzata per permettere l'esame visivo del comportamento dei pantografi nelle corse di prova dei nuovi prototipi e al suo interno sono disponibili spazi cablati per l'installazione di apparecchiature particolari destinate ai test. Questa carrozza \u00e8 facilmente distinguibile dalle altre anche grazie alla livrea grigio antracite-argento. Dal 2006 Infra (il gestore dell'infrastruttura ferroviaria francese) ha a disposizione un convoglio completo per le prove in linea, chiamato IRIS 320, realizzato tramite la modifica di un TGV Reseau.\nLe evoluzioni del TGV.\nAl 2010, circa 560 TGV sono in servizio nel mondo, la maggior parte dei quali con la SNCF (440 treni) o per le sue filiali internazionali (35 treni):\n\"T=testata; Ra=Rimorchiata di accoppiamento; R=Rimorchiata; 1=prima classe, 2= seconda classe, p=postale, B=bar\"\nAl giorno d'oggi un TGV \"Atlantique\" costa circa 15 milioni di euro, mentre un \"Duplex\" ne costa 20.\nIl modello TMST \"Eurostar\" costa circa 32 milioni di euro. Per confronto, un convoglio ETR.500 costa circa 23 milioni di euro.\nSulla base del \"progetto TGV\" vennero proposte numerose varianti.\nNegli anni novanta si scelse di non proseguire sulla filosofia del TGV per passare all'Automotrice \u00e0 grande vitesse (AGV), un treno ad alta velocit\u00e0 ma con propulsione a potenza distribuita, come i Pendolino italiani. Questa decisione port\u00f2 all'abbandono degli studi relativi al nuovo TGV-NG (\"Nouvelle G\u00e9n\u00e9ration\") che inizialmente doveva essere un veicolo a due piani, poi trasformato in monopiano prima della cancellazione del progetto.\nSul finire degli anni novanta venne proposta la costruzione di una nuova famiglia di treni alta velocit\u00e0, gli MX100. Non videro mai la luce come treni reali, ma i modelli vennero utilizzati come treni prova per studi di aerodinamica avanzata.\nNel 1996 dalla struttura del TGV venne derivato il KTX I, destinato alla linea veloce coreana Seul-Pusan. Pur avendo il musetto differente, l'influenza tra i due mezzi \u00e8 evidente.\nNel 1998 venne presentato un prototipo di TGV a cassa oscillante, denominato \"P-01\", ottenuto dalla modifica del TGV PSE 101. In realt\u00e0 solo le motrici erano dotate di carrelli basculanti, mentre le carrozze mantenevano il tradizionale carrello articolato fisso.\nCitt\u00e0 servite.\nI collegamenti TGV sfruttano le nuove linee su parte del loro percorso e continuano sulla rete tradizionale per distanze anche lunghe, comprese quelle di paesi confinanti con la Francia. Per lo pi\u00f9 si tratta di collegamenti radiali che partono da Parigi o vi arrivano. I TGV collegano pi\u00f9 di 100 stazioni in Francia, di cui otto nell'\u00cele-de-France e pi\u00f9 di trenta all'estero.\nGli assi pi\u00f9 importanti (es.: Parigi\u00a0\u2013 Lione, Parigi\u00a0\u2013 Marsiglia, Parigi\u00a0\u2013 Lilla, Parigi\u00a0\u2013 Nantes e Parigi\u00a0\u2013 Strasburgo), hanno orari cadenzati.\nCollegamenti nazionali.\nCollegamenti radiali.\nLGV \"Ligne \u00e0 Grande Vitesse\" (Linea ad Alta Velocit\u00e0)\nCollegamenti internazionali.\nQuesti collegamenti sono assicurati dalla SNCF nel contesto degli accordi internazionali per i quali sono state create strutture sotto forma di GEIE (Gruppo europeo di interesse economico).\nThalys: Francia, Belgio, Paesi Bassi, Germania.\nIn partenza da Parigi (\"Gare du Nord\") Thalys collega:\nIn partenza da Bruxelles-Midi:\nEurostar: Francia, Belgio, Gran Bretagna.\nServizi concernenti il tunnel sotto la Manica e le nuove linee verso Parigi e Bruxelles (in Gran Bretagna \u00e8 aperta dal novembre 2007 una nuova tratta da Folkestone a Londra):\nIn partenza da Londra-St Pancras, collegamento via Ashford, Calais-Fr\u00e9thun, Lilla-Europe con:\nTGV Lyria: Francia, Svizzera.\nLyria \u00e8 una \"joint venture\" tra SNCF e le Ferrovie Federali Svizzere che gestisce i collegamenti in partenza da Parigi (\"Gare de Lyon\") verso:\nSNCF Voyages Italia (SNCF): Francia, Italia.\nTreni in partenza da Parigi (\"Gare de Lyon\") verso:\nIn progetto o costruzione.\nI collegamenti con Amsterdam e Colonia sono oggi effettuati da Thalys su linee ordinarie che saranno sostituite da nuove linee veloci dedicate. Londra \u00e8 oggi collegata in Eurostar ai TGV e sar\u00e0 pi\u00f9 velocemente raggiungibile con il parzialmente completato Channel Tunnel Rail Link, linea ad alta velocit\u00e0 Londra\u00a0\u2013 Folkestone.\nI record.\nIl 3 aprile 2007, sulla linea LGV Est Parigi\u00a0\u2013 Strasburgo, il TGV ha nettamente superato il record del mondo precedente. Ha infatti raggiunto la velocit\u00e0 di 574,8\u00a0km/h stabilendo il nuovo record del mondo di velocit\u00e0 su rotaia. Il record \u00e8 stato ottenuto con un modello di nuova generazione, il TGV V-150, in una versione sperimentale e pesantemente modificata per migliorarne le prestazioni (come avvenuto per i precedenti record). Il record \u00e8 stato raggiunto tra le stazioni di Lorraine TGV e Meuse TGV.\nPrecedentemente lo stesso TGV aveva il record con 553\u00a0km/h, raggiunta il 13 febbraio 2007 presso Passavant-en-Argonne da un convoglio non-standard composto da due motrici e da tre carrozze, gi\u00e0 superato con 568\u00a0km/h sabato 31 marzo.\nIl record faceva parte di una campagna di test condotti da Alstom con veicoli TGV POS, effettuata sulle nuove linee a grande velocit\u00e0 LGV Est.\nSempre ad un TGV, l\"'Atlantique\" n. 25 (TGV 325), appartiene il precedente record di 515,3 km/h rimasto ineguagliato per oltre 15 anni, ottenuto il 18 maggio 1990 superando a sua volta il precedente record del TGV PSE n. 16.\nIl record \u00e8 stato il risultato di una serie di test denominati \"Operation 100\" (1981), \"Operation 117\" (novembre 1989) e \"Operation 140\" (maggio 1990) dall'obiettivo di velocit\u00e0 in metri al secondo da raggiungere.\nIl record, ottenuto sulla tratta Vend\u00f4me\u00a0\u2013 Loire \u00e8 stato omologato, ma \u00e8 stato oggetto di numerose critiche a causa del fatto che le condizioni non fossero quelle di reale operativit\u00e0 del mezzo:\nNonostante la dichiarazione delle SNCF che la corsa non aveva provocato danni alla linea, ci sono prove fotografiche e documentali che dimostrano come in realt\u00e0 si rese necessario un riallineamento di parte dei binari.\nIl TGV possiede anche il record di velocit\u00e0 media su lunga distanza.\nIl primato \u00e8 detenuto da un TGV \"R\u00e9seau\", che il 26 maggio 2001 effettu\u00f2 l'attraversamento nord-sud della Francia da Calais a Marsiglia in sole 3 ore e 29 minuti, con 306\u00a0km/h di media.\nSi noti che questo record non riguarda la velocit\u00e0 commerciale (cio\u00e8 la media in condizioni operative), il cui record \u00e8 detenuto da uno Shinkansen Nozomi con 261\u00a0km/h.\nIl prototipo del TGV, il TGV 001 a turbina, \u00e8 attualmente il detentore del primato di velocit\u00e0 per treni non elettrici, con una massima di 318\u00a0km/h ottenuta l'8 dicembre 1972 in un test controllato.\nUn altro record, questa volta negativo, pu\u00f2 essere attribuito ai TGV: il deragliamento pi\u00f9 veloce. Il deragliamento del 21 dicembre 1993 con lo svio a 300\u00a0km/h \u00e8 a tutt'oggi l'incidente a maggiore velocit\u00e0 della storia della ferrovia.\nGli incidenti pi\u00f9 gravi.\nSulle linee tradizionali.\nDopo il primo incidente sono stati fatti molti sforzi per cercare di eliminare tutti i passaggi a livello sul percorso dei TGV, in particolare sulla linea TGV Atlantique, circolante su linea ferroviaria classica tra Tours e Bordeaux via Poitiers e Angoul\u00eame.\nAltri incidenti.\nAltri incidenti sono legati al TGV. Ecco un elenco parziale:\nAttivit\u00e0.\nIl TGV ha trasportato nel 2004 85 milioni di passeggeri su tratte nazionali in Francia.\nQuesto traffico \u00e8 in crescita del 4%, cio\u00e8 3 milioni di passeggeri in pi\u00f9 rispetto all'anno precedente. Il fatturato corrispondente \u00e8 di 3 miliardi di Euro, in aumento del 7,3%.\nAlla fine del 2004 la sua fetta di mercato (in rapporto all'aereo) \u00e8 del 68% sulla linea Parigi-Marsiglia e del 66% sulla Parigi-Bordeaux.\nI macchinisti del TGV sono circa 1.000 sui 17.000 della SNCF."}
{"id": "354675", "revid": "80235889", "url": "https://it.wikipedia.org/wiki?curid=354675", "title": "Medio Campidano", "text": ""}
{"id": "354676", "revid": "11684", "url": "https://it.wikipedia.org/wiki?curid=354676", "title": "Pesaro e Urbino", "text": ""}
{"id": "354678", "revid": "75868364", "url": "https://it.wikipedia.org/wiki?curid=354678", "title": "Arsenale militare marittimo di La Spezia", "text": ""}
{"id": "354679", "revid": "1534511", "url": "https://it.wikipedia.org/wiki?curid=354679", "title": "Porta San Marco (Pistoia)", "text": "Porta San Marco \u00e8 uno dei quattro comuni, denominati \"cortine\" (gli altri erano Porta al Borgo, Porta Lucchese e Porta Carratica) in cui fu diviso il contado della citt\u00e0 di Pistoia (il cui territorio comunale era delimitato dalle mura medievali) fino al 1877, anno un cui furono annessi a quest'ultimo.\nIl comune di San Marco, che prendeva il nome dall'omonima porta, si estendeva per circa 65\u00a0km\u00b2 e confinava con i comuni di Pistoia, Porta al Borgo, Sambuca Pistoiese, Cantagallo, Montale e Porta Carratica. Al momento della soppressione il comune contava 9274 abitanti e comprendeva le localit\u00e0 di Sant'Agostino, Baggio, Bigiano (gi\u00e0 Comunello di Pulica), Candeglia, Chiesina, Germinaia, Iano, Santomato, Santomoro, San Quirico in Val di Bure, San Rocco e Val di Bure."}
{"id": "354682", "revid": "742538", "url": "https://it.wikipedia.org/wiki?curid=354682", "title": "Zamia pumila", "text": "Zamia pumila \u00e8 una cicade della famiglia delle Zamiaceae, diffusa negli Stati Uniti sud-orientali e nei Caraibi.\nDescrizione.\nIl fusto non supera i 25\u00a0cm di altezza ed \u00e8 in larga parte sotterraneo. Possiede un sistema radicale tuberoso multi-ramificato.\nLe foglie, pennate, sono lunghe da 20 a 100\u00a0cm, e sono composte da 5 a 30 paia di foglioline. Le foglioline sono oblungo-lanceolate, lunghe 8\u201325\u00a0cm e larghe 0.5\u20132\u00a0cm. Sono spesso revolute, con picciolo spinoso.\nCome tutte le cicadi \u00e8 una specie dioica, con strutture riproduttive maschili e femminili disposte su individui differenti. I coni maschili sono lunghi 5\u201315\u00a0cm, cilindrico-fusiformi, spesso a grappoli. I coni femminili, di colore rossastro, sono ovoidali lunghi 5\u201320\u00a0cm e 4\u20136\u00a0cm di diametro.\nI semi sono ovoidali, rosso-arancio, lunchi circa 1\u00a0cm.\nBiologia.\nSi riproduce per impollinazione entomofila ad opera di due specie di insetti pronubi: \"Rhopalotria slossoni\" (Coleoptera, Belidae) e \"Pharaxonotha floridana\" (Coleoptera, Erotylidae).\nDistribuzione e habitat.\nL'areale della specie si considerava in passato limitato alla parte centrale di Cuba e alla Repubblica Dominicana; la specie \u00e8 in realt\u00e0 presente anche negli Stati Uniti sud-orientali (Florida, Georgia), nelle isole Bahamas e nelle isole Cayman, ove era nota come \"Z.\u00a0integrifolia\"; storicamente si trovava anche a Porto Rico e Haiti, ma in atto sembra essersi estinta in quelle aree.\nPredilige i terreni sabbiosi o limosi, ben drenati, con luce solare filtrata o esposizione parzialmente ombreggiata."}
{"id": "354686", "revid": "2373", "url": "https://it.wikipedia.org/wiki?curid=354686", "title": "Claque", "text": "Il termine claque (: ) \u00e8 un francesismo di uso corrente (dal verbo onomatopeico francese \"claquer\", \"battere schioccando\", come per esempio il battimani; analogo all'inglese \"to clap\"), che in italiano indica un gruppo organizzato di spettatori che applaude o dissente non spontaneamente, ma dietro compenso economico o di altra natura. Il termine \u00e8 italianizzato in clacche e il membro di una \"claque\" \u00e8 detto clacchista.\nUna forma simile di applausi non sinceri viene attestata gi\u00e0 nel mondo romano da Ovidio e Svetonio. Altri riferimenti si trovano in Tacito e in altre opere di Ovidio stesso. Quella che potremmo definire \"claque\", era un'usanza gi\u00e0 ampiamente diffusa ai tempi del teatro romano, dove spettatori stipendiati imponevano al pubblico momenti di silenzio o entusiasmo anche facendo ricorso alla forza. Gli spettacoli scenici organizzati nei teatri romani erano spesso di derivazione greca, quindi molto incentrati sull'intreccio, mentre il pubblico romano era per vocazione attratto dagli spettacoli musicali o danzati. Succedeva quindi spesso che gli spettatori di una tragedia, annoiati dalla mancanza di accompagnamento musicale, disturbassero o abbandonassero lo spettacolo. Una compagnia teatrale poteva allora assumere dei soggetti che avevano proprio la funzione di mantenere l'attenzione, o di indicare i momenti in cui fare silenzio o quelli cui applaudire o esultare. Il ricorso alla \"claque\" prosegue nel XIX secolo, dopo che i teatri divengono pubblici (e non pi\u00f9 di corte) \nIn genere una \"claque\" ha un capo, che \u00e8, come diceva uno storico capoclaque romano, \"quella persona che ha la competenza e l'autorevolezza per cominciare un applauso\"; e anche per cominciare una salva di fischi e successiva gazzarra (cosa che il citato pudicamente sottaceva), terrore di ogni impresario teatrale. Questo \"servizio\" veniva offerto a impresari e artisti, per sostenerne le fortune e tentare di demolire quelle dei loro avversari.\nPer estensione si definisce \"claque\" qualsiasi tipo di manifestazione di consenso o di dissenso, non spontanea, ma espressa in modo da sembrare tale e finalizzata a suscitare o amplificare l'atteggiamento del resto del pubblico."}
{"id": "354688", "revid": "547992", "url": "https://it.wikipedia.org/wiki?curid=354688", "title": "Palio del golfo", "text": "Il palio del golfo \u00e8 una sfida remiera che viene disputata ogni anno, la prima domenica di agosto, nel mare del golfo della Spezia. Il palio rientra nell'ambito della festa del mare spezzina, e vi partecipano le imbarcazioni delle tredici borgate marinare che si affacciano sul golfo dei Poeti.\nLa Festa del mare.\nIl Palio del Golfo \u00e8 l'evento principale della \"Festa del mare\" della Spezia, una manifestazione che si tiene nella citt\u00e0 per celebrare lo stretto rapporto tra essa e l'elemento ambientale pi\u00f9 vicino. Il protocollo della \"festa del mare\" prevede anche, oltre l'evento sportivo del palio, una manifestazione allegorica a tema, alla quale tutte le borgate partecipano sfilando in maschera per le vie del centro cittadino della Spezia, solitamente 2 giorni precedenti la disfida remiera.\nPrima della gara c'\u00e8 il tradizionale lancio dei paracadutisti acrobatici del reparto COM.SUB.IN. della Marina Militare e la commemorazione dei caduti del mare, con il lancio di una corona di fiori nelle acque del golfo. Il suggestivo momento \u00e8 suggellato dal suono del \"silenzio\", eseguito dal trombettiere della marina, seguito dal saluto di tutte le imbarcazioni presenti nel golfo con suoni di tromba.\nLa sera della gara, infine, la festa si conclude con uno spettacolo pirotecnico, particolarmente godibile dalle colline circostanti il golfo.\nStoria.\nIl palio venne disputato per la prima volta nel 1925, allorquando le localit\u00e0 rivierasche del golfo si sfidarono in una gara rematoria fatta con imbarcazioni usate normalmente per la pesca in mare. Secondo le cronache dell'epoca, tuttavia, pare che gi\u00e0 nel 1878 si fosse svolta una simile manifestazione in occasione del varo della regia nave Dandolo.\nVolendo guardare indietro nel tempo alle origini della disfida, la tradizionale regata altro non era che una sfida tra gli equipaggi delle barche cariche di pesce o mitili (detti anche \"muscoli\", in dialetto locale).\nNon si trattava quindi di una vera e propria gara a carattere sportivo, ma una sorta di competizione commerciale: chi fosse rientrato per primo in porto avrebbe presumibilmente ottenuto maggiori ricavi rispetto alle altre imbarcazioni. Fu solo dal 1934 in poi che si cominciarono ad utilizzare scafi appositamente pensati e realizzati in funzione della gara, in sostituzione delle tradizionali imbarcazioni usate per la pesca.\nNel 1945 il palio del golfo venne disputato a San Terenzo, poich\u00e9 la passeggiata Morin alla Spezia e l'area circostante erano state rese impraticabili a causa dei violentissimi bombardamenti sub\u00ecti nel corso dalla Seconda guerra mondiale. In quella occasione fu proprio la borgata di San Terenzo a conquistare la vittoria per la prima volta nella sua storia.\nA causa della pandemia mondiale di Covid-19, l'edizione 2020 viene cancellata.\nLa sfilata.\nIl venerd\u00ec sera antecedente la disputa delle gare, tutte la borgate, sotto l'egida del comitato delle Borgate, sfilano per le strade della Spezia. Ogni borgata sceglie un tema, stabilito dal presidente o da appositi incaricati, che pu\u00f2 essere relativo al quartiere o alla citt\u00e0 intera. Con l'aiuto dei tifosi, la borgata realizza i vestiti, costruisce carri e inventa le coreografie.\nIl venerd\u00ec sera tutte le borgate sfilano per le vie del centro della citt\u00e0 (il percorso solitamente prevede la sfilata in Corso Cavour, via Chiodo ed arrivo in piazza Europa), presentando i loro temi, che vengono giudicati da una giuria composta da tredici giurati (ognuno in rappresentanza di una delle tredici borgate).\nIl luned\u00ec successivo la gara, in piazza Europa viene effettuata la premiazione, sia della sfilata che del palio propriamente detto.\nLa gara.\nLa gara ha luogo all'interno della diga foranea nel golfo della Spezia, nello specchio d'acqua immediatamente antistante il capoluogo, compreso tra il molo Italia e la passeggiata Morin. Le imbarcazioni, i cui equipaggi sono composti da quattro vogatori ed un timoniere, percorrono un totale di due chilometri, girando cos\u00ec per tre volte le boe che delimitano il percorso di gara, in un tempo di poco superiore ai dieci minuti.\nIl palio del golfo \u00e8 una competizione che in una sola sfida raccoglie e completa l'intera stagione del canottaggio spezzino. Oltre alla tradizionale categoria \"seniores\", a partire dal 1964 \u00e8 stato istituito il palio anche per la categoria \"juniores\", con l'intento di dare spazio ai giovani vogatori delle borgate, riuscendo cos\u00ec a creare un vivaio di vogatori per gli armi seniores. Dal 1995, infine, si disputa anche il \"palio categoria unica femminile\".\nFormalmente la disfida remiera del palio \u00e8 stata per lungo tempo inserita nel calendario agonistico della Federazione Italiana Canottaggio Sedile Fisso. Dal 2002 invece le borgate svolgono le loro gare sotto l'egida della \"Lega Canottaggio a Sedile Fisso\" della UISP.\nAl palio d'agosto si affiancano, a dicembre e a marzo, due competizioni dette rispettivamente \"palio di Natale\" e \"palio di San Giuseppe\". Entrambe le competizioni vengono svolte nel contesto di altre prove dette \"prepalio\" e, di fatto, non valgono per l'assegnazione del palio vero e proprio.\nLe borgate.\nLe borgate che partecipano al palio sono tredici. A ognuna di esse \u00e8 assegnato un numero fisso che appare sullo scafo dell'imbarcazione. Le borgate attuali, partendo dall'estremit\u00e0 ovest per arrivare all'estremit\u00e0 est del Golfo, sono nell'ordine: Porto Venere, Le Grazie, Fezzano, Cadimare, Marola, La Spezia Centro (dal 2020 nuovo nome di C.R.D.D.), Canaletto, Fossamastra, Muggiano, San Terenzo, Venere Azzurra, Lerici, Tellaro.\nComitato delle borgate.\nIl \"comitato delle borgate\" \u00e8 un organismo creato nel 1995, all'interno del quale ogni borgata nomina un proprio rappresentante. Compito del comitato \u00e8 quello di affiancare l'amministrazione comunale della Spezia, rappresentare negozialmente le borgate ed elaborare soluzioni e proposte, sia tecniche che organizzative. A partire dall'anno 2001, il Comitato si \u00e8 costituito con personalit\u00e0 giuridica e si \u00e8 dato un regolare statuto."}
{"id": "354689", "revid": "466539", "url": "https://it.wikipedia.org/wiki?curid=354689", "title": "Tilda Swinton", "text": "Ha esordito nel 1986 con il film \"Caravaggio\" di Derek Jarman. Nel 1992 ha interpretato Isabella di Francia in \"Edoardo II\", per il quale vince la Coppa Volpi alla miglior attrice alla Mostra del cinema di Venezia.\nNel 2007 ha ricevuto il plauso della critica per la sua interpretazione nel film \"Michael Clayton\", per il quale ha vinto l'Oscar alla miglior attrice non protagonista e un BAFTA nella medesima categoria. Ha continuato a recitare in numerosi film noti, tra i quali \"Le cronache di Narnia - Il leone, la strega e l'armadio\" (2005), \"Il curioso caso di Benjamin Button\" (2008), \"Le cronache di Narnia - Il principe Caspian\" (2008), \"Io sono l'amore\" (2009), \"Le cronache di Narnia - Il viaggio del veliero\" (2010), \"...e ora parliamo di Kevin\" (2011), \"Snowpiercer\" (2013), \"Grand Budapest Hotel\" (2014), \"A Bigger Splash\" (2015), \"Ave, Cesare!\" (2016), \"Doctor Strange\" (2016), \"Suspiria\" (2018) e \"\" (2019).\nBiografia.\nLa famiglia di Tilda Swinton ha una ricca tradizione militare: il padre, sir John Swinton, \u00e8 generale delle Guardie Scozzesi; il prozio, Sir Ernest Swinton, \u00e8 uno degli inventori del carro armato, uno degli antenati in linea diretta \u00e8 stato il botanico scozzese John Hutton Balfour, bisnonno della madre Judith Balfour Killeen. Tilda frequenta la West Heath Girls' School nel Kent, ed \u00e8 stata compagna di classe e amica di Diana Spencer. All'et\u00e0 di 6 anni frequenta inoltre il Fettes College di Edimburgo. Nel 1983 si laurea in scienze politiche e sociali all'Universit\u00e0 di Cambridge, presso il Murray Edwards College.\nDi carattere ribelle e anticonformista, durante il periodo dell'universit\u00e0 si iscrive al Partito Comunista di Gran Bretagna, per poi, verso la fine degli anni Novanta, iscriversi al Partito Socialista Scozzese. Recita per la Royal Shakespeare Company e il Traverse Theatre di Edimburgo, ma abbandona ben presto i palcoscenici teatrali per dedicarsi al cinema.\nCarriera cinematografica.\nA met\u00e0 decennio inizia una lunga collaborazione con il regista, scenografo e pittore inglese Derek Jarman. Oltre a essere sua amica, Tilda Swinton diviene una sorta di musa per Jarman, che le affida un ruolo in tutti i film che dirige dal 1985 al 1994, anno della sua morte. Accanto ai lungometraggi destinati alle sale, Jarman gira incessantemente Super 8 (editi in DVD anche in Italia) che colgono l'attrice in momenti di vita quotidiana, viaggi ed esibizioni; sotto la sua guida, Tilda Swinton interpreta il ruolo della prostituta Lena nel film \"Caravaggio\" e si aggiudica la Coppa Volpi per la migliore interpretazione femminile al Festival di Venezia per l'interpretazione della regina Isabella di Francia in \"Edoardo II\" (1991).\nL'attrice presta la sua voce all'ultimo film di Derek Jarman, \"Blue\", originale lungometraggio \"acustico\" in cui lo schermo rimane di colore blu per l'intera durata dell'opera. Il film rappresenta il testamento cinematografico di Jarman, sofferente di AIDS, che affida alle voci dei suoi pi\u00f9 stretti collaboratori la lettura del diario della sua malattia. Dopo la morte di Jarman, Swinton interpreta nel 1992 l'ambiguo protagonista di \"Orlando\", tratto dall'omonimo romanzo di Virginia Woolf e diretto dalla regista Sally Potter. La recitazione di Tilda Swinton \u00e8 sorprendente per la naturalezza con cui assume il ruolo di un personaggio che cambia sesso nel corso della narrazione: il successo del film la consacra interprete ideale del \"doppio\" e della \"diversit\u00e0\".\nAumentano le richieste per l'attrice, che sembra intenzionata a condurre in parallelo una carriera che si divide tra film \"mainstream\" hollywoodiani e film d'autore e opere d'avanguardia. Nel 2000 \u00e8 al fianco di Leonardo DiCaprio nel film di Danny Boyle \"The Beach\" nel ruolo della fanatica leader di una comunit\u00e0 neo-hippy, nel 2001 affianca Tom Cruise e Pen\u00e9lope Cruz in \"Vanilla Sky\", nel 2002 \u00e8 protagonista del thrilling statunitense \"I segreti del lago\", per questo film viene candidata ai Golden Globe, nel 2003 prende parte alla pellicola inglese \"Young Adam\" in compagnia di Ewan McGregor mentre nel 2005 interpreta il ruolo dell'arcangelo Gabriele in \"Constantine\", accanto a Keanu Reeves. Ma \u00e8 anche un'avvocata lesbica in \"Perversioni femminili\", presentato al Sundance Film Festival nel 1996, la matematica Ada Augusta Lovelace, figlia di Lord Byron in \"Conceiving Ada\" del 1997, la misteriosa protagonista di \"Possible Worlds\" (1999) diretto da Robert Lepage - film che rifiuta qualunque filo narrativo tradizionale - e interpreta i ruoli di una biogenetista e di tre suoi cloni nel bizzarro \"Teknolust\" (2004) per la regia della videoartista Lynn Hershman-Leeson.\nNel 2005 recita il ruolo di Jadis, la strega bianca di \"Le cronache di Narnia - Il leone, la strega e l'armadio\". Rinviato il progetto di recitare il ruolo di Nico, modella e cantante dei Velvet Underground, l'attrice \u00e8 al fianco di George Clooney sia nel thriller \"Michael Clayton\" (2007) che nel film diretto dai fratelli Coen \"Burn After Reading - A prova di spia\", uscito nel settembre 2008 e per il quale riceve la candidatura ai BAFTA. L'interpretazione della dirigente senza scrupoli di una multinazionale in \"Michael Clayton\" le vale l'Oscar alla miglior attrice non protagonista, il BAFTA e la candidatura ai Golden Globe e agli Screen Actors Guild Award.\nNel 2008 l'attrice interpreta \"Il curioso caso di Benjamin Button\" di David Fincher e \"The Limits of Control\" di Jim Jarmusch (che ha voluto di nuovo lavorare con lei dopo \"Broken Flowers\" del 2005). Nel 2009 \u00e8 protagonista di \"Io sono l'amore\" del regista italiano Luca Guadagnino. Nel 2011 prende parte al film \"...e ora parliamo di Kevin\" nel quale interpreta la parte di Eva, una madre che ha un rapporto conflittuale con il figlio Kevin. Per questa prova viene acclamata dalla critica e riceve la candidatura ai Golden Globe, ai BAFTA e agli Screen Actors Guild Award.\nNel 2013 prende parte al film \"Solo gli amanti sopravvivono\" insieme a Tom Hiddleston, e per il ruolo riceve la candidatura agli Independent Spirit Awards; nello stesso anno prende parte al film \"Snowpiercer\" nella parte di Mason, la sua prova riceve critiche positive e la candidatura ai Satellite Award e ai Critics' Choice Movie Award. Nel 2014 prende parte al film \"Grand Budapest Hotel\" nella parte di Madame D. Nel 2015 ricopre il ruolo di Marianne Lane nel film \"A Bigger Splash\" del regista italiano Luca Guadagnino.\nNel 2016 appare nel film \"Doctor Strange\" del Marvel Cinematic Universe nel quale interpreta l'Antico, il maestro del Dottor Strange e del Barone Mordo.\nNel 2018 fa parte del cast di \"Suspiria\", remake del film di Dario Argento. Nel 2019 riprende il ruolo dell\u2019Antico in \"\".\nAltre attivit\u00e0 artistiche.\nNel 1995 l'attrice si esibisce dal vivo in una performance intitolata \"The Maybe\", ideata dall'artista Cornelia Parker, che si svolge presso la Serpentine Gallery di Londra e il Museo Barracco di Roma. Tilda Swinton giace otto ore al giorno all'interno di una teca di vetro, apparentemente addormentata, per una settimana. Il 23 marzo 2013 ha riproposto, senza preavviso, la stessa performance al MoMA di New York. \u00c8 stato annunciato che la performance verr\u00e0 esibita circa altre sei volte durante lo stesso anno, e che non esiste nessuna data precisa in cui si svolgeranno le ulteriori rappresentazioni.\nInterpreta il ruolo di un'aliena sbarcata sulla terra nel videoclip \"The Box\" della formazione elettronica degli Orbital.\nNel 1998 \u00e8 membro della giuria del festival di Venezia e nel 2004 di quella del festival di Cannes. Nel 2009 \u00e8 stata presidente di giuria al festival di Berlino. Sempre nel 2009 presta la voce narrante in alcuni brani del disco \"The Bachelor\" di Patrick Wolf.\nNel 2008 fonda il festival cinematografico \"Ballerina Ballroom Cinema Of Dreams\", che si svolge in una sala da ballo di Nairn in Scozia.\nDal 30 settembre al primo ottobre 2012 partecipa a \"The Impossible Wardrobe\". Ideata dal direttore del Mus\u00e9e Galliera Oliver Saillard, la performance si \u00e8 svolta al Palais de Tokyo di Parigi durante il Festival d'automne. Tilda Swinton, con indosso asettici camici e guanti bianchi, presenta abiti conservati negli archivi del Mus\u00e9e Galliera, tra cui un paio di guanti di Elsa Schiaparelli, un cappotto posseduto da Sarah Bernhardt e una giacca appartenuta a Napoleone Bonaparte.\nHa preso parte al video del singolo di David Bowie \"The Stars (Are Out Tonight)\" pubblicato il 26 febbraio 2013 e diretto da Floria Sigismondi.\n\u00c8 testimonial per Pomellato e per Coco Chanel.\nVita privata.\nHa due figli gemelli, Honor e Xavier (1997), nati dalla relazione con il pittore e commediografo scozzese John Byrne, durata dal 1989 al 2003. Vive a Nairn, vicino a Inverness, Scozia, con i figli e l'artista tedesco Sandro Kopp con cui ha una relazione dal 2004.\nDoppiatrici italiane.\nNelle versioni in italiano dei suoi film, Swinton \u00e8 stata doppiata da:\nDa doppiatrice \u00e8 sostituita da:\nNel film \"Io sono l'amore\" l'attrice recita in italiano."}
{"id": "354691", "revid": "11684", "url": "https://it.wikipedia.org/wiki?curid=354691", "title": "Faggeta", "text": ""}
{"id": "354692", "revid": "277211", "url": "https://it.wikipedia.org/wiki?curid=354692", "title": "Kana", "text": "Kana \u00e8 un termine generico per indicare i due sillabari fonetici giapponesi \"hiragana\" (\u5e73\u4eee\u540d) e \"katakana\" (\u7247\u4eee\u540d), come pure l'antico sistema \"man'y\u014dgana\". Tutti questi si svilupparono dagli ideogrammi di origine cinese conosciuti in Giappone con il nome di \"kanji\" (\u6f22\u5b57, pronuncia cinese \"hanzi\"), in alternativa o in aggiunta a questi; la parola \"kana\" significa \"carattere prestato\", perch\u00e9 derivato dal \"kanji\". L'invenzione dei \"kana\" \u00e8 tradizionalmente attribuita a K\u016bkai, monaco buddista vissuto tra l'ottavo e il nono secolo d.C.\nTabella dei \"kana\" giapponesi \"hiragana\" e \"katakana\" (accostati, l'hiragana a sinistra e il katakana a destra) con la traslitterazione secondo il sistema Hepburn.\nLe sillabe tra parentesi sono arcaiche; le sillabe \"ye\", \"yi\", \"wu\" non sono presenti nella lingua giapponese.\nPronuncia in dettaglio.\nNella tabella sottostante si spiega la pronuncia in giapponese, suono per suono, tale per cui i suoni sono poi combinabili tra loro. Sotto la tabella si forniscono alcune informazioni sugli allungamenti vocalici, sui dittonghi arcaici e su alcuni accomodamenti dal Primo Cinese Medio.\nA questi suoni, si aggiunge la nozione di allungamento vocalico: quando due vocali identiche sono scritte di fila, si pronuncia un'unica vocale che dura leggermente di pi\u00f9: \u3042\u3042 aa /a:/, \u3044\u3044 ii /i:/, \u3046\u3046 uu /\u026f:/, \u3048\u3048 ee /e:/, \u304a\u304a oo /o:/. Volendo, nel sistema Hepburn l'allungamento vocalico si pu\u00f2 anche indicare con un trattino orizzontale detto \"macron\" sopra una singola vocale: \u0101, \u0113, \u012b, \u014d, \u016b. Un ultimo e diffusissimo allungamento vocalico \u00e8 presente nella combinazione -\u304a\u3046:\n\u304a\u3046, \u3069\u3046, \u3068\u3046, \u3053\u3046, \u3054\u3046, \u3082\u3046, \u306e\u3046, \u308d\u3046, \u305d\u3046, \u305e\u3046, \u307b\u3046, \u307c\u3046, \u307d\u3046, \u304d\u3087\u3046, \u304e\u3087\u3046, \u3061\u3087\u3046, \u307f\u3087\u3046, \u306b\u3087\u3046, \u3057\u3087\u3046, \u3072\u3087\u3046, \u3073\u3087\u3046, \u3074\u3087\u3046, \u308a\u3087\u3046 .\nLa combinazione \"ou\" si romanizza \u014d/oo e si pronuncia /o:/. la -u finale deriva dall'accomodamento finale di -/\u014b/ in cinese (conservato tuttora dal Primo Cinese Medio e Old Chinese), reso come */\u0169/ nasalizzato, poi /\u026f\u0303/ e infine assimilatosi. Un esempio famoso \u00e8 il nome dell'odierna capitale del Giappone, T\u014dky\u014d \u6771\u4eac \u3068\u3046\u304d\u3087\u3046, anticamente detta \"Edo\" \u6c5f\u6238. Oppure, deriva dalla mutazione di \"-au\" e \"-eu\" in \"-oo\", tale per cui l'accomodamento della pronuncia cinese si allontana da quella originale. Questo allungamento, insieme a \"\u016b/uu\", \u00e8 l'allungamento vocalico pi\u00f9 diffuso in giapponese.\nIl secondo, \"uu\" (\u3046\u3046, \u3086\u3046), si trova facilmente nei kanji (esattamente come \"oo\"), cio\u00e8 i sinogrammi presi a prestito dai giapponesi, e deriva dall'accomodamento dello stop senza rilascio udibile di suono *-p del Primo Cinese Medio: fu adattato come -fu, dopodich\u00e9 la consonante \u00e8 caduta ed \u00e8 rimasta solo a \"u\", che in svariati casi forma questo allungamento vocalico. La *-p \u00e8 individuabile in coreano, cantonese, vietnamita e in svariati dialetti cinesi onservativi come il cantonese (famiglia Yue) e svariati Minnan (e.g. l'Amoy Hokkien, il taiwanese, il Teochew, il Quanzhou, lo Shangtou e l'Hakka). Altri allungamenti vocalici presenti in parole native giapponesi derivano da cadute di consonanti, sillabe interne o semivocali durante l'evoluzione della lingua.\nMolti altri suoni che sono diventati sillabe derivano da accomodamenti della pronuncia del Primo Cinese Medio in giapponese (*-t, *-k) e sono reperibili nei kanji, ma non costituiscono casi particolari da prendere in analisi.\nTutti i dittonghi che iniziano con w-, se reperiti nei kanji, sono pure accomodamenti dal Primo Cinese Medio ed esistevano gi\u00e0 durante l'Old Japanese (la pronuncia della vocale era unica). Oggi, in tutto il vocabolario giapponese, questi dittonghi sono spariti eccetto per \"wa\". In katakana, degli esempi di sillabe con questi dittonghi arcaici, utili per fare paragoni con le lingue sino-xeniche, per ricostruire il Primo Cinese Medio o per sbrogliare delle mancate corrispondenze nella pronuncia tra giapponese e lingue sino-xeniche, sono \u30b0\u30ef(\u30f3) gwa(n), \u30af\u30ef(\u30f3) kwa(n), \u30b0\u30f1(\u30f3) gwe(n), \u30af\u30f1(\u30f3) kwe(n), \u30f1(\u30f3) we(n), \u30f0\u30f3 wi(n).\nRicostruzione filologica di tutto il kana.\nRicostruzione del katakana.\nQuesta tabella mostra i sinogrammi che hanno originato, tramite delle stilizzazioni a volte estreme, le sillabe del katakana, usato per traslitterare i prestiti in giapponese. Di ogni carattere viene spiegato il significato, per poter capire cosa rappresenta sia esso sia la sillaba katakana che ne deriva. Il lavoro \u00e8 di stampo filologico, ma pu\u00f2 aiutare nella memorizzazione del sillabario. In conclusione, siccome il katakana \u00e8 formato da caratteri cinesi o loro parti, uno studente di giapponese dovrebbe riconoscerli all'interno dei kanji. Di contro, un conoscitore dei sinogrammi che si avvicina per la prima volta al katakana dovrebbe riconoscere dei pezzi di sinogrammi e fare ipotesi e collegamenti. Si ricorda infine che i due kana sono nati nell'800 d.C. circa: prima non esisteva nessun sillabario giapponese e si scriveva solo con i sinogrammi o per scrivere in cinese classico (\u6587\u8a00, w\u00e9ny\u00e1n, in Giappone chiamato kanbun \u6f22\u6587) o per rendere a orecchio il suono delle sillabe giapponesi (utilizzo \"man'yogana\"). I kana sono stati inventati per scrivere le particelle grammaticali giapponesi e la morfologia verbale, per trascrivere le parole straniere e per trascrivere la pronuncia dei kanji (utilizzo \"furigana\" se le sillabe sono affiancate accanto ai kanji scritti in verticale).\nRicostruzione dell'hiragana.\nUn lavoro di ricostruzione analogo a quello svolto nel katakana si pu\u00f2 fare anche per l'hiragana, che deriva dalla stilizzazione in blocco di alcuni sinogrammi, che in larga misura corrispondono con quelli che originano il katakana. La pronuncia del kanji in versione on'yomi viene scritta in hiragana per collegarla con la grafia della sillaba, a sua volta collegata al sinogramma. Laddove esistono pi\u00f9 lettere on'yomi, viene data quella pi\u00f9 simile alla sillaba odierna."}
{"id": "354693", "revid": "34392", "url": "https://it.wikipedia.org/wiki?curid=354693", "title": "Web editor", "text": ""}
{"id": "354694", "revid": "287204", "url": "https://it.wikipedia.org/wiki?curid=354694", "title": "K\u016bkai", "text": "Fu inoltre fautore della diffusione della teoria iniziatica dello honjisuijaku (\u672c\u5730\u5782\u8ff9) secondo la quale le divinit\u00e0 dello Shint\u014d (indicate come \u795e \"shin\"), i \"deva\" e le divinit\u00e0 cinesi, considerate fino ad allora come esseri prigionieri del ciclo delle rinascite, appartenevano invece al regno dell'illuminazione; erano manifestazioni di buddha e bodhisattva.\nK\u016bkai \u00e8 famoso soprattutto come calligrafo, ed \u00e8 considerato l'inventore dei kana, i sillabari con i quali, assieme ai caratteri kanji di origine cinese, si scrive la lingua giapponese."}
{"id": "354702", "revid": "2730", "url": "https://it.wikipedia.org/wiki?curid=354702", "title": "Frank Borzage", "text": "Biografia.\nDi padre trentino (Luigi Borzaga, nato a Ronzone, nel Trentino) e madre svizzera (Maria Ruegg), Borzage \u2013 il cui vero cognome era Borzaga\u00a0\u2013 era il quarto di 14 figli. Terminate le scuole elementari, and\u00f2 a lavorare con il padre in una miniera d'argento. Successivamente lasci\u00f2 la citt\u00e0 natale per unirsi ad alcune compagnie teatrali. Dopo aver lavorato come attore teatrale, raggiunse Hollywood dove inizi\u00f2 a lavorare nell'industria del cinema, allora nascente. Esord\u00ec come attore nel 1912 interpretando ruoli di cowboy; nel 1916 si ciment\u00f2 per la prima volta come regista girando alcuni western.\nFra i suoi film pi\u00f9 significativi si annoverano \"Humoresque\" (1920) suo primo lavoro come regista, \"Secrets\" (1924) con Norma Talmadge, \"Settimo cielo\" (1927), con Janet Gaynor e Charles Farrell, che fu uno dei suoi maggiori successi e gli fece vincere un Premio Oscar per la miglior regia di un film drammatico; con gli stessi protagonisti \"L'angelo della strada\" (1928) e \"La stella della fortuna\" (1929). Nel 1932 otterr\u00e0 un altro Oscar per la regia di\" Bad Girl\".\nNotevoli anche \"Il fiume\" (1929), \"Addio alle armi\" (1932) con Gary Cooper e Helen Hayes, prima versione del romanzo di Ernest Hemingway (la seconda fu diretta da Charles Vidor nel 1957, con Rock Hudson e Jennifer Jones), \"Vicino alle stelle\" (1932), \"I ragazzi della via Pal\" (1933), dal romanzo di Ferenc Moln\u00e1r, \"E adesso, pover'uomo?\" (1934), dall'omonimo romanzo di Hans Fallada, \"La grande citt\u00e0\" (1937) con Spencer Tracy e Luise Rainer, \"La donna che voglio\" (1938) in cui Tracy ebbe accanto Joan Crawford.\nDopo il 1940, la separazione dalla moglie, rilevanti problemi con l'alcol e una fervente svolta religiosa lo portarono a rallentare molto la sua fino ad allora intensa produzione e a perdere il favore della critica."}
{"id": "354703", "revid": "729019", "url": "https://it.wikipedia.org/wiki?curid=354703", "title": "Engelbert Dollfuss", "text": "A causa della sua bassa statura - era alto solo 1.50 o, secondo alcune fonti, 1.53 m. - venne sarcasticamente soprannominato \"Millimetternich\" (gioco di parole che associava l'ex statista austriaco Klemens von Metternich e l'aggettivo \"millimetrico\").\nBiografia.\nI primi anni.\nNacque nella Bassa Austria dalla relazione tra i piccoli contadini Josepha Dollfuss e Joseph Weninger; i due non erano sposati, poich\u00e9 non avevano la disponibilit\u00e0 economica per celebrare le nozze, per cui il piccolo Engelbert prese il cognome materno. Pochi mesi dopo la sua nascita, Josepha si trasfer\u00ec a Kirnberg an der Mank dove spos\u00f2 il latifondista Leopold Schmutz, che per\u00f2 non lo adott\u00f2 come figlio proprio.\nCattolico devoto fin dalla tenera et\u00e0, nel 1904 si iscrisse in un seminario di Hollabrunn gestito dall'arcidiocesi di Vienna, dove si diplom\u00f2 nel 1913. Dopo aver meditato sulla possibilit\u00e0 di prendere i voti e farsi prete, prefer\u00ec iscriversi alla facolt\u00e0 di Giurisprudenza dell'Universit\u00e0 di Vienna e contemporaneamente lavorare come piccolo proprietario terriero.\nQuando scoppi\u00f2 la Prima guerra mondiale, ebbe difficolt\u00e0 ad entrare nell'esercito austroungarico a causa della sua bassa statura. Alla fine del 1914 venne comunque inviato sul Fronte italiano, dove sarebbe rimasto per tutta la durata del conflitto. Nelle ultime fasi dello scontro venne fatto prigioniero; riusc\u00ec comunque a sopravvivere e, dopo la sconfitta austriaca nella prima guerra mondiale e la dissoluzione dell'Impero austro-ungarico, torn\u00f2 a Vienna per riprendere gli studi ed iniziare la carriera politica.\nVerso la cancelleria.\nNel 1919 lavor\u00f2 come segretario dell'associazione dei contadini austriaci (Bauernbund) e venne inviato a studiare economia all'Universit\u00e0 di Berlino: nella capitale tedesca conobbe Alwine Glienke (1897-1973), una donna proveniente da una famiglia protestante, che spos\u00f2 nel 1921 e da cui ebbe tre figli, un maschio e due femmine (una delle femmine mor\u00ec in et\u00e0 adolescenziale). Nel 1922 consegu\u00ec la laurea in giurisprudenza e venne assunto come segretario della Camera dell'Agricoltura della Bassa Austria, di cui divenne direttore nel 1927.\nNegli anni successivi si distinse come uno maggiori esponenti del Partito cristiano-sociale, in decisa opposizione al movimento socialdemocratico. Nel 1930 venne nominato presidente delle \u00d6sterreichische Bundesbahnen (le ferrovie austriache) mentre il 18 marzo 1931 venne scelto dal cancelliere Otto Ender come Ministro dell'Agricoltura, carica che conserv\u00f2 anche nell'esecutivo guidato da Karl Buresch.\nLe sue concezioni politiche non erano contrarie all'autoritarismo, al quale impront\u00f2 la sua azione di governo una volta raggiunta, il 20 maggio 1932, la cancelleria. La nomina dest\u00f2 scalpore, poich\u00e9 Dolfuss all'epoca non aveva ancora compiuto i quarant'anni e aveva un'esperienza governativa quasi nulla: quando il presidente Wilhelm Miklas gli affid\u00f2 l'incarico, egli non rispose immediatamente e si ritir\u00f2 nella sua chiesa preferita, dove pass\u00f2 la notte a pregare; l'indomani, dopo un pasto frugale, comunic\u00f2 al Capo di Stato la sua disponibilit\u00e0.\nDolfuss si present\u00f2 al Parlamento a capo di un governo di coalizione in cui, oltre ai cristiano-sociali, figuravano anche il Landbund (un partito agrario di destra) e l'Heimatblock (il braccio parlamentare degli Heimwehr). Nonostante ci\u00f2, egli riusc\u00ec ad ottenere la fiducia con una maggioranza di un solo voto: 83 s\u00ec e 82 no su 165 deputati.\nA un anno esatto dalla nascita del suo gabinetto fond\u00f2, con l'aiuto del principe Ernst R\u00fcdiger Starhemberg, il \"Vaterlandfront\", un partito che riuniva sotto un'unica bandiera i numerosi partiti politici austriaci della destra e che si ispirava al partito fascista italiano. Dopo aver stroncato, con una dura e sanguinosa repressione, la rivolta dei quartieri operai di Vienna, cerc\u00f2 di appoggiare la sua politica a quella dell'Italia di Mussolini in contrapposizione all'influenza nazista crescente anche in Austria.\nDollfuss e Mussolini.\nIspiratore della politica antisocialista del cancelliere Dollfuss fu Mussolini: infatti il Duce manovr\u00f2 il cancelliere per contrastare la pressione del partito socialista e quella del nazionalsocialismo, favorevole all'Anschluss. Il controllo avvenne attraverso le \"Heimwehren\", formazioni squadristiche legate alla polizia italiana e capeggiate dal principe Ernst R\u00fcdiger Starhemberg. A questo nobile, che sar\u00e0 nominato vice-cancelliere, Mussolini non lesin\u00f2 aiuti n\u00e9 in denaro n\u00e9 in armi.\nI contatti fra i due governanti erano frequentissimi. Nell'aprile del 1933 Mussolini si rec\u00f2 a Vienna ed indusse il cancelliere a formare il Fronte Patriottico, una falange fascista al di sopra dei partiti. Anche nella seconda met\u00e0 dell'anno i contatti fra Dollfuss e Mussolini furono sempre pi\u00f9 frequenti. Alla fine di giugno del 1933 Dollfuss, in seguito all'acutizzarsi della tensione tra \"Heimwehren\" e nazisti, si rec\u00f2 a Roma per conferire con Mussolini. Successivamente una lettera del Duce lo rassicurava che qualunque cosa potesse accadere, l'aiuto italiano non sarebbe venuto a mancare.\nBen presto Dollfuss torn\u00f2 ancora in Italia, il 19 agosto del 1933 arriv\u00f2 a Riccione ed ebbe un primo colloquio con il Duce nell'appartamento del Grand Hotel dove soggiornava. Mussolini diede al cancelliere austriaco precise direttive: introdurre nel governo elementi delle \"Heimwehren\", dare carattere dittatoriale al governo, creare un commissario straordinario per Vienna e fare propaganda su larga scala: il tutto doveva essere preceduto da un acceso discorso.\nMussolini in effetti entr\u00f2 cos\u00ec minutamente negli affari austriaci per contrastare il progetto nazista dell\"'Anschluss\", essendo allora ancora molto diffidente nei riguardi del movimento tedesco e del suo capo Adolf Hitler. Il 17 marzo 1934 Dollfuss torn\u00f2 ancora ufficialmente a Roma ove sigl\u00f2 per conto dell'Austria i cosiddetti \"Protocolli di Roma\", un'intesa a tre fra Austria, Italia e Ungheria che prevedevano sia facilitazioni doganali fra i paesi contraenti, sia una collaborazione militare in caso di necessit\u00e0.\nCon l'avvento di Hitler al potere in Germania, tuttavia, la posizione di Dollfuss si era fatta sempre pi\u00f9 difficile. Contrario all\"'Anschluss\" richiesta dai nazisti tedeschi ed austriaci, non pot\u00e9 opporvi l'appoggio delle classi popolari che si era ormai alienato: per questo il \"Vaterl\u00e4ndische Front\", il Fronte Patriottico da lui fondato nel 1933, non pot\u00e9 evitare il \"putsch\" nazista che il 26 luglio 1934 giunse ad un soffio dalla conquista del potere.\nL'attentato e la morte.\nDollfuss stava presiedendo il Consiglio dei ministri quando un corteo di automobili entr\u00f2 nella sede della cancelleria. A bordo vi erano uomini che indossavano la divisa dell'esercito austriaco. Dollfuss pens\u00f2 che i nuovi arrivati fossero i rinforzi della guardia. Si trattava invece dei congiurati nazisti: 154 uomini che occuparono facilmente il palazzo. Colpito al collo, Dollfuss chiese un prete e un medico, e preg\u00f2 di avvertire Mussolini perch\u00e9 potesse prendersi cura della moglie e dei figli. I nazisti s'impadronirono anche della stazione radio e annunciarono le dimissioni di Dollfuss, che stava morendo senza che nessun medico lo soccorresse. Nonostante la morte di Dollfuss, tuttavia, il moto fall\u00ec.\nForze fedeli alla Repubblica austriaca, guidate dal Ministro della Giustizia Kurt Alois von Schuschnigg, ebbero presto ragione dei rivoltosi che furono arrestati. Mussolini non ebbe esitazioni nell'attribuire l'attentato al dittatore tedesco: la notizia lo raggiunse a Cesena, dove stava esaminando i progetti per un ospedale psichiatrico. Il Duce diede personalmente l'annuncio alla vedova, che si trovava ospite presso la sua villa di Riccione con i figli. Egli mise anche a disposizione di Starhemberg, che trascorreva un periodo di vacanza a Venezia, un aereo che consent\u00ec al principe di rientrare precipitosamente a Vienna e di fronteggiare con la sua milizia, e con l'autorizzazione del presidente Miklas, gli assalitori nazisti.\nMussolini ordin\u00f2 inoltre che quattro divisioni italiane raggiungessero il Brennero (\"L'Italia vigila con l'arma al piede\", intitolarono i giornali). Telegraf\u00f2 poi a Starhemberg: \"L'indipendenza dell'Austria per la quale egli \u00e8 caduto \u00e8 un principio che \u00e8 stato difeso e sar\u00e0 difeso dall'Italia ancora pi\u00f9 strenuamente\". Poi annunci\u00f2 al mondo: \"L'Austria non si tocca\" e fece sostituire nella piazza di Bolzano la statua di Walther von der Vogelweide, un trovatore germanico, con quella di Druso. Fu questo il momento di maggior attrito tra il fascismo ed il nazionalsocialismo, e lo stesso Mussolini scese pi\u00f9 volte in campo per ribadirne le differenze.\nAlle prime notizie Hitler esult\u00f2 ma immediatamente dopo, sorpreso dalla reazione italiana e convinto di non poter ancora affrontare un conflitto con le potenze dell'Europa occidentale, declinava ogni responsabilit\u00e0, dichiarando ufficialmente il proprio rammarico per l'uccisione del Primo ministro austriaco. Sostitu\u00ec l'ambasciatore a Vienna con Franz von Papen ed imped\u00ec ai congiurati, che dopo la sconfitta avevano ripiegato verso il confine, di entrare in Germania, disponendo anche la radiazione dal partito nazista austriaco dei capi del medesimo che si erano compromessi con il tentativo di colpo di Stato. Dollfuss fu sepolto nel camposanto di Hietzing, a Vienna.\nEventi successivi.\nA Dollfuss successe Kurt Alois von Schuschnigg. Nel 1936 un patto con la Germania riconobbe l'indipendenza dell'Austria, ma questa si sarebbe dovuta comportare come uno \"Stato tedesco\" in politica estera. Il 13 marzo del 1938 l'annessione venne consumata col beneplacito dell'Italia che, divenuta oggetto d'isolamento da parte della Francia e dell'Inghilterra a seguito della guerra d'Abissinia, aveva notevolmente migliorato i rapporti con la Germania."}
{"id": "354705", "revid": "3831", "url": "https://it.wikipedia.org/wiki?curid=354705", "title": "Eanfrith figlio di \u00c6thelfrith", "text": ""}
{"id": "354706", "revid": "125514825", "url": "https://it.wikipedia.org/wiki?curid=354706", "title": "Paolo Orlandoni", "text": "Carriera.\nGiocatore.\nInter e i vari prestiti.\nCresciuto calcisticamente nella sua citt\u00e0 natale, dapprima ne La Torre e poi nella Virtus Don Bosco, Orlandoni inizi\u00f2 la sua avventura agonistica nell'Inter nella stagione 1990-1991, non trovando spazio se non da terzo portiere nella squadra. Venne quindi dato in prestito a vari club di Serie B e Serie C1 fino al 1998. Nel campionato di Serie B 1998-1999 fin\u00ec alla , dove gioc\u00f2 da titolare contribuendo alla loro prima promozione in Serie A.\nReggina e Bologna.\nCon la Reggina esord\u00ec in Serie A alla prima giornata a Torino contro la Juventus (1-1) e rest\u00f2 in amaranto fino al mese di gennaio, quando fu ceduto in prestito al Bologna, dove venne impiegato come secondo portiere. A fine campionato ritorn\u00f2 alla Reggina, che lo cedette nuovamente in prestito, questa volta alla Lazio.\nLazio e Piacenza.\nA Roma ricopr\u00ec il ruolo di terzo portiere dietro Peruzzi e Marchegiani, scendendo in campo in una sola occasione, al posto dell'espulso Peruzzi. L'anno dopo venne ceduto al per fare da secondo a Matteo Guardalben. Nella compagine emiliana rest\u00f2 fino al 2004-2005, disputando due stagioni di Serie A e due di Serie B; nell'ultimo anno, complice la cessione di Guardalben al , divenne titolare.\nRitorno all\u2019Inter.\nA fine stagione, alla scadenza del contratto, ritorn\u00f2 all'Inter dove divenne il terzo portiere della squadra nerazzurra, dietro a J\u00falio C\u00e9sar e Francesco Toldo. Esord\u00ec con la maglia dell'Inter il 14 maggio 2006 in Cagliari-Inter (2-2).\nNella stagione 2010-2011 ha giocato la sua prima partita di Champions League contro il all'et\u00e0 di 38 anni compiuti. Con l'Inter, giocando da terzo portiere, ha vinto cinque scudetti (disputando un totale di 4 partite di campionato), tre Coppe Italia, quattro Supercoppe italiane, una Champions League ed un Mondiale per club.\nIl 29 giugno 2011 rinnova per un'altra stagione con l'Inter, fino al 30 giugno 2012. Dopo aver salutato il pubblico di San Siro al termine del derby del 6 maggio 2012, vinto per 4-2 dall'Inter, si ritira ufficialmente dal calcio professionistico, decidendo di non rinnovare il contratto in scadenza con la societ\u00e0 nerazzurra.\nNonostante sia stato impiegato in occasioni sporadiche, \u00e8 stato uno dei giocatori pi\u00f9 apprezzati dalla tifoseria nerazzurra.\nAllenatore.\nInter, Fenerbah\u00e7e, Nantes e Fulham.\nChiusa la carriera sul campo, diventa subito allenatore dei portieri della \"Primavera\" dell' a partire dal 6 luglio 2012.\nIl 25 giugno 2015 diventa allenatore dei portieri della prima squadra del Fenerbah\u00e7e lasciando l'Inter dopo 10 anni. Il 26 giugno 2017 diventa allenatore dei portieri della prima squadra del Nantes, allenata da Claudio Ranieri. Il 14 novembre 2018 segue Ranieri, sempre con il ruolo di preparatore dei portieri, nella nuova esperienza al Fulham.\nInter.\nL'11 luglio 2019 torna all'Inter in qualit\u00e0 di preparatore dei portieri della formazione \"Primavera\" e responsabile dei preparatori dei portieri di tutto il settore giovanile e femminile.\nCagliari.\nIl 10 agosto 2020 entra a far parte dello staff di Eusebio Di Francesco come preparatore dei portieri del .\nSassuolo.\nCon l\u2019arrivo di Alessio Dionisi sulla panchina del , l'8 luglio 2021 entra a far parte dello staff in qualit\u00e0 di allenatore dei portieri.\nFuori dal campo.\n\u00c8 stato promotore e testimonial di numerose iniziative benefiche in favore dei ragazzi affetti da sindrome di Down, sindrome di cui \u00e8 affetta la sua secondogenita Emma. Orlandoni in una intervista ha infatti dichiarato di dedicare parte del suo tempo all'associazione \"Capirsi Down\"."}
{"id": "354708", "revid": "339392", "url": "https://it.wikipedia.org/wiki?curid=354708", "title": "B-Tree", "text": ""}
{"id": "354709", "revid": "1323158", "url": "https://it.wikipedia.org/wiki?curid=354709", "title": "Bergognone", "text": "Di cultura foppesca, anche se di modi pi\u00f9 \"gentili\", riprese dalla cultura fiamminga, giuntagli attraverso la Liguria, sia stilemi iconografici che l'uso della luce e gli ariosi paesaggi; alla fine degli anni Ottanta venne influenzato dall'opera di Leonardo, ma soprattutto di Bramante. I suoi paesaggi preludono ai pittori della realt\u00e0 di Brescia nel Cinquecento, mentre il pietismo dei soggetti religiosi lo si ritrova sia nei leonardeschi lombardi sia in tanta pittura tarda manieristica.\nMolti pittori furono suoi allievi e seguaci, tra i quali si distinse Bernardino Lanzani di San Colombano al Lambro e il fratello minore Bernardino.\nBiografia.\nGli anni giovanili.\nSi conosce poco delle sue origini, si ritiene sia nato nel decennio che va dal 1450 al 1460, forse originario di Fossano. Risulta presente nella matricola dei pittori dell'universit\u00e0 di Milano del 1481 come \"Ambrosius de Fossano, filius domini Stefani\" e abitante a Milano presso la parrocchia di san Galdino in \"Porta Romana\". Firm\u00f2 alcune sue opere \"Ambrosio de Fossano dicto Brecognono, bregognono o bergognono\" ma \"Fossano\" e \"Bergognone\" sono anche i nomi di casati lombardi presenti nella zona della Certosa di Pavia dove il pittore lavorer\u00e0 dal 1488 al 1494. Non si conosce nulla della sua formazione, alcune analogie si possono trovare con l'arte di Vincenzo Foppa di cui poteva esser stato alunno, ma anche con opere della scuola fiamminga e provenzale, acquisita dai viaggi dei pittori di cui venne a contatto con Zanetto Bugatto, Antonello da Messina e altri.\nOpere giovanili e datate al 1480 circa sono il \"Cristo in piet\u00e0 con angeli e un monaco certosino\" del Museo di Villa Cagnola a Gazzada Schianno e la \"Deposizione\" del Museo di Belle Arti di Budapest, in cui prevale il richiamo alla cultura fiamminga soprattutto nell'uso della luce.\nRisalgono agli anni giovanili anche le sue prime due pale con \"Madonna e santi\" dal respiro monumentale, dipinte per il protonotario apostolico Calegrani, originario di Arona: la prima (1484) si trova ancora nella collegiata dei Santi Gratiniano e Felino ad Arona, sua collocazione originaria, mentre la seconda (realizzata nel 1488 per la chiesa di San Pietro in Ciel d'Oro a Pavia) \u00e8 oggi alla Pinacoteca Ambrosiana di Milano. Nella stessa pinacoteca si trovano anche due scomparti laterali di un polittico non ancora identificato; in essi sono raffigurati \"Sant'Elisabetta\" e \"San Francesco, san Pietro Martire con san Cristoforo\". Tali dipinti testimoniano il suo avvicinamento ai modi di Vincenzo Foppa, modi addolciti e decorati, con i volti timidamente leonardeschi.\nTra il 1480 e il 1490 Bergognone realizz\u00f2 un dittico, ora all'Accademia Carrara di Bergamo, con \"San Paolo e san Giovanni Evangelista\", accostamento iconografico insolito, forse un'allusione al tema \"De propaganda fide\".\nAlla Certosa di Pavia.\nTra il 1488 e il 1495 Bergognone fu il principale pittore attivo nella fabbrica della Certosa di Pavia, dove realizz\u00f2, oltre ad un gran numero di affreschi, ben nove pale d'altare: ne rimangono sei, tre in loco, due alla National Gallery di Londra e una a Pozna\u0144; inoltre rimangono frammenti di una settima conservati sia alla Certosa di Pavia che in collezione privata a Milano.\nAncora \"in loco\" sono oggi la \"Crocifissione\" (firmata e datata 1490), i pannelli con i \"Dottori della Chiesa\", le monumentali pale di \"Sant'Ambrogio\" (1490) e \"San Siro\" (1491). Proprio confrontando questi ultimi due dipinti si nota come, tra il 1490 e il 1491, avvenne un cambiamento di registro nello stile dell'artista, che si fece pi\u00f9 monumentale e attento allo spazio prospettico, per influsso di Bramante che era a Milano dal 1479.\nProviene dalla Certosa anche il pi\u00f9 tardo \"Cristo portacroce e i certosini\" (1493 circa), oggi alla Pinacoteca Malaspina di Pavia, mentre il \"Matrimonio mistico di santa Caterina d'Alessandria\" (del 1490 circa), \u00e8 conservato a Londra, alla National Gallery.\nSempre per la Certosa l'artista realizz\u00f2 anche una serie di opere minori: le predelle con \"Storie di sant'Ambrogio\", per la \"Pala di Sant'Ambrogio\" (\"Nascita di sant'Ambrogio\" al Kunstmuseum di Basilea, \"Consacrazione di sant'Agostino\" e \"Predica di sant'Ambrogio\" alla Galleria Sabauda di Torino e l\"Incontro di sant'Ambrogio e l'imperatore Teodosio\" all'Accademia Carrara di Bergamo), e le \"Storie di san Benedetto\", conservate a Nantes e Milano. Tra queste opere minori per la Certosa si contano anche alcune \"Madonne col Bambino\" a mezzo busto (probabilmente dipinte per le celle dei certosini), ambientate in tipici e colti dal vero paesaggi lombardi, dove si palesa anche una timida influenza di Leonardo da Vinci: la \"Madonna del latte\" dell'Accademia Carrara di Bergamo del 1485 circa, la \"Madonna col Bambino\" della National Gallery di Londra, la \"Madonna del Certosino\", ora a Milano nella Pinacoteca di Brera, databili tra il 1488 e il 1490. In queste opere le figure si stagliano contro paesaggi tipicamente lombardi, impostate a una cromia un po' spenta con grande attenzione alla luce.\nSono opera di Bergognone, sempre in Certosa, anche gli affreschi per le testate dei transetti. Nell'abside del transetto sinistro, tra il 1490 e il 1495 l'artista realizz\u00f2 l'affresco con \"Gian Galeazzo Visconti presenta alla Vergine il modello della Certosa\", in cui la composizione simmetrica dei gruppi e le forme regolari e monumentali, si accordano con la lezione del Bramante. Nell'abside del transetto opposto completa il ciclo l\"Incoronazione di Maria tra Francesco Sforza e Ludovico il Moro\", su un bellissimo sfondo azzurro.\nAgli anni della Certosa dovrebbe risalire anche la tavola con \"Cristo risorto\" della National Gallery of Art di Washington. Probabilmente del 1494 \u00e8 il pannello con la \"Presentazione al tempio\", parte centrale di un trittico di provenienza ignota di cui fanno parte il \"Sant'Agostino e donatore\" come parte sinistra e il \"San Pietro Martire e donatore\" come parte destra, tutti conservati al Louvre.\nIl notevole impegno alla certosa non gli imped\u00ec di operare anche a Milano, dove intorno al 1495 esegu\u00ec gli affreschi in Santa Maria presso San Satiro,e il polittico con la \"Madonna col Bambino tra i santi Giacomo ed Enrico vescovo\" nella basilica di Sant'Eustorgio, a Lodi, negli affreschi della chiesa dell'Incoronata (oggi perduti), a Melegnano e a Bergamo.\nMilano, Lodi e Bergamo.\nDopo un periodo di attivit\u00e0 quasi esclusiva alla Certosa di Pavia, alla met\u00e0 dell'ultimo decennio del secolo Bergognone si trasfer\u00ec a Milano, eseguendo un importante ciclo di affreschi (oggi staccati e ricoverati alla Pinacoteca di Brera) per la chiesa di Santa Maria presso San Satiro, verosimilmente sotto lo stretto controllo di Bramante.\nAllo scoccare del XVI secolo l'artista, che era ancora uno dei pi\u00f9 celebrati in Lombardia, esegu\u00ec diverse opere per Milano, Lodi e Bergamo. Del 1500 circa \u00e8 l'altarolo per devozione privata, con la \"Madonna col Bambino\", dell'Accademia Carrara di Bergamo. Tra il 1500 e il 1505 Bergognone realizz\u00f2 un polittico a un solo ordine per la chiesa bergamasca di San Bernardino, di cui rimangono parte delle tavole all'Accademia Carrara (\"Santa Marta\", \"San Giovanni Evangelista\" e \"San Girolamo\") ed una nella Collezione Johnson a Filadelfia (\"Santa Maria Maddalena\"). Probabilmente del 1501 \u00e8 il \"Cristo Portacroce\" della National Gallery di Londra, che insieme all\"Orazione nell'orto\", nello stesso museo, erano parte di un trittico o di un polittico.\nDel 1508 \u00e8 l\"Incoronazione della Vergine\", nel catino absidale della basilica di San Simpliciano a Milano, dove l'accentuato chiaroscuro \u00e8 forse di origine leonardesca. Dello stesso anno \u00e8 il \"Polittico di Santo Spirito\" nella chiesa di Santo Spirito a Bergamo.\nNelle quattro pale con \"Storie di Maria\" per la Chiesa dell'Incoronata a Lodi, considerate tra i suoi massimi capolavori (1508), l'artista seppe collocare figure vagamente leonardesche in fastose scenografie di origine bramantesca, completate per\u00f2 da inserti con i caratteristici paesaggi di Lombardia, come nell\"Annunciazione\", forse il dipinto di pi\u00f9 alta qualit\u00e0 dell'intero complesso. Nel pannello con la \"Presentazione al Tempio\" l'artista fece uso di una delicata luce radente, proveniente dai finestroni del matroneo di un tempio poligonale, molto simile alla stessa chiesa dell'Incoronata.\nLe ultime opere.\nL'ultimo periodo dell'artista si inaugur\u00f2 con un breve ritorno alla Certosa di Pavia (1514), dove affresc\u00f2 una delicata \"Madonna del Latte\" nella volta del refettorio, decorando le lunette dello stesso ambiente con figure di \"Apostoli\" a mezzo busto. Dell'ultimo periodo sono i \"Santi Rocco e Sebastiano\" i sono conservati presso la Collezione Cerruti, il terzo polo del Castello di Rivoli Museo d'Arte Contemporanea , monumentali affreschi nella sala capitolare di Santa Maria della Passione sempre a Milano (1514-1518), uno dei capolavori tardi del maestro.\nNel 1518 affresc\u00f2 una cappella nella chiesa di San Pietro in Gessate con il \"Funerale di san Martino\". Del 1522 \u00e8 invece l\"Incoronazione della Vergine\", conservata a Brera ma proveniente da Nerviano. Tra le opere mature rimaste a Milano bisogna anche segnalare la tela raffigurante la \"Madonna col Bambino e santi\" nella prima cappella della navata sinistra del santuario di Santa Maria dei Miracoli a Milano.\nNote.\nFabio Zizolfi, La Parrocchiale di S. Giorgio a Cremeno. Il polittico di Sigismondo de Magistris e Ambrogio Arcimboldi, cap. 8, pp. 168-213"}
{"id": "354711", "revid": "339392", "url": "https://it.wikipedia.org/wiki?curid=354711", "title": "Walk the Line - Quando l'amore brucia l'anima", "text": ""}
{"id": "354712", "revid": "339392", "url": "https://it.wikipedia.org/wiki?curid=354712", "title": "Walk the Line", "text": ""}
{"id": "354713", "revid": "201640", "url": "https://it.wikipedia.org/wiki?curid=354713", "title": "Acquisto d'impulso", "text": "Lacquisto d'impulso \u00e8 un acquisto non programmato ovvero effettuato in funzione di uno stimolo improvviso che non tiene conto della convenienza e dell'utilit\u00e0. La terminologia correlata prevede espressioni come \"impulse goods\" (beni di impulso), compratore impulsivo (persona che compra casualmente un prodotto appena lo vede, senza averne programmato l'acquisto), \"impulse sales\" (vendite provocate da acquisti d'impulso).\n\u00c8 un comportamento ampiamente studiato da sociologi, esperti di marketing, esperti di progettazione dei negozi e di comportamento d'acquisto.\nEsso ha ad oggetto una categoria specifica di beni di largo consumo, con particolare enfasi nel comparto alimentare quali ad esempio caramelle, gelati, cioccolata, etc.\nI prodotti d\"acquisto d'impulso\" si trovano generalmente in prossimit\u00e0 delle casse pagamento di bar, supermercati e autogrill, o sui passaggi di entrata/uscita. Si tratta di beni che non vengono cercati specificatamente dai consumatori. Essi hanno un'area di mercato non definibile e sono localizzati nell'ambito del flusso di clientela che \u00e8 generato dagli altri beni.\nElemento psicologico.\nL'acquisto d'impulso \u00e8 sempre determinato da motivi irrazionali ben codificati (orgoglio, affetto, emulazione, paura) anche se vengono quasi sempre giustificati da motivi razionali.\nProprio per questo, cio\u00e8 perch\u00e9 non sono frutto di attivit\u00e0 razionale e ponderazione, gli acquisti d'impulso sono spesso quelli a maggior rischio di pentimento. Ci si lascia incantare dal momento, dai colori, dal prezzo conveniente per poi ritrovarsi ad aver acquistato una merce di \"breve soddisfazione\". \u00c8 il classico dilemma di Ulisse incantato dalle sirene.\nCome evitare questi rischi? Per i sociologi, esiste una regola aurea da tenere sempre a mente: \"rimanda sempre di 24 ore ogni decisione di acquisto\". Nel momento in cui si sente l'impulso a comprare, potrebbe essere la conseguenza di una campagna pubblicitaria particolarmente riuscita nel target, in grado di \"indurre\" a compiere una scelta d'acquisto d'impulso, ossia senza pensare troppo.\nNonostante le associazioni dei consumatori si impegnino molto per avere una clientela \"avvertita\", alla fine quello che prevale sempre \u00e8 il cosiddetto acquisto d'impulso. Chiunque pu\u00f2 fare la prova. Si compila, prima, la famosa lista della spesa. Si prende il carrello, e alla fine, nel carrello \u00e8 finita una quantit\u00e0 nettamente superiore di prodotti. Secondo un'indagine, solo il 19 per cento di chi fa la lista compra solo i prodotti della lista. Il resto compra un sacco di altre cose. Perch\u00e9 viene attirato dal prodotto sullo scaffale, perch\u00e9 si ricorda solo l\u00ec davanti di un prodotto mancante, perch\u00e9 a volte sente un irresistibile impulso.\nIl ruolo della confezione.\nOltre che essere la normale confezione di un prodotto, l'imballaggio \u00e8 diventato, nel corso degli anni e con l'evolvere delle strategie di vendita, vero e proprio soggetto di comunicazione: un imprinting positivo.\nTramite l'imballaggio, una determinata marca X si presenta al pubblico carica delle sue caratteristiche, delle sue promesse, del suo fascino. Sempre di pi\u00f9 l'acquisto d'impulso regola il comportamento dei clienti e buona parte di questi impulsi vengono catalizzati dai colori, dalla forma e dai materiali che avvolgono i prodotti. Un'azione sinergica di pubblicit\u00e0 e \"packaging\" aumenta l'efficacia dell'espressione finale del Marchio/Prodotto, arriva al cuore del cliente, suscita emozione, lo persuade ad acquistare.\nL'acquisto d'impulso di animali domestici.\nAnche acquistare un animale domestico dovrebbe essere sempre un'azione, alla quale si giunge solo dopo aver studiato il comportamento e le abitudini dell'animale.\nSpesso lo si prende d'impulso dopo essersi innamorati del suo musetto o del suo dolce sguardo, ma poi una volta a casa ci si accorge che richiede tempo e cure, che le nostre abitudini casalinghe vanno cambiate e che la nostra casa va un po' rivoluzionata, il tutto con il rischio che ci si possa pentire dell'acquisto fatto e che la povera bestiola possa finire abbandonata per strada.\nI distributori automatici.\nI distributori automatici sono l'archetipo dell'acquisto di impulso. All'aeroporto di Atlanta (USA) si trova un distributore automatico di iPod, cio\u00e8 un distributore automatico uguale a quelle macchinette dalle quali si comprano le bottigliette di acqua o le sigarette, solo che in questo caso si compra un iPod.\nLa tecnologia M2M (con Siemens \"leader\" di mercato) gi\u00e0 oggi permette di controllare a distanza i distributori automatici. Un partner di SonyEricsson ha ideato una macchina da caff\u00e8 controllata a distanza tramite il cellulare: se finisce il caff\u00e8, se si guasta, se la gettoniera \u00e8 piena, arriva via SMS un avviso al manutentore che intervenendo tempestivamente diminuisce i tempi di fermo dell'apparecchio.\nTutela giuridica.\nIl Codice del consumo, approvato con Decreto legislativo 6 settembre 2005, n. 206, all'art. 51 esclude espressamente l'applicazione delle norme poste a tutela del consumatore ai casi di vendita istantanea attraverso distributori automatici. Chi acquista prodotti utilizzando i distributori automatici non pu\u00f2 esercitare diritto di recesso, non pu\u00f2 reclamare sull'assenza di prezzo esposto (art. 16 del Codice dei consumatori), non pu\u00f2 restituire il bene acquistato.\nAssenza di tutela si registra anche nel caso di acquisti (di abbonamenti, schede telefoniche, servizi telefonici, ecc.) conclusi con gli operatori delle telecomunicazioni impiegando telefoni pubblici.\nDiverso \u00e8 il caso dell'acquisto, pure d'impulso, relativo per\u00f2 a prodotti o beni provenienti da punti vendita (anche della grande distribuzione).\nIn questi casi, il consumatore insoddisfatto pu\u00f2:"}
{"id": "354717", "revid": "339392", "url": "https://it.wikipedia.org/wiki?curid=354717", "title": "Area Nielsen", "text": ""}
{"id": "354721", "revid": "339392", "url": "https://it.wikipedia.org/wiki?curid=354721", "title": "San Illtud", "text": ""}
{"id": "354723", "revid": "129276", "url": "https://it.wikipedia.org/wiki?curid=354723", "title": "Area test", "text": "Un'Area Test \u00e8 un'area su cui si effettuano prove per il lancio o il riposizionamento di marketing di un prodotto, per sondare l'efficacia o l'effetto di tali azioni sui consumatori.\nCruciale il mantenere tale area \"segreta\" ai concorrenti al fine di non influenzare il test.\nCaso emblematico fu l'azione della Procter &amp; Gamble ai danni della Union Carbide, quando sabot\u00f2 il test di quest'ultima che voleva entrare nel (lucroso) mercato dei pannolini."}
{"id": "354724", "revid": "729019", "url": "https://it.wikipedia.org/wiki?curid=354724", "title": "Teilo di Llandaff", "text": "Biografia e culto.\nNon si conoscono n\u00e9 la data di nascita n\u00e9 quella di morte. Fu contemporaneo di san David, con il quale \u00e8 probabile che intraprese un pellegrinaggio a Gerusalemme.\nSi pensa che Teilo sia stato vescovo della cattedrale di San David, perch\u00e9 recenti restauri hanno portato alla luce delle antica ossa, che si crede siano sue, anche se la datazione scientifica prova diversamente.\nCome molti dei santi gallesi di questo periodo fu un leader monastico e fondatore di un monastero a Llandeilo, nel Carmarthenshire. Molti altri posti portano il suo nome e si ritiene anche che abbia predicato o insegnato in Britannia.\n\u00c8 venerato tra i santi patroni della cattedrale di Llandaff, della cui diocesi fu il secondo vescovo, e si pensa anche che abbia fondato il primo monastero a Llandaff."}
{"id": "354725", "revid": "185700", "url": "https://it.wikipedia.org/wiki?curid=354725", "title": "Universit\u00e0 di Messina", "text": ""}
{"id": "354727", "revid": "1903739", "url": "https://it.wikipedia.org/wiki?curid=354727", "title": "Prefettura di Kumamoto", "text": "La \u00e8 una prefettura giapponese di circa 2 milioni di abitanti sull'isola di , con capoluogo a .\nGeografia fisica.\nLa prefettura di Kumamoto \u00e8 situata nella parte centro-occidentale dell'isola di Ky\u016bsh\u016b, la pi\u00f9 meridionale delle quattro principali isole che compongono il Giappone. Confina con il mare interno di Ariake ad ovest, con le prefetture di Fukuoka ed \u014cita a nord, con quella di Miyazaki a est, e con la prefettura di Kagoshima a sud.\nIl (1592 m), un vulcano tuttora in attivit\u00e0, si trova nella parte orientale della prefettura. Il vulcano \u00e8 situato al centro della caldera di Aso, la pi\u00f9 nota del Giappone ed una delle pi\u00f9 grandi del mondo.\nCitt\u00e0.\nLa Prefettura di Kumamoto comprende 14 citt\u00e0:\nCittadine e Villaggi.\nQuesti sono le cittadine ed i villaggi in ognuno dei distretti nove distretti che compongono la prefettura:\nStoria.\nStoricamente l'area costituiva la , rinominata prefettura di Kumamoto durante la restaurazione Meiji come parte del piano di abolizione del sistema feudale.\nNella prefettura vi fu l'epicentro del violento terremoto di Kumamoto del 2016, che provoc\u00f2 la morte di 49 persone, un disperso, oltre 1.000 feriti e danni ingentissimi.\nInoltre l'area \u00e8 un luogo con molti rischi di alluvioni."}
{"id": "354728", "revid": "1318658", "url": "https://it.wikipedia.org/wiki?curid=354728", "title": "Dispenser", "text": ""}
{"id": "354733", "revid": "196390", "url": "https://it.wikipedia.org/wiki?curid=354733", "title": "Sant'Enrico II", "text": ""}
{"id": "354736", "revid": "729019", "url": "https://it.wikipedia.org/wiki?curid=354736", "title": "Audiradio", "text": "Audiradio era una societ\u00e0 che si occupava dell'indagine sull'ascolto radiofonico in Italia, simile nel concetto a quello che \u00e8 Auditel per la televisione italiana.\nLe prime rilevazioni sull'ascolto radiofonico a carattere continuativo risalgono a met\u00e0 degli anni settanta, quando per la prima volta nel 1975 venne condotta l'indagine d'uso. L'indagine Audiradio nacque nel 1988 su iniziativa dell'UPA (Utenti Pubblicit\u00e0 Associati) con lo scopo di rilevare anche gli ascolti delle emittenti locali insieme a quello delle emittenti Rai e private nazionali.\nNel 1996 Audiradio divenne una s.r.l. che vedeva soci l'UPA, Assocomunicazione, Unicom, Assomedia, Rai, Sipra, Radio e Reti, SPER.\nL'indagine rilevava circa 300 emittenti, di cui 5 Rai, 18 nazionali private e 270 canali locali.\nIl 21 giugno 2011 l'assemblea dei soci non ha approvato il bilancio del 2010 e la conseguenza prevista \u00e8 quella della messa in liquidazione della societ\u00e0 stessa.\nIl metodo di rilevazione dei dati di ascolto era al centro della polemica in quanto, secondo i detrattori, obsoleto ed inefficace. Una soluzione proposta era l'adozione del meter (come fa la societ\u00e0 Auditel per rilevare i dati di ascolto delle televisioni italiane) in grado di fornire risposte statisticamente pi\u00f9 accurate rispetto ai classici sondaggi telefonici.\nIl meter \u00e8 stato poi adottato per le rilevazioni di \"RadioMonitor\", il servizio proposto da GfK Eurisko in sostituzione di Audiradio.\nDal 2015 le rilevazioni degli ascolti radiofonici in streaming vengono condotte da \"RadioStat\", che \u00e8 in grado di fornire statistiche pi\u00f9 accurate rispetto alle indagini telefoniche."}
{"id": "354741", "revid": "1982", "url": "https://it.wikipedia.org/wiki?curid=354741", "title": "Bavarii", "text": ""}
{"id": "354742", "revid": "23671", "url": "https://it.wikipedia.org/wiki?curid=354742", "title": "Japan External Trade Organization", "text": ""}
{"id": "354745", "revid": "4252", "url": "https://it.wikipedia.org/wiki?curid=354745", "title": "Timoteo", "text": ""}
{"id": "354746", "revid": "22414", "url": "https://it.wikipedia.org/wiki?curid=354746", "title": "Bactriana", "text": ""}
{"id": "354748", "revid": "22414", "url": "https://it.wikipedia.org/wiki?curid=354748", "title": "Battriana", "text": ""}
{"id": "354754", "revid": "1075510", "url": "https://it.wikipedia.org/wiki?curid=354754", "title": "Jean Victor Poncelet", "text": "Biografia.\nNato in una famiglia povera a Metz, Poncelet vince una borsa di studio al liceo e quindi alla \"\u00c9cole Polytechnique\" dove studia sotto la supervisione di Gaspard Monge. Nel 1810 entra al collegio di ingegneria militare. Partecipa come luogotenente alla campagna di Russia con Napoleone. Viene creduto morto e lasciato alla battaglia di Krasnoi, quindi imprigionato dai russi a Saratov e reimpatriato in Francia nel 1814.\nDurante la prigionia, studia la geometria proiettiva e scrive alcune bozze del libro \"\"Applications d'analyse et de g\u00e9om\u00e9trie\" che sarebbe stato pubblicato in due volumi negli anni 1862\u20131864. Studia le sezioni coniche e sviluppa il principio di dualit\u00e0.\nAl suo reimpatrio, diventa professore di meccanica alla \"\u00e9cole d'application\" nel 1825. Nelle sue lezioni conia il termine \"fatica\" per descrivere lo stato di materiali sottoposti a sollecitazioni. Si interessa particolarmente alla progettazione di turbine e ruote idrauliche, e disegna una turbina Francis nel 1826 (il primo modello \u00e8 per\u00f2 costruito nel 1838). Nel suo libro \"Meccanica industriale\"\" (1829) studia il lavoro e l'energia cinetica. Alcuni gli attribuiscono la definizione del lavoro come prodotto di forza e traslazione.\nPoncelet lascia Metz nel 1835 e diventa professore di meccanica alla Sorbona nel 1838. Dal 1848, comanda la \"\u00c9cole Polytechnique\" con il grado di generale. Si ritira quindi nel 1850 per dedicarsi alla ricerca matematica.\nRiconoscimenti.\nGli \u00e8 stato dedicato un asteroide, 29647 Poncelet.\nInoltre, fu istituito a suo nome, un premio per la Fisica, che fra gli altri, fu attribuito a Rudolf Emanuel Clausius. "}
{"id": "354771", "revid": "279", "url": "https://it.wikipedia.org/wiki?curid=354771", "title": "Thracia", "text": ""}
{"id": "354772", "revid": "104458", "url": "https://it.wikipedia.org/wiki?curid=354772", "title": "Massimiliano Blardone", "text": "Biografia.\nCarriera sciistica.\nStagioni 1995-2005.\nOriginario di Pallanzeno, ha iniziato a partecipare a gare FIS nel dicembre del 1994; nel 1999, ai Mondiali juniores di Pra Loup, ha vinto la medaglia d'oro nello slalom speciale. Ha esordito in Coppa del Mondo nello slalom gigante di S\u00f6lden del 29 ottobre 2000 (20\u00ba) e ai Campionati mondiali a Sankt Anton 2001 (5\u00ba nello slalom gigante, non ha concluso lo slalom speciale). L'anno dopo \u00e8 arrivato il debutto olimpico: a ha ottenuto l'8\u00ba posto nello slalom gigante.\nAi Mondiali di Sankt Moritz 2003 non ha terminato lo slalom gigante, mentre l'anno dopo, il 3 gennaio 2004 ha conquistato il primo podio in Coppa del Mondo: 2\u00ba nello slalom gigante di Flachau; in quella stagione si \u00e8 classificato al 3\u00ba posto nella classifica finale della Coppa del Mondo di slalom gigante. L'11 gennaio 2005 ha conquistato la prima vittoria in Coppa del Mondo, sull'impegnativa pista Chuenisb\u00e4rgli di Adelboden; poco meno di un anno dopo ha ottenuto il primo dei suoi tre successi in carriera sulla Gran Risa in Alta Badia, mentre ai Mondiali di Bormio/Santa Caterina Valfurva 2005 \u00e8 stato 20\u00ba.\nStagioni 2006-2016.\nAi XX Giochi olimpici invernali di \u00e8 stato 29\u00ba nel supergigante e 11\u00ba nello slalom gigante; alla fine di quella stagione \u00e8 risultato 2\u00ba nella classifica finale della Coppa del Mondo di slalom gigante. Anche nel 2007 si \u00e8 classificato al 2\u00ba posto nella classifica della sua specialit\u00e0 prediletta, mentre ai Mondiali di \u00c5re \u00e8 stato 16\u00ba nel supergigante e non ha concluso lo slalom gigante. Due anni dopo, nella rassegna iridata di Val-d'Is\u00e8re 2009, ha replicato il suo miglior piazzamento iridato (5\u00ba), sempre nello slalom gigante.\nAi XXI Giochi olimpici invernali di , sua ultima presenza olimpica, si \u00e8 classificato nuovamente 11\u00ba nello slalom gigante; l'anno successivo, ai Mondiali di Garmisch-Partenkirchen 2011, non \u00e8 andato oltre alla 30\u00aa posizione, suo peggior piazzamento iridato. Anche nel 2011-2012 si \u00e8 classificato al 3\u00ba posto nella classifica finale della Coppa del Mondo di slalom gigante, ottenendo tra l'altro l'ultima vittoria in carriera (il 26 febbraio a Crans-Montana); ai successivi Mondiali di Schladming 2013, suo congedo iridato, \u00e8 stato 11\u00ba nello slalom gigante. Nella stagione 2015-2016, dopo essere salito per l'ultima volta su un podio di Coppa del Mondo (3\u00ba nello slalom gigante di Naeba), si \u00e8 ritirato dalle competizioni; la sua ultima gara in carriera \u00e8 stato lo slalom gigante di Coppa del Mondo disputato il 19 marzo a Sankt Moritz, che ha chiuso al 15\u00ba posto.\nCarriera da allenatore.\nDopo il ritiro \u00e8 divenuto allenatore di sci alpino nei quadri della Federazione Italiana Sport Invernali, occupandosi dal 2019 del settore juniores.\nAltre attivit\u00e0.\nDalla stagione 2016-2017 \u00e8 commentatore sportivo di sci alpino per la Rai.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSouth American Cup.\nSouth American Cup - vittorie.\nLegenda:\nGS = slalom gigante\nSL = slalom speciale\nPremi e riconoscimenti.\n e nel 2016 l'Accademia dello Sport e Solidarieta' gli ha conferito il premio alla carriera Golden Vip Gianni Radici."}
{"id": "354781", "revid": "126257", "url": "https://it.wikipedia.org/wiki?curid=354781", "title": "Conflitto di interessi", "text": "Il conflitto di interessi \u00e8 una condizione giuridica che si verifica quando viene affidata un'alta responsabilit\u00e0 decisionale a un soggetto che ha interessi personali o professionali in contrasto con l'imparzialit\u00e0 richiesta da tale responsabilit\u00e0, che pu\u00f2 venire meno a causa degli interessi in causa.\nPu\u00f2 verificarsi in diversi contesti e ambiti: economia, diritto, politica, lavoro, sanit\u00e0. Gli ordinamenti giuridici spesso disciplinano il conflitto di interessi per mezzo di leggi e norme. Il conflitto di interessi pu\u00f2 riguardare singole persone o cariche, ma anche enti di controllo, gruppi di soggetti, consigli di amministrazione.\nCaratteristiche generali.\nL'essere in conflitto e abusare effettivamente della propria posizione sono due aspetti distinti: un soggetto coinvolto, infatti, potrebbe non agire mai in modo improprio, tuttavia il conflitto di interessi esiste a prescindere che a esso segua o meno una condotta impropria, ed \u00e8 pertanto in genere vietato da apposite norme. L'esistenza di un conflitto di interessi non costituisce di per s\u00e9 prova che siano state commesse scorrettezze, costituisce tuttavia un'ingiusta agevolazione nel caso in cui si cerchi di trarne beneficio.\nEsempi di conflitto di interessi possono essere:\nIl conflitto di interessi nel mondo dell'industria farmaceutica \u00e8 un fenomeno diffuso e fonte di importanti fenomeni di disease mongering.\nCon la caratteristica di essere correlato:\nNel mondo.\nGli ordinamenti giuridici democratici sono solitamente garantisti e pertanto contrari allo sfruttamento della propria posizione per interessi personali a discapito di altre parti in causa, in particolare nel caso di incarichi con rilevanza pubblica; dispongono perci\u00f2 di specifiche leggi che non permettono - o tentano di scongiurare - il verificarsi di tali conflitti.\nLa disciplina del conflitto di interesse pu\u00f2 vietare l'accumulo \"ad interim\" di due cariche incompatibili, oppure essere pi\u00f9 estesa, e vietare la copertura di una carica (pubblica o meno) per un periodo minimo di alcuni anni dalla fine della carica precedente.\nIl divieto di cumulare incarichi in conflitto di interesse pu\u00f2 riguardare non una singola persona, ma essere esteso a persone che sono coniugi, parenti o consanguinei.\nAd esempio, l'incarico di avvocato difensore che un magistrato appena dimessosi pu\u00f2 assumere, potrebbe potenzialmente condizionare lo svolgimento di alcune indagini o processi a favore dei propri clienti.\nAnalogamente, per il rilascio di permessi e licenze (comunali, da parte del sindaco, e cos\u00ec via), per il bando di gare d'appalto in cui un membro della commissione aggiudicatrice diventa poco tempo dopo dipendente o socio dell'impresa vincitrice, o riceve delle donazioni o costose consulenze, che potrebbero essere un modo di remunerare favori politici. Altri esempio sono i ruoli di imprenditore o magistrato, ai quali sono di solito interdette funzioni pubblico-istituzionali in conflitto con tale carica; a studenti di determinati corsi universitari pu\u00f2 essere interdetto l'insegnamento presso gli stessi; e cos\u00ec via.\nIl controllo delle situazioni di potenziale conflitto di interessi \u00e8 solitamente affidato ad autorit\u00e0 titolari della disciplina interna alla corporazione o all'ordine professionale, salva la competenza del giudice civile o penale, nel caso in cui il conflitto abbia procurato un danno a terzi o abbia integrato una figura di reato; per gli eletti in Parlamento, questo si traduce nella costituzione di comitati etici o \"Standard Committees\".\nItalia.\nLa Costituzione italiana, secondo gli artt. 65 e 66, obbliga il Parlamento a valutare l'eleggibilit\u00e0 dei suoi membri in base alla legge ordinaria, che se ne occupa nel DPR n. 361 del 30 marzo 1957. La Giunta delle elezioni della Camera dei deputati, nel 1994, dichiar\u00f2 legittima l'elezione di Silvio Berlusconi. Con la motivazione che la norma citata andrebbe riferita \u00aballa concessione ad personam e quindi, se non c'\u00e8 titolarit\u00e0 della persona fisica, non si pone alcun problema di eleggibilit\u00e0, pur in presenza di eventuali partecipazioni azionarie\u00bb. Nelle successive legislature fu confermata tale tesi.\nIl problema del conflitto di interessi nel rapporto tra interessi pubblici e privati ha assunto notoriet\u00e0 nazionale da quando Silvio Berlusconi durante le elezioni politiche italiane del 1994 si candid\u00f2 come Presidente del Consiglio dei ministri della Repubblica Italiana (carica ricoperta successivamente anche dal 2001 al 2006 e dal 2008 al 2011). Secondo il giornalista Sergio Rizzo, tuttavia, Silvio Berlusconi \"\u00e8 solo l'ultimo erede di un sistema consolidato\", diffuso a tutti i livelli nella societ\u00e0 italiana. Il conflitto \u00e8, nel caso di Berlusconi, rappresentato dalla titolarit\u00e0 contemporanea - in prima persona o per mezzo di familiari o collaboratori - di funzioni pubbliche, del gruppo televisivo Mediaset, e di ingenti propriet\u00e0 nel settore assicurativo, sportivo, edile, editoriale, ecc. Per vari giuristi e costituzionalisti, tale conflitto determina l'impossibilit\u00e0 legale d'essere eletti.\nNel 1996 il senatore Stefano Passigli propose un disegno di legge che prevedeva che il funzionario pubblico con un patrimonio eccedente una certa somma dovesse affidarlo in gestione ad un'apposita societ\u00e0 indipendente (\"blind trust\" o \"fondo cieco\"). Il disegno di legge non fu approvato. La questione fu per\u00f2 ripresa dallo stesso Governo Berlusconi II con la legge 20 luglio 2004. n. 215 (\"Norme in materia di risoluzione dei conflitti di interessi\") (cosiddetta Legge Frattini).In base alla norma si dispone che l'imprenditore individuale provveda a nominare uno o pi\u00f9 institori, ovvero una o pi\u00f9 persone di fiducia (anche parenti, amici o collaboratori) cui affidare l'effettiva gestione aziendale.\nIl Parlamento europeo, al paragrafo 38 della risoluzione del 20 novembre 2002 deplorava che, \"in particolare in Italia, permanga una situazione di concentrazione del potere mediatico nelle mani del presidente del consiglio, senza che sia stata adottata una normativa sul conflitto d'interessi\". Tra gli altri casi italiani di conflitto d'interessi, vi sarebbe quello del governatore della Sardegna (in carica dal 2004 sino al dicembre 2008) Renato Soru, fondatore della societ\u00e0 di telecomunicazioni Tiscali. Questi, dopo la sua elezione, ha lasciato il controllo della societ\u00e0, pur continuando a mantenerne il 27,5% del capitale (in seguito gradualmente sceso fino al 18%).\nIl ministro del governo Monti Corrado Passera, secondo il giornalista Marco Travaglio sarebbe stato, vista la sua carriera professionale in ambito bancario, in conflitto di interesse. Altri conflitti di interesse sarebbero rappresentati dall'attivit\u00e0 politica e imprenditoriale di Luca Cordero di Montezemolo, Emma Marcegaglia e altri esponenti politici.\nNella XVII legislatura, \"la Camera dei deputati sta esaminando una riforma complessiva della disciplina vigente in materia di incompatibilit\u00e0 e di conflitti di interesse, gi\u00e0 contenuta nella legge n. 215 del 2004. In particolare, \u00e8 stato predisposto un testo unificato, elaborato da ultimo dal Comitato ristretto e adottato, il 22 dicembre 2015, come testo base dalla I Commissione permanente Affari Costituzionali, della Presidenza del Consiglio dei ministri e del Ministero dell'Interno. Tale testo innova la vigente disciplina, prospettando una regolamentazione anche preventiva del conflitto di interessi e modificando la disciplina delle ineleggibilit\u00e0 dei parlamentari e dei consiglieri regionali\".\nArgentina.\nIl codice penale argentino all'articolo 265 si riferisce ai \"negoziati incompatibili con l'esercizio di funzioni pubbliche\" prescrivendo: \"Sar\u00e0 punito, con la reclusione da uno a sei anni e l'interdizione speciale perpetuo, il pubblico ufficiale che, direttamente, per persona interposta o mediante atto simulato, sia interessato a perseguire il proprio vantaggio o quello di una terza parte, in qualsiasi contratto o operazione in cui interviene a causa della sua carica. Questa disposizione sar\u00e0 applicabile ad arbitri, compositori amichevoli, esperti, commercialisti, tutori, curatori, esecutori, fiduciari e liquidatori, per quanto riguarda le funzioni svolte in tale veste.."}
{"id": "354794", "revid": "125933324", "url": "https://it.wikipedia.org/wiki?curid=354794", "title": "Basilica di San Domenico Maggiore", "text": "La basilica di San Domenico Maggiore \u00e8 una chiesa monumentale di Napoli sita in posizione pressoch\u00e9 centrale rispetto al decumano inferiore, nella piazza omonima.\nVoluta da Carlo II d'Angi\u00f2 ed eretta tra il 1283 e il 1324, divenne la casa madre dei domenicani nel regno di Napoli e chiesa della nobilt\u00e0 aragonese.\nLa basilica, tipico esempio di architettura gotico-angioina, assieme al suo adiacente convento, costituisce uno dei pi\u00f9 importanti complessi religiosi della citt\u00e0, sia sotto il profilo storico, che artistico che culturale.\nStoria.\nNel 1231 i domenicani, con a capo Fra Tommaso Agni da Lentini, giunsero a Napoli e non disponendo di una sede propria si stabilirono nell'antico monastero della chiesa di San Michele Arcangelo a Morfisa, gestita dai padri benedettini, prendendone possesso.\nLa consacrazione della basilica a San Domenico avvenne nel 1255 per volere di papa Alessandro IV, come attestato da una lapide posta alla destra dell'ingresso principale. La costruzione della basilica fu voluta da re Carlo II per un voto fatto alla Maddalena durante la prigionia patita nel periodo dei vespri siciliani. La prima pietra fu posta il 6 gennaio del 1283, con i lavori che si protrassero sino al 1324, seguiti nella fase definitiva dagli architetti francesi Pierre de Chaul e Pierre d'Angicourt.\nLa basilica fu eretta secondo i classici canoni del gotico, con tre navate, cappelle laterali, ampio transetto e abside poligonale, e fu realizzata in senso opposto alla chiesa preesistente, vale a dire con l'abside rivolta verso la piazza, alle cui spalle fu aperto un ingresso secondario durante il periodo aragonese.\nNel corso dei secoli importanti personalit\u00e0 hanno avuto legami con il complesso; vi insegn\u00f2 infatti san Tommaso d'Aquino, la cui cella \u00e8 tutt'oggi visitabile nell'edificio, mentre tra gli alunni illustri si ricordano su tutti i filosofi Giovanni Pontano, Giordano Bruno e Tommaso Campanella.\nNumerosi interventi succedutisi nei secoli ne hanno alterato la struttura e le originarie forme gotiche: nel periodo rinascimentale terremoti e incendi avviarono i primi rifacimenti; nonostante tutto nel 1536 Carlo V ricevette accoglienza nel tempio. Ancora pi\u00f9 incisivi furono i rifacimenti barocchi del Seicento, tra i quali spiccano la sostituzione del pavimento con quello progettato da Domenico Antonio Vaccaro, poi completato nel XVIII secolo.\nCon l'avvento a Napoli di Gioacchino Murat il complesso fu destinato tra il 1806 e il 1815 ad opera pubblica, provocando in questo modo danni alla biblioteca e al patrimonio artistico. Un tentativo di ripristino invece fu messo in atto con i restauri ottocenteschi di Federico Travaglini, che tuttavia portarono ad un complessivo snaturamento dell'originale spazialit\u00e0 della basilica.\nUlteriori danni furono subiti dal complesso durante il periodo della soppressione degli ordini religiosi, quando i padri domenicani dovettero nuovamente abbandonare il convento (1865-1885) a causa di alcuni riadattamenti discutibili che si intese dare alle strutture (palestre, istituti scolastici, ricovero per mendicanti e sede del tribunale).\nNel febbraio del 1921 papa Benedetto XV elev\u00f2 la chiesa al rango di basilica minore.\nI restauri del 1953 eliminarono i segni dei bombardamenti del 1943, ripristinando il soffitto a cassettoni, i tetti, le balaustre delle cappelle, la pavimentazione e l'organo settecentesco e riportando alla luce anche gli affreschi del Cavallini, mentre interventi pi\u00f9 recenti (1991) si sono avuti sulla scala esterna in piperno e sulla porta marmorea.\nConvento.\nL'accesso al convento \u00e8 su vico san Domenico, accanto a quello che \u00e8 di fatto l'ingresso principale della basilica. Restaurato nel 2012 in rispetto alle forme dategli dall'architetto Francesco Antonio Picchiatti durante i lavori di rifacimento eseguiti verso la fine del XVII secolo, il convento si sviluppa su tre piani: a quello di terra si affacciano il chiostro delle statue e la sala di insegnamento di san Tommaso D'Aquino, al primo, invece, la biblioteca, il refettorio, la sala del Capitolo e quella di San Tommaso, nei due superiori invece sono collocati gli ambienti privati dei frati domenicani.\nI chiostri di San Domenico Maggiore in origine erano tre, tali da rendere il complesso talmente tanto esteso da arrivare fino a via San Sebastiano, quasi nei pressi di Santa Chiara. Dei tre chiostri tuttavia per\u00f2 solo uno \u00e8 rimasto di competenza del complesso religioso: il seicentesco chiostro piccolo (o delle statue). Il chiostro di san Tommaso invece \u00e8 divenuto sede di una palestra comunale mentre quello grande, che un tempo ospitava la sala in cui ha vissuto Giordano Bruno, \u00e8 sede del liceo Casanova.\nPiano terra.\nUna volta entrati nell'edificio, il primo ambiente visibile a destra \u00e8 l'antica sala in cui insegnava San Tommaso, oggi utilizzata ancora per alcune lezioni di teologia, caratterizzata dalla conservazione di diversi libri storici, da un pregevole pavimento maiolicato e da un affresco di Michele Ragolia nella facciata. Immediatamente fuori la sala, al lato \u00e8 un'incisione che ricorda qual era il compenso dovuto al santo per le sue lezioni: un'oncia d'oro al mese.\nImmediatamente dopo l'ambiente un corridoio conduce al piccolo chiostro delle statue, detto cos\u00ec per la presenza di quattro statue provenienti dalla chiesa di San Sebastiano, attraverso il quale \u00e8 possibile raggiungere la monumentale scala in piperno che porta ai livelli superiori.\nPrimo piano.\nAl primo piano sono disposte alcune delle pi\u00f9 importanti sale dell'antico convento: le celle dei domenicani, tra cui quella di San Tommaso d'Aquino, due refettori, la sala del Capitolo ed infine la biblioteca storica.\nLa stanza di san Tommaso d'Aquino, il cui ingresso monumentale \u00e8 caratterizzano da un mezzo busto raffigurante \"San Tommaso\", opera di Matteo Bottiglieri, \u00e8 formata da soli due ambienti, dentro i quali il santo viveva la sua vita conventuale, eseguiva i suoi ricevimenti con gli studenti e svolgeva i suoi studi liturgici: queste funzioni le fece nell'ultimo periodo della sua vita, tra il 1272 ed il 1273. Dopo la partenza di san Tommaso, l'ambiente fu trasformato in cappella con la conseguente aggiunta marmorea del portale esterno. Sopra l'altare \u00e8 posto l'originale dipinto duecentesco della \"Crocefissione\", gi\u00e0 nel cappellone del Crocifisso della basilica stessa, mentre al lato \u00e8 una reliquia contenente un osso di Tommaso (un omero), donato al convento dai frati domenicani di Tolosa, dove san Tommaso \u00e8 sepolto. Nella sala accanto invece sono infine arredi sacri, la scrivania e la sedia utilizzata dal santo, alcuni libri storici e una pagina di un'opera scritta di pugno da san Tommaso.\nI refettori, uno grande e uno piccolo, vennero eretti tra il 1668 ed il 1672 durante i lavori di ampliamento e ristrutturazione avviati su volont\u00e0 di Tommaso Ruffo, duca di Bagnara, sugli spazi che occupava prima l'infermeria. Nel grande refettorio oggi sostanzialmente rimangono dell'antico ambiente i due affreschi posti nelle pareti di fondo. In quella anteriore \u00e8 presente un'opera eseguita negli elementi prospettici di contorno da Arcangelo Guglielmelli, mentre nell\"Ultima cena\" posta al centro, l'attribuzione cade su Domenico Antonio Vaccaro e nell\"Andata al calvario\", posta come elemento di sfondo, l'attribuzione ricade a un autore del XIX secolo. Nella controfacciata \u00e8 invece presente il \"San Tommaso in preghiera di fronte al crocefisso\" firmato e datato 1727 da Antonio Rossi d'Aversa. Gli arredi interni invece furono dispersi nel corso degli ultimi secoli.\nLa sala del Capitolo \u00e8 la sala del convento che meglio si \u00e8 conservata ed \u00e8 una delle pi\u00f9 rilevanti tra quelle edificate nei lavori di ampliamento avviati da Tommaso Ruffo sul finire del XVII secolo. La sala \u00e8 caratterizzata da pregevoli decorazioni in stucco presenti in tutte le pareti laterali eseguite da maestranze dell'ambito di Cosimo Fanzago e da decorazioni pittoriche eseguite da Michele Ragol\u00eca durante il 1678 circa. I lavori eseguiti dal pittore siciliano furono: sulla parete di fondo, la scena del \"Calvario\"; nella volta, quattro riquadri raffiguranti \"Scene della Passione di Cristo\" e otto scene pi\u00f9 piccole raffiguranti invece i \"Misteri della Passione\"; infine, dieci tondi raffiguranti putti con i \"Simboli del martirio di Cristo\".\nLa biblioteca di san Domenico (chiamata all'epoca Libraria di san Domenico) fu considerata fin dal XV secolo una tra le pi\u00f9 importanti biblioteche di Napoli, grazie soprattutto a donazioni ed acquisizioni di privati o dei frati domenicani del convento stesso. Gi\u00e0 nel Cinquecento la raccolta possedeva importanti testi come quattro scritti di Giovanni Pontano (donati dalla stessa nipote dell'umanista), opere di Senofonte e Aristotele, il \"De arte amandi\" di Ovidio, le \"Epistole\" di Seneca, testi di Cicerone ed altre ancora. Nel 1685 fu chiamato Picchiatti per eseguire lavori di rifacimento dell'intera sala. Nel corso del XIX secolo i testi della biblioteca furono soppressi e destinati in altri luoghi, alcuni dei quali dispersi, altri confluiti nelle biblioteche universitarie ed in quella Nazionale.\nPiani superiori.\nAi piani superiori al primo sono gli ambienti privati dei frati domenicani e una cappella utilizzata per alcune funzioni religiose. Tra i corridoi e le sale, sono comunque esposti alcuni manoscritti storici, libri corali in pergamena del Cinquecento e numerosi dipinti, alcuni esposti ed altri in deposito, tra i quali si citano due tele del 1656-1660 di Mattia Preti, \"San Giovanni Battista ammonisce Erode\" e \"Decollazione di San Giovanni Battista\"; una \"Maddalena\" di Cesare Fracanzano; infine diverse pitture del Solimena, Giordano e di altri autori della scuola napoletana del Seicento.\nDescrizione.\nEsterno.\nLa facciata principale della basilica \u00e8 sulla piazza, di fronte all'obelisco di San Domenico. Su essa tuttavia non si apre l'ingresso primario all'edificio, bens\u00ec, uno (chiuso al pubblico) posto al centro della facciata, sotto il balcone quattrocentesco con stemmi dei Carafa e sul livello della strada, che conduce alla cappella Guevara di Bovino (o Succorpo) sottostante l'abside ed un altro invece. Un altro invece, in assoluto di pi\u00f9 frequente e facile utilizzo, \u00e8 posto sulla grande scalinata sul lato occidentale, voluta da Alfonso I d'Aragona per la chiesetta romanica di San Michele Arcangelo a Morfisa, e che conduce al transetto destro della basilica; il portale gotico-rinascimentale che decora quest'ultimo accesso risale alla met\u00e0 del Quattrocento.\nL'ingresso principale alla basilica \u00e8 invece rivolto a nord e vi si giunge attraverso un ampio cortile posto sul vico San Domenico, sulla cui parte alta dell'arco esterno di accesso allo spazio aperto \u00e8 collocato in una lunetta un affresco raffigurante \"La Vergine che offre lo scapolare domenicano al beato Reginaldo\" della scuola di Pompeo Landulfo, pittore vissuto nella seconda met\u00e0 del XV secolo. Il lato interno dell'arco presenta invece un'iscrizione che testimonia la munificenza di Carlo II d'Angi\u00f2 nei confronti dei frati; lo stesso sovrano \u00e8 raffigurato in una statuetta di marmo posta in una nicchia nello stesso cortile, dov'\u00e8 anche l'accesso alla chiesa della Confraternita del Santissimo Sacramento.\nL'ingresso principale avviene dunque attraverso la facciata \"secondaria\" della basilica, caratterizzata da un pronao aggiunto nel settecento, posto prima del portale marmoreo gotico ad arco acuto e della porta lignea originali, voluti entrambi da Bartolomeo di Capua. In origine la facciata presentava tre ingressi, oltre al principale centrale, anche due minori ai lati poi eliminati nel corso del Cinquecento con le aggiunte delle rinascimentali cappelle dei Carafa e Muscettola scavate nella controfacciata della basilica. La loro architettura \u00e8 visibile pertanto anche esternamente, sporgendo in profondit\u00e0 nella facciata esterna; lo spazio centrale in corrispondenza del portale d'ingresso alla basilica fu cos\u00ec riempito nel corso del settecento dal pronao, in modo da allineare la facciata esterna della basilica.\nSul lato destro della facciata si innalza il campanile settecentesco mentre accanto ad esso \u00e8 l'accesso al convento di San Domenico. Lungo vico San Domenico, infine, una scalinata apre il quarto ed ultimo ingresso alla basilica, che avviene lungo la navata sinistra, in corrispondenza della settima cappella.\nInterno.\nL'interno \u00e8 molto vasto (76\u00d733\u00d726,5 m) e presenta una pianta a croce latina suddivisa in tre navate.\nLa basilica \u00e8 ricca di opere d'arte sia scultoree che pittoriche, nonostante i diversi furti che si sono susseguiti nel corso del tempo e nonostante gli spostamenti che hanno visto alcune di queste trovare esposizione definitiva nei poli museali cittadini o esteri.\nUn quadro in tondo raffigurante \"San Domenico\" \u00e8 esposto sulla controfacciata, opera di Tommaso De Vivo, autore anche dei tondi con \"Santi domenicani\" posti tra gli archi della navata centrale.\nIl soffitto a capriate originario fu sostituito nel 1670 da quello a cassettoni e dorature, di gusto barocco; al centro \u00e8 lo stemma domenicano mentre agli angoli sono collocati stemmi vicereali. In corrispondenza della quinta arcata di sinistra \u00e8 il pulpito della met\u00e0 del XVI secolo; il pavimento risale invece ai lavori di Domenico Antonio Vaccaro, che lo rifece \"ex novo\" nel 1732.\nLe cappelle della basilica sono in totale ventisette, di cui nelle navate laterali ce ne sono quattordici, sette per lato. Nella settima cappella a destra \u00e8 l'accesso alla sacrestia di San Domenico dalla quale si accede a sua volta alla sala del Tesoro di San Domenico. Altre otto sono invece collocate nel transetto (quattro per lato). Quest'ultimo \u00e8 caratterizzato da altari e sepolcri databili dal Trecento al Cinquecento e vede nella seconda cappella sul lato destro l'accesso agli antichi ambienti della \"ex\" chiesa di San Michele Arcangelo a Morfisa, nella quale \u00e8 presente tra l'altro anche l'ingresso/uscita che d\u00e0 su piazza San Domenico Maggiore. Nella controfacciata sono invece collocate due cappelle aggiunte dopo l'edificazione della basilica e poste ai lati dell'ingresso principale centrale, chiudendo quindi i vecchi accessi laterali della facciata sul cortile esterno.\nControfacciata.\nSul lato destro \u00e8 la cappella di san Martino, edificata nel 1508 e dedicata al santo vescovo di Tours. La cappella \u00e8 appartenuta ai Carafa Santa Severina e presenta diversi elementi decorativi marmorei, alcuni dei quali che raffigurano lo stemma della famiglia Carafa, altri che rappresentano trofei militari, elementi vegetali ed altri celebranti le virt\u00f9 della nobile famiglia partenopea, in particolare di Andrea, luogotenente di Carlo V e di fatto anche il committente dell'arco rinascimentale che d\u00e0 accesso alla cappella, questo scolpito dagli sculturi toscani Romolo Balsimelli da Settignano e Andrea Ferrucci. Sono inoltre presenti sulla parete di fondo altre opere, come il dipinto \"Vergine col Bambino su un trono e i Santi Domenico, Caterina e Martino\", di fine XVI secolo attribuito al fiammingo Cornelis Semet. Ancora, si trovano nella cappella: la \"tomba di Galeotto Carafa\" (1513) di Romolo Balsimelli e la \"tomba di Filippo Saluzzo\" (1846) di Giuseppe Vacc\u00e0, oltre alle quattro grandi tele del De Vivo di inizio Ottocento, \"Creazione della luce\", \"Adorazione dei magi\", \"Visita della regina di Saba a Salomone\" e \"Ingresso della famiglia di No\u00e8 nell'arca\".\nSul lato sinistro \u00e8 invece la cappella Muscettola, risalente anch'essa agli inizi del XVI secolo, quando furono chiusi i due ingressi laterali alla basilica. La cappella vide nel corso del Seicento il passaggio della propriet\u00e0 alla famiglia Muscettola, la quale aveva la propriet\u00e0 fino ad allora un'altra cappella della basilica, poi scomparsa nei lavori di ristrutturazione seicenteschi. I Muscettola possedevano un cospicuo numero di opere d'arte, anche di particolare valore, che fecero immediatamente collocare nella cappella non appena avvenuto il passaggio di propriet\u00e0 di quella che fino ad allora era la cappella di san Giuseppe. Nell'interno sono visibili decorazioni in marmo bianco databili dalla prima met\u00e0 del XVI secolo alla prima met\u00e0 del secolo successivo. Sull'altare sono presenti due pitture di scuola napoletana quali il \"San Giuseppe incoronato dal Bambino Ges\u00f9 retto dalla Vergine\" di Luca Giordano e pi\u00f9 in alto l\"Eterno Padre\" di Belisario Corenzio. Un'altra tela presente nella cappella \u00e8 quella di Girolamo Alibrandi, il \"Redentore\" (1524). Altre due non pi\u00f9 presenti in loco invece erano una di dubbia attribuzione (contesa tra Raffaello e Fra' Bartolomeo della Porta) sottratta durante il decennio francese 1805-1815, poi sostituita da una copia di epoca ottocentesca, ed un\"Adorazione dei Magi\" di anonimo pittore fiammingo del Cinquecento, oggi esposta al Museo nazionale di Capodimonte.\nNavata destra.\nLa prima cappella della navata destra \u00e8 dedicata a Santa Maria Maddalena. La cappella, i cui proprietari furono i Brancaccio Glivoli, presenta tracce di un affresco, coevo alla costruzione della basilica, raffigurante la \"Madonna col Bambino\" ed attribuito alla scuola pittorica della fine del XIV secolo, le trecentesche tombe di \"Tommaso Brancaccio\" e \"Trani da Bartolomeo Brancaccio\" ed infine la tela di Francesco Solimena \"Madonna col Bambino e santi domenicani\" del 1730. Altre opere pittoriche e scultoree sono presenti nella cappella, tra cui un \"San Domenico\" di Giovanni Filippo Criscuolo e sculture marmoree raffiguranti elementi decorativi e lo stemma della famiglia, nonch\u00e9 un crocifisso ligneo settecentesco posto sull'altare.\nLa seconda cappella, ancora di propriet\u00e0 dei Brancaccio, \u00e8 chiamata anche \"cappella degli affreschi\" per via delle opere a fresco che ne decorano le pareti. Prezioso scrigno della pittura giottesca nella citt\u00e0 partenopea, si tratta di una delle pi\u00f9 importanti della basilica, a cui lavor\u00f2 il pittore romano Pietro Cavallini che oper\u00f2 a Napoli nel periodo in cui fu ospite remunerato di re Carlo II. Gli affreschi, commissionati dal cardinale Landolfo Brancaccio nel 1308 circa, raffigurano: \"Storie di San Giovanni Evangelista\", una \"Crocifissione\" con la Vergine e san Giovanni dolenti e al loro fianco i santi maggiori dell'ordine domenicano, san Domenico e Pietro martire, \"Storie di Andrea\" e infine le \"Storie della Maddalena\".\nLa cappella del Crocefisso dei Capece \u00e8 la terza della navata destra. Essa nacque come cappella di San Giorgio finch\u00e9 poi non appartenne alla famiglia Capece nel 1549, quando per lo stesso ambiente fu eseguito un dipinto raffigurante il \"Crocifisso\", il cui anonimo autore venne tradizionalmente identificato come un membro della famiglia Capece. Altre opere che caratterizzano la cappella sono i monumenti funebri di inizio Seicento eseguiti da Ludovico Righi e dedicati uno a \"Bernardo\" e l'altro a \"Corrado Capece\", quest'ultimo scolpito con la collaborazione di Girolamo D'Auria alla cui mano spetta sicuramente la statua del defunto. Altri elementi decorativi della cappella invece raffigurano gli stemmi della famiglia, i trofei militari e le armi.\nLa quarta cappella \u00e8 intitolata a san Carlo Borromeo. Nella cappella, gi\u00e0 di San Antonio Abate, oltre alla tela che raffigura il santo (attribuita per un certo tempo erroneamente a Giotto) \u00e8 alle pareti laterali un \"Battesimo di Cristo\" del senese Marco Pino del 1564. con evidenti influssi michelangioleschi, e un\"Ascensione\" del fiammingo Teodoro d'Errico. Inoltre \u00e8 presente un'opera di Filippo Vitale coadiuvato da Pacecco De Rosa, \"Madonna del Rosario che appare a san Carlo Borromeo e a san Domenico\", e due tele di Mattia Preti, \"Nozze di Cana\" e \"Cena in casa di Simone\".\nSegue poi la cappella di santa Caterina da Siena, la cui appartenenza spetta, sin dal Trecento, ai Dentice delle Stelle. I monumenti funebri databili al XIV secolo sono dedicati alle mogli di Ludovico e Carlo Dentice, Dialta Firrao e Feliciana Gallucci. Altri elementi decorativi nella cappella raffigurano gli stemmi delle famiglie Dentice e Firrao, lastre tombali trecentesche, un tombino sepolcrale del 1564 di Carlo Dentice e Giovanna della Tolfa e un\"Adorazione dei pastori\" di Matthias Stomer.\nIl cappellone del Crocifisso costituisce la sesta cappella di destra ed \u00e8 di fatto una delle pi\u00f9 grandi della basilica, formando un vero e proprio ambiente a parte rispetto al complesso religioso, dentro la quale, oltre il vestibolo, sono presenti altre due cappelle. Lo spazio interno ha custodito alcune importati opere che nel corso dei secoli sono state poi spostate in diversi importanti musei d'Europa, come la \"Madonna del Pesce\" di Raffaello, poi confluita al Museo del Prado di Madrid, o come la tavola duecentesca della \"Crocifissione\" sull'altare, oggi sostituita da una riproduzione fotografica, proveniente dall'antecedente spazio dedicato alla chiesa di San Michele Arcangelo a Morfisa e poi spostata nella cella di san Tommaso d'Aquino al primo piano del convento, o come quella al lato sinistro della parete frontale, dov'era una \"Deposizione\" del Colantonio poi spostata al Museo nazionale di Capodimonte. Gli affreschi sulla volta sono di Michele Ragolia mentre sulla parete di destra sono collocati alcuni monumenti sepolcrali ai Carafa (o comunque a personalit\u00e0 a loro collegati) e la tela della \"Resurrezione\" del fiammingo Wenzel Cobergher. Sul lato sinistro del cappellone, oltre al \"sepolcro di Francesca Carafa\", opera del Malvito, si aprono infine due cappelle finemente decorate con affreschi e monumenti funebri rinascimentali e dov'\u00e8 collocato in una di queste il pregevole presepe con statue del primo decennio del Cinquecento eseguite da Pietro Belverte.\nLa settima ed ultima cappella della navata destra \u00e8 quella di san Tommaso d'Aquino. Essa \u00e8 patronata dai d'Aquino gi\u00e0 dal Trecento. L'altare risale al Seicento ed \u00e8 attribuibile a Jacopo Lazzari e Antonio Galluccio; su di esso era collocata una \"Madonna col Bambino e san Tommaso d'Aquino\" di Luca Giordano, poi trafugata nel 1975. Altri monumenti presenti sono due sepolcri del XIV e XVI secolo ed i monumenti funebri a \"Giovanna\", \"Cristoforo\" e \"Tommaso d'Aquino\". Una porta all'angolo della parete frontale, infine, funge da passaggio per la sacrestia.\nLa sacrestia di San Domenico Maggiore, preceduta da un passeggetto che espone alcune sculture e targhe commemorative, \u00e8 un'ampia sala di forma rettangolare, decorata in forme barocche del XVIII secolo su disegno di Giovan Battista Nauclerio. Diverse sono le decorazioni rilevanti, tra queste l'affresco nella volta di Francesco Solimena, \"Trionfo della fede sull'eresia ad opera dei Domenicani\", la pala d'altare dell\"Annunciazione\" di Fabrizio Santafede, un pregevole pavimento marmoreo e arredi mobiliari settecenteschi. Sul ballatoio intorno alla volta si trovano invece 45 feretri con le spoglie imbalsamate di nobili, per la maggior parte appartenenti alla dinastia aragonese. Questa serie di mummie \u00e8 unica in Italia, non solo per l\u2019antichit\u00e0 e per l\u2019ottimo stato di conservazione dei corpi, ma anche perch\u00e9 si tratta di personaggi storici di primaria importanza, tra i quali spiccano i re Ferrante I e II d'Aragona, Isabella d'Aragona, duchessa di Milano e Fernando Francesco d'Avalos, capitano generale delle truppe di Carlo V e vincitore nel 1525 della battaglia di Pavia, contro il re Francesco I di Francia. Attualmente in Europa \u00e8 nota una sola serie di mummie di questo tipo a Vienna, quella delle Catacombe dei Cappuccini, dove giacciono numerosi corpi di imperatori e principi Asburgici. Negli anni 1984-1987 laisa Divisione di Paleopatologia dell'Universit\u00e0 di Pisa,in accordo con la Soprintendenza ai Beni Storici ed Artistici di Napoli, esplor\u00f2 tutte le tombe, con importanti risultati paleopatologici: da segnalare ben tre casi di cancro, due di sifilide (Maria d'Aragona), un caso di cirrosi e un rarissimo caso di epatite B con esantema varioliforme scambiato per vaiolo nei precedenti studi. Da una porta posta a destra dell'altare maggiore si accede invece alla sala del Tesoro, dove sono conservate le ricchezze della nobilt\u00e0 napoletana e dei frati domenicani che hanno soggiornato nel convento; sono qui esposti gli abiti dei sovrani, gli oggetti sacri utilizzati durante le processioni e altre argenterie varie.\nNavata sinistra.\nLa prima cappella della navata sinistra \u00e8 la cappella di Zi' Andrea.La cappella vide nel corso della sua storia diversi passaggi di propriet\u00e0, dai marchesi di Taviano di casa Spinelli ai de' Franchis, che qualche anno dopo l'acquisto dell'ambiente avvenuto agli inizi del Seicento, decisero di trasformare la cappella donandole l'aspetto tipico barocco. Furono chiamati per l'occasione i due scultori Andrea Malasomma e Costantino Marasi, i quali iniziarono i lavori nel 1637 e li terminarono nel 1652. Nel frattempo, nella volta vi lavor\u00f2 il Corenzio che esegu\u00ec degli affreschi oggi perduti, mentre nell'altare maggiore fu collocata la tela di Caravaggio \"Flagellazione di Cristo\", commissionata proprio da Tommaso de' Franchis (proprietario della cappella) nel 1607. Gi\u00e0 nel 1675, per\u00f2, l'opera in questione sub\u00ec degli spostamenti in altre cappelle della basilica, fino ad essere esposta nel museo di Capodimonte. Proprio in sostituzione della tela del Merisi, nel 1675 fu posta sull'altare un'opera lignea conosciuta come \"Madonna di Zi' Andrea\", che poi ha dato il nome alla cappella. L'opera \u00e8 di Pietro Ceraso e vedeva tra le braccia della Madonna anche la figura del Bambino, trafugato quest'ultimo nel 1977. Nelle due pareti laterali, infine, sono i monumenti funebri a Iacopo e Vincenzo de' Franchis, eseguiti sempre dal Malasomma.\nLa seconda cappella \u00e8 intitolata a san Giovanni Evangelista. La cappella appartenne anch'essa alla famiglia Carafa, ramo Stadera. Gli elementi decorativi interni alla basilica vanno dal XVI secolo al XIX e riguardano busti a basso rilievo raffiguranti \"San Giovanni Evangelista\", \"San Domenico\" e \"San Tommaso\", tele cinquecentesche di Agostino Tesauro e Scipione Pulzone e due monumenti funebri quattrocenteschi dedicati a Rinaldo Carafa e al figlio Antonio eseguiti da Jacopo della Pila.\nLa terza cappella \u00e8 quella di san Giovanni Battista. La cappella cinquecentesca propone diverse opere pittoriche e scultoree di scuola napoletana. Infatti sono ivi presenti lavori di Girolamo D'Auria come il \"San Giovanni Battista\", posto sulla parete frontale, e il \"monumento funebre a Bernardino Rota\", quest'ultimo eseguito con l'aiuto del fratello Giovan Domenico e collocato sulla parete di sinistra. Di scuola di Tino di Camaino \u00e8 invece la scultura della \"Madonna col Bambino\" posta sulla trabeazione dell'altare frontale, in cui \u00e8 collocato il \"San Giovanni\", mentre di fine XV secolo sono i sepolcri dedicati ai coniugi Antonio Rota e Lucrezia Brancia, ai lati dello stesso altare. Sulla parete destra \u00e8 invece collocato il \"monumento funebre ad Alfonso Rota\", sempre di fine Cinquecento attribuito a Giovanni Antonio Tenerello.\nLa cappella di san Nicola costituisce la quarta della navata sinistra: voluta da Nicola Fraezza, dopo diversi passaggi di propriet\u00e0, la cappella giunge intorno al XVII secolo ai Marchese d'Andrea. Risulta presente in loco una tela raffigurante \"San Nicola di Bari\" di fine Seicento, diverse incisioni ed un monumento funebre ottocentesco eseguito da Gaetano Travone dedicato a Giovan Francesco d'Andrea.\nLa quinta cappella \u00e8 quella di san Bartolomeo ed \u00e8 appartenuta sin dal Trecento alla famiglia Carafa della Spina. Sopra l'altare maggiore settecentesco \u00e8 collocata una tela attribuita a Jusepe de Ribera raffigurante il \"Martirio di san Bartolomeo\". Ai lati della tela sono i \"monumenti scultorei di Alfonso\" e \"Maurizio Carafa\", entrambi sovrastati dallo stemma della famiglia. Il \"monumento scultoreo ad Ettore Carafa\", posto sulla parete di destra, fu disegnato da Domenico Antonio Vaccaro ed eseguito da Francesco Pagano nel 1738. Sulla sinistra invece \u00e8 il \"monumento funebre a Letizia Caracciolo\", risalente alla met\u00e0 del Trecento. Altri elementi decorativi della cappella sono gli stemmi familiari, lapidi commemorative settecentesche, una tela di fine Cinquecento raffigurante il \"Martirio di san Lorenzo\" di autore anonimo e due dipinti attribuiti al fiammingo Wenzel Cobergher.\nLa cappella di santa Caterina d'Alessandria \u00e8 la sesta; ospita diversi sepolcri monumentali databili tra la fine del Quattrocento e gli inizi del Cinquecento, dedicati alla famiglia Tomacelli, proprietaria questa della cappella. Il \"monumento a Leonardo Tomacelli\", in particolare, fu una delle ultime opere di Tommaso Malvito. Altri elementi decorativi sono gli stemmi della nobile famiglia, armi, il dipinto cinquecentesco di Giovann'Angelo d'Amato \"Martirio di santa Caterina\", una lapide decorata con teschi ed altri ancora. Va infine ricordato che nella cappella \u00e8 presente anche il sepolcro ottocentesco di Fabrizio Ruffo, cardinale che guid\u00f2 un esercito popolare contro quello francese e partenopeo repubblicano, con scolpito lo stemma dei Ruffo di Bagnara.\nL'ultima cappella della navata \u00e8 quella della Madonna della Neve. Le opere che caratterizzano questa cappella dono, sulla parete frontale, l\"altare marmoreo di Santa Maria della Neve\" (1536) di Giovanni da Nola, a destra \u00e8 il busto bronzeo del poeta Giovan Battista Marino, spostato in loco solo nel 1813, e sulla parete sinistra invece sono i monumenti sepolcrali di Bartolomeo e Girolamo Pepi, entrambi datati 1553.\nTransetto destro.\nIl transetto destro vede l'apertura di quattro cappelle, due sulla parete frontale e due in quella presbiteriale al lato dell'abside.\nNella parete frontale la prima cappella \u00e8 quella di San Giacinto, la quale ospita una tavola tardo cinquecentesca sull'altare della \"Madonna che appare a san Giacinto\" di Giovanni Vincenzo da Forl\u00ec con attorno tavolette ritraenti \"Storie della vita di san Giacinto\". Nella parete immediatamente fuori la cappella, invece, \u00e8 collocato l'altare Dottonoroso, con un bassorilievo del Cinquecento ritraente \"San Girolamo nel deserto\".\nLa seconda cappella frontale costituisce invece l'accesso alla \"ex\" chiesa di San Michele Arcangelo a Morfisa. L'antica chiesa romanica fu poi inglobata nella basilica di San Domenico Maggiore, costituendone appunto la seconda cappella sulla parete frontale del transetto destro, il cui accesso fu consentito dalla scalinata voluta da Ferrante d'Aragona che parte direttamente da piazza San Domenico Maggiore, costituendo nel tempo quella che di fatto \u00e8 l'entrata principale alla basilica. In quest'ambiente sono presenti diversi monumenti funebri, su tutti si ricorda il gruppo sepolcrale cinquecentesco della famiglia Rota con al centro il \"monumento sepolcrale a Porzia Capece\" datato 1559 di Giovanni Domenico e Girolamo D'Auria presente sulla parete di sinistra ed inoltre, nella facciata, il trecentesco monumento funebre a del Giudice. Su lato destro invece sono collocate due cappelle, la prima di San Bonito, la seconda di San Domenico. La cappella di San Domenico ha ospitato per lungo tempo una tavola duecentesca raffigurante una delle primi immagini di san Domenico (oggi nel cappellone del Crocifisso), mentre conserva ancora il \"monumento funebre a Tommaso Brancaccio\", opera di Jacopo della Pila di fine Cinquecento, frammenti di altri sepolcri del Quattro-Cinquecento collocati alle pareti e sul pavimento maiolicato ottocentesco, e, sulla facciata principale, la \"macchina delle Quarantore\". La cappella di San Bonito appartenne al segretario di Ferrante I, Antonello Petrucci, il cui palazzo di famiglia \u00e8 adiacente alla cappella ed alla basilica. Dopo i fatti relativi alla congiura dei baroni, la cappella pass\u00f2 ai Bonito i quali chiamarono per l'occasione il carrarese Giuliano Finelli per eseguire la scultura di san Bonito presente sull'altare maggiore. Alla parete sinistra \u00e8 invece il \"sepolcro di Alessandro Vicentini\" di Matteo Bottiglieri.\nLa cappella di san Domenico Soriano \u00e8 la prima a destra dell'abside. La cappella apparteneva ai Carafa della Stadera sin dal Quattrocento. Il nome \u00e8 attribuito dalla presenza sopra il settecentesco altare di un dipinto raffigurante \"San Domenico Soriano\". Nella cappella sono inoltre presenti altre tele, tra le quali due di Luca Giordano presenti sulle pareti laterali e raffiguranti \"San Tommaso d'Aquino\" e \"San Vincenzo Ferrer\". Gli affreschi del Settecento sono invece opera di Francesco Cosenza.\nLa seconda cappella presbiteriale \u00e8 invece quella dell'Angelo Custode, una volta intitolata a san Tommaso, che prende il nome dall'opera lignea di fine XVI secolo presente sull'altare maggiore e raffigurante un angelo custode. Nella cappella sono presenti inoltre affreschi di Michele Ragolia, un pavimento maiolicato del Settecento ed alcuni bassorilievi marmorei. Infine, sono conservati nella cappella i resti di san Tarcisio. La cappella \u00e8 anticipata all'esterno, nell'angolo destro del transetto, dal \"sepolcro di Galeazzo Pandone\" del 1514, sul cui vertice \u00e8 alto \u00e8 collocata una \"Vergine col Bambino\" di Giovanni da Nola mentre ancora pi\u00f9 in alto \u00e8 il fronte del \"sarcofago di Giovanni d'Angi\u00f2\", opera di Tino di Camaino.\nTransetto sinistro.\nAnche nel transetto sinistro si aprono quattro cappelle, due lungo la parete presbiteriale e due su quella frontale.\nLa cappella Pinelli \u00e8 la prima sulla parete frontale del transetto; questa venne acquistata nel 1545 dal banchiere genovese Cosimo Pinelli, il quale, risiedeva a Napoli oramai gi\u00e0 da un ventennio. Elementi di pregio della cappella sono il pavimento in marmo con al centro lo stemma della famiglia ed i sepolcri laterali di Cosimo Pinelli e Giustiniana Pignatelli, moglie di Galeazzo Francesco Pinelli. La cappella ospitava al suo interno la tela di Tiziano dell\"Annunciazione\", commissionata dal Pinelli e collocata nell'ambiente poco dopo il 1557. La suddetta opera \u00e8 esposta al museo di Capodimonte. Immediatamente fuori la cappella, addossata alla parete di destra \u00e8 l'altare san Girolamo, attribuito alla cerchia di Tommaso Malvito. Questo \u00e8 tutto ci\u00f2 che rimane della Cappella Riccio, esistente sino alle trasformazioni ottocentesche.\nIl monumento consta di una mensa d\u2019altare, con bassorilievo del Cristo, il quale risorge per met\u00e0 figura con le braccia aperte, una fascia marmorea con iscrizione funebre del patrizio di Nido Michele Riccio (m. 1515), incorniciata tra due stemmi nobiliari, indi il prima citato bassorilievo di San Girolamo nel deserto, e una lunetta, recante un\"Annunciazione alla Vergine\". Sulla parete esterna di sinistra, prima della successiva cappella Blanch, \u00e8 invece il monumentale \"sepolcro a Rainaldo Del Doce\", eseguito da Tommaso Malvito e Giovanni da Nola, prima presente nel cappellone del Crocifisso; sopra di esso \u00e8 un'ancona marmorea databile a cavallo tra il XV e XVI secolo al cui lato \u00e8 infine la lastra sepolcrale trecentesca di Filippo d'Angi\u00f2, opera di Tino di Camaino.\nLa seconda cappella sulla parete frontale \u00e8 invece quella Blanch (o di San Vincenzo), la cui propriet\u00e0 pass\u00f2 nel corso del tempo dai Carafa agli Spinelli. Essa custodisce nella parete sinistra il \"sepolcro di Tommaso Blanch\" eseguito da Andra Falcone, mentre nella parete frontale un dipinto ottocentesco su san Vincenzo.\nLa cappella del Rosario \u00e8 la prima a sinistra dell'abside. La cappella venne intitolata alla Vergine del Rosario nel 1692 e dopo diversi passaggi di propriet\u00e0, venne acquistata nel corso del Settecento da Vincenzo Carafa che avvi\u00f2 i lavori di restauro nel 1779 commissionando all'esecuzione degli stessi Carlo Vanvitelli. Di Fedele Fischetti \u00e8 la tela eseguita nel 1788 e posta sull'altare maggiore raffigurante la \"Madonna del Rosario\". Sempre dello stesso autore sono gli affreschi che abbelliscono la cappella, mentre sulla parete destra \u00e8 la copia di Andrea Vaccaro della \"Flagellazione di Cristo\" di Caravaggio, collocata per un certo periodo di tempo, dopo diversi spostamenti, in questa cappella. Sotto la cappella si apre inoltre una cripta che ospita le sepolture di diversi esponenti del casato Carafa e dei loro familiari, tra i quali \u00e8 anche Ippolita Gonzaga, morta a Napoli nel 1563, moglie del duca di Mondragone Antonio Carafa nonch\u00e9 figlia di Ferrante I Gonzaga, signore di Guastalla e Vicer\u00e9 di Sicilia.\nLa seconda cappella lungo il presbiterio, infine, \u00e8 dedicata a Santo Stefano (o anche all'Immacolata). Essa ospita al centro un affresco trecentesco di Roberto d'Oderisio raffigurante l\"Immacolata\", una statua cinquecentesca su \"santo Stefano\", un monumento sepolcrale a Filippo Spinelli del XVI secolo realizzato da Bernardino Moro ed infine un monumento funebre dedicato a Carlo Spinelli, opera di Giovanni Marco Vitale.\nPresbiterio e abside.\nLa zona absidale, ideata da Nicola Tagliacozzi Canale, vede insistere alle spalle dell'altare maggiore la sontuosa cassa barocca dell'organo (databile 1715) che ha occupato lo spazio in cui erano collocate prima le sepolture dei re aragonesi, andate quasi distrutte durante l'incendio del 1506, e sostituendo altri due organi preesistenti. Sulle pareti laterali, in sostituzione a due dipinti di Michele Ragolia del 1680 andati persi durante i lavori di restauro del XVIII secolo, sono posti due grandi affreschi ottocenteschi di Michele De Napoli raffiguranti \"San Tommaso tra i dottori\" e \"San Domenico che disputa con gli eretici\". Il coro ligneo nella tribuna risale infine al 1752 ed \u00e8 opera di un padre domenicano, Giuseppe Parete.\nL'altare maggiore e la balaustra marmorea \u00e8 opera di Cosimo Fanzago, databile al 1652, seppur vi sono stati dei lavori di adeguamento successivi al terremoto del 1688 che videro interessati gli scultori Ferdinando de Ferdinandi, Giovan Battista Nauclerio ed infine Lorenzo Vaccaro, che esegu\u00ec nel 1695 i due putti laterali dell'altare. Il crocifisso \u00e8 risalente all'Ottocento, mentre altri elementi decorativi scultorei sono databili intorno al XVI secolo.\nSulla cantoria alle spalle dell'altare maggiore posta a ridosso della parete fondale dell'abside, si trova l'organo a canne della basilica, costruito nel 1973 dalla ditta organaria dei Fratelli Ruffatti riutilizzando la cassa barocca dell'organo costruito nel 1715 dall'organaro Fabrizio Cimino. Lo strumento \u00e8 a trasmissione elettrica, ed ha consolle indipendente avente due tastiere di 61 note ciascuna e pedaliera concavo-radiale di 32 note. La cassa lignea barocca, riccamente decorata con sculture e rilievi, presenta la mostra divisa in tre campi, all'interno di ciascuno dei quali si trova una cuspide di canne di principale con bocche \"a mitria\".\nAi lati della balaustra marmorea del Fanzago, sono collocati due leoni trecenteschi con vicino a quello di sinistra, un gruppo di tre \"Virt\u00f9\" che fungendo da cariatidi, innalzano il candelabro del tardo Cinquecento. Questi elementi provengono dallo smembrato \"monumento funebre di Filippo d'Angi\u00f2\" di Tino di Camaino. Dalla balaustra, infine, due scale elicoidali poste ai lati conducono alla cappella Guevara di Bovino sottostante l'abside, databile intorno alla fine del XVI secolo e su cui \u00e8 l'accesso centrale della basilica che d\u00e0 su piazza San Domenico."}
{"id": "354801", "revid": "663182", "url": "https://it.wikipedia.org/wiki?curid=354801", "title": "Dialoghista", "text": "Il dialoghista, chiamato anche adattatore dei dialoghi \u00e8 la figura professionale che, all'interno del doppiaggio, cura l'adattamento nella propria lingua di opere audiovisive e cinematografiche.\nTale processo consiste nel rendere i dialoghi comprensibili, fluidi, con il giusto ritmo e le necessarie pause, rispettando sia il significato letterale delle battute originali, sia la necessit\u00e0 di rendere i riferimenti del film comprensibili a pubblici di differenti culture."}
{"id": "354841", "revid": "41986", "url": "https://it.wikipedia.org/wiki?curid=354841", "title": "Tochariani", "text": ""}
{"id": "354842", "revid": "339392", "url": "https://it.wikipedia.org/wiki?curid=354842", "title": "Kushan", "text": ""}
{"id": "354843", "revid": "21371", "url": "https://it.wikipedia.org/wiki?curid=354843", "title": "Regno Kidarita", "text": ""}
{"id": "354844", "revid": "41986", "url": "https://it.wikipedia.org/wiki?curid=354844", "title": "Tocarii", "text": ""}
{"id": "354845", "revid": "188323", "url": "https://it.wikipedia.org/wiki?curid=354845", "title": "Cammello bactriano", "text": ""}
{"id": "354848", "revid": "122246", "url": "https://it.wikipedia.org/wiki?curid=354848", "title": "Basilica di San Lorenzo Maggiore", "text": "La basilica di San Lorenzo Maggiore \u00e8 una basilica monumentale di Napoli, tra le pi\u00f9 antiche della citt\u00e0, ubicata nel centro antico, presso piazza San Gaetano. \nIl complesso religioso ospita l'allestimento del Museo dell'Opera di San Lorenzo Maggiore, che comprende inoltre l'accesso agli omonimi scavi archeologici.\nStoria.\nNel 1235, papa Gregorio IX ratific\u00f2 la concessione di una chiesa dedicata a san Lorenzo da erigere in citt\u00e0. All'epoca \u00e8 documentata in citt\u00e0 la presenza di almeno altre cinque chiese dedicate al santo, con quella del \"Foro\", di epoca paleocristiana, assegnata ai frati francescani come edificio su cui sarebbe stato costruito il nuovo tempio.\nCarlo I d'Angi\u00f2, a partire dal 1270, quindi poco tempo dopo la sua vittoria su Manfredi, inizi\u00f2 a sovvenzionare la ricostruzione della basilica e del convento, in una mescolanza di stile gotico e francescano. Ad architetti francesi si deve l'abside, prima parte edificata della chiesa, ritenuta unica nel suo genere in Italia ed esempio classico di gotico francese. Nel passaggio dall'abside alla zona del transetto e della navata si and\u00f2 affermando invece uno stile maggiormente improntato al gotico italiano, segno del mutamento dei progettisti e delle maestranze avvenuto con il passare degli anni.\nNegli anni successivi la basilica fu protagonista di importanti eventi storici per la citt\u00e0 ed il regno pi\u00f9 in generale: san Ludovico da Tolosa, rinunziatario al trono del padre Carlo II d'Angi\u00f2, a beneficio del fratello Roberto d'Angi\u00f2, fu infatti consacrato sacerdote in questa basilica. Altra consacrazione celebre fu quella di Felice Peretti, vescovo di Sant'Agata de' Goti, il futuro papa Sisto V.\nNel 1343 soggiorn\u00f2 nel convento Francesco Petrarca, come egli stesso document\u00f2 in una lettera all'amico Giovanni Colonna, descrivendogli il maremoto che il 25 novembre aveva colpito la citt\u00e0, mentre Giovanni Boccaccio pare che qui si innamor\u00f2 di Fiammetta, la bella Maria d'Aquino, figlia del re Roberto d'Angi\u00f2, sua musa ispiratrice, dopo averla vista nella basilica durante la messa del sabato santo del 1334.\nA partire dal XVI secolo la basilica \u00e8 stata oggetto di numerosi rimaneggiamenti dovuti anche ai danni dei terremoti o ai fatti storici che colpirono la citt\u00e0 ed il convento; il chiostro divenne infatti deposito di armi dei Vicer\u00e9 spagnoli e nel 1547 il campanile fu posto sotto assedio dal popolo nella rivolta contro Pedro de Toledo. Altri eventi si ebbero poi anche nel secolo successivo, come nel 1647 quando i seguaci di Masaniello presero d'assalto la torre campanaria utilizzandola come avamposto di artiglieria contro gli spagnoli. I lavori di adeguamento, ad opera di architetti locali, previdero in questo secolo e nel XVIII rifacimenti barocchi, i quali interessarono in particolar modo la facciata della chiesa che fu totalmente rifatta nel 1742.\nA partire dal 1882 i restauri, pi\u00f9 volte interrotti e ripresi, sino all'ultimo, terminato nella seconda met\u00e0 del XX secolo, cancellarono progressivamente le aggiunte barocche, ad eccezione della facciata e della controfacciata, opera di Ferdinando Sanfelice, della cappella Cacace e del cappellone di Sant'Antonio, opera di Cosimo Fanzago.\nTra gli anni cinquanta e anni sessanta del Novecento furono eseguite opere di consolidamento da Rusconi per bloccare il crollo delle mura attraverso un contrafforte e opere di cemento armato.\nConvento.\nIl convento di San Lorenzo \u00e8 adiacente alla chiesa; alcune sale interne al complesso sono state destinate ad ospitare il Museo dell'Opera omonimo, mentre altre conservano ancora l'aspetto originario, come la sala Capitolare e quella Sisto V, entrambe accessibili dal chiostro monumentale. L'area sottostante il convento, invece, \u00e8 occupata dai resti archeologici dell'antico \"foro\" romano.\nIl chiostro di San Lorenzo Maggiore \u00e8 un'importante testimonianza di epoca settecentesca emergente sui resti del \"macellum\" romano. Il chiostro \u00e8 caratterizzato da un pregevole pozzo di marmo e piperno scolpito da Cosimo Fanzago e posto al centro del cortile, mentre lungo le pareti sono posti alcuni monumenti funebri di fattura rinascimentale. Dallo stesso chiostro si accede infine agli scavi archeologici della basilica, alle restanti sale del convento ed al Museo dell'Opera.\nLa Sala Capitolare, ricoperta di volte a crociera, realizzata durante il periodo svevo (1234-1266), fu affrescata da Luigi Rodriguez nel 1608, il quale vi raffigur\u00f2 anche l\"Albero francescano\" in cui \u00e8 rappresentato sostanzialmente l'albero \"genealogico\" dei papi, santi, cardinali e dottori appartenenti all'ordine religioso. Nella sala si svolgevano le riunioni dei frati che discutevano sulle decisioni da prendere legate al funzionamento del monastero ed inoltre costituivano assemblea i seggi cittadini.\nIl grande refettorio, accessibile tramite il chiostro, lungo 40 metri e larga 10 chiamato Sala Sisto V, come per la sala capitolare, venne affrescato da Luigi Rodriguez intorno al XVII secolo. Tali affreschi, circondati da altri quattro che raffigurano \"Virt\u00f9 minori\", rappresentano le \"Sette virt\u00f9 reali\", mentre nelle lunette sono raffigurate le \"Province napoletane\". Queste opere attribuivano il \"merito di governare\" il regno solo a coloro che rispettavano queste virt\u00f9. Nel 1442 la sala divenne sede del parlamento napoletano, mentre l'anno seguente Alfonso I di Napoli riconobbe suo figlio, illegittimo, Ferrante I come erede al trono di Napoli.\nDescrizione.\nEsterno.\nIl portale gotico offre alla vista gli originari battenti lignei trecenteschi, ciascuno suddiviso in 48 riquadri in un discreto stato di conservazione. La facciata invece risale al 1742 in piena epoca barocca ed \u00e8 opera del Sanfelice.\nSul lato destro della facciata della chiesa insiste quella del convento e il campanile del secolo XV, di forma quasi quadrata ed a quattro piani, eretto a pi\u00f9 riprese in sostituzione di quello preesistente. Il portale marmoreo d'ingresso del convento risale alla seconda met\u00e0 del Quattrocento ed \u00e8 sormontato da un balconcino di fine Seicento di Lorenzo Vaccaro; mentre ancora sopra, a partire dal XIX secolo, sono esposti gli stemmi della citt\u00e0 e dei sedili di Napoli, cio\u00e8 dei parlamenti rappresentativi con funzioni amministrative, giuridiche e giudiziarie, che riunivano i delegati dei vari rioni a partire dal XIII secolo e per oltre cinque secoli. Tali seggi rappresentavano una sorta di circoscrizione dell'epoca alle quali solo per le famiglie nobili era concesso iscriversi; tuttavia, grazie a delle rivolte di piazza del XV secolo, il popolo napoletano riusc\u00ec a costituire un sedile dedicato a loro avendo quindi la possibilit\u00e0, anche se di fatto non aveva alcun potere, di presiedere alle sedute. Gli stemmi dei seggi sono, a partire da quello in alto a destra: il cavallo (simboleggiante il sedile del Nilo), la figura umana (sedile di Porto), la porta d'oro (sedile di Portanova), la P (che sta per \"Populus\", sedile del Popolo), la Y (sedile di Forcella), l'immagine dei monti (sedile di Montagna) e infine, in alto a sinistra, un altro cavallo (in rappresentanza del sedile di Capuana).\nInterno.\nNavata e cappelle laterali.\nLa basilica ha una pianta a croce latina con cappelle laterali che si affacciano sull'unica navata coperta, cos\u00ec come il transetto, a capriate.\nLa controfacciata, in stile barocco, evidenziando come i lavori del Sanfelice del 1742 non avessero interessato solo l'aspetto esterno della chiesa bens\u00ec tutta la struttura portante, con conseguente rimaneggiamento anche della parete interna, vede a destra il \"sepolcro di Giambattista della Porta\", mentre sopra il portale d'ingresso una \"Allegoria francescana\" di Francesco Curia.\nNella basilica erano presenti in origine le due tavole di Colantonio, \"San Gerolamo nello studio\" del 1444 circa e la \"Consegna della regola francescana\", del 1445 circa, e nell'ottava cappella a destra, il \"San Ludovico di Tolosa incorona il fratello Roberto d'Angi\u00f2\" di Simone Martini del 1317, poi tutte confluite al Museo Nazionale di Capodimonte.\nAll'interno trovano inoltre sepoltura diverse illustri personalit\u00e0 della storia napoletana: il filosofo e commediografo Giovanni Battista Della Porta, il cui monumento \u00e8 nella controfacciata; Giovanni Barrile, letterato amico del Petrarca, nel deambulatorio; il marchese Giovanni Battista Manso, nella quarta cappella di destra; l'insigne musicista Francesco Durante, nel cappellone di Sant\u2019Antonio nel transetto sinistro.\nLe cappelle laterali sono sedici in totale, otto a sinistra e otto a destra, eterogenee nel gusto e dimensione, in particolar modo per le prime della navata, comunque non tutte riempite di opere al loro interno.\nTutte le cappelle laterali sono aperte sulla navata tramite archi acuti, ad eccezione della seconda di destra, che presenta invece un arco marmoreo a tutto sesto di gusto barocco napoletano. Le sale vedono all'interno principalmente il dominio dello stile gotico, i cui lavori decorativi sono stati eseguiti da artisti di scuola francese o napoletana; altre cappelle sono sostanzialmente spoglie, talune conservano pochi frammenti di cicli di affreschi trecenteschi, altre ancora invece fanno parte dei rimaneggiamenti avvenuti nei secoli successivi all'edificazione della chiesa esponendo quindi opere di matrice barocca, come la seconda cappella di destra, la prima e la seconda di sinistra.\nTra le principali cappelle laterali di sinistra sono: la prima cappella, dove sono collocati alcuni monumenti sepolcrali alla famiglia Carmignano dal XIV al XVIII secolo e una tela di Francesco De Mura raffigurante \"L'Angelo Custode\". La seconda cappella presenta rifacimenti in marmo di gusto barocco eseguiti da Giorgio Marmorano, che per la cappella esegu\u00ec anche l'altare maggiore; la pala d'altare dell\"Immacolata\" \u00e8 invece di Paolo Finoglia. La quarta ospita un\"Adorazione dei Magi\" di Marco dal Pino eseguita tra il 1551 e 1568 per la Chiesa del Ges\u00f9 Vecchio, successivamente poi spostata all'interno della basilica di San Lorenzo, sicuramente gi\u00e0 in cappella dal 1845. La quinta cappella costituisce il corridoio d'uscita laterale della chiesa, su via dei Tribunali, ai lati del quale vi sono due monumenti funebri del primo quarto del Cinquecento attribuiti a Giovan Tommaso Malvito. La sesta conserva monumenti funebri alla famiglia Pignone. L'ottava cappella invece si compone di monumenti funebri cinquecenteschi di Romolo Balsimelli a \"Vito Pisanelli\" e \"Giacomo Pisanelli\".\nTra le principali cappelle di destra sono la prima, dove domina il \"monumento sepolcrale di Ludovico Aldomorisco\", consigliere del re Ladislao di Durazzo, eseguito con gusto tardo-gotico dallo scultore Antonio Baboccio da Piperno che, completando l'opera nel 1421, vede in essa l'ultima sua opera documentata. \nLa seconda cappella \u00e8 di propriet\u00e0 della famiglia Cacace e, completamente in stile barocco, \u00e8 decorata da Cosimo Fanzago con la cancellata in ottone d'ingresso e contiene le tombe della famiglia Cacace con busti e statue eseguite da Andrea Bolgi intorno al 1653. Sulla parete frontale \u00e8 una \"Madonna del Rosario\", dipinto di Massimo Stanzione, mentre la volta \u00e8 affrescata da Niccol\u00f2 de Simone. La terza cappella contiene un pregevole polittico rinascimentale in terracotta di Domenico Napoletano con scene della \"Madonna col Bambino e san Rocco e san Marco\", e pi\u00f9 in alto una \"Piet\u00e0\". La quarta presenta alle pareti e sulla volta affreschi di Onofrio De Lione e Luigi Rodriguez. La quinta cappella custodisce resti di affreschi trecenteschi alle pareti e due monumenti funebri cinquecenteschi o seicenteschi. Nella sesta si ammira il monumento funebre tardo-quattrocentesco di Alberico Bacio Terracina di ignoto scultore; mentre nella settima una tela del pittore romano Giuseppe Giampedi (datata 1778). Nella campata che separa la settima cappella e il vano che conduce al chiostro \u00e8 collocato un pregevole pulpito cinquecentesco, caratterizzato sul fronte principale da un rilievo raffigurante \"Santa Caterina d'Alessandria davanti al tiranno Massimino\" e da un altarino sottostante sormontato dalla tavola coeva \"La Madonna con il Bambino tra i santi Caterina d'Alessandria e Stefano\". \nIl transetto della chiesa vede nel lato sinistro, ai lati dei due monumenti funebri della seconda met\u00e0 del XIV secolo a \"Carlo di Durazzo\" e \"Roberto d'Artois e Giovanna di Durazzo\", \u00e8 il Cappellone di Sant'Antonio. Maestosamente barocco nell'esecuzione di Cosimo Fanzago, compiuto nel 1638, e con apertura centrale ad arco a tutto sesto. La sontuosa cappella, dell'omonima arciconfraternita, secondo la tradizione fu creata gi\u00e0 nel 1623, per volere del vicer\u00e9 di Napoli, al quale il santo sarebbe apparso in sogno. Nel cappellone trovano alloggio dipinti di Francesco Di Maria con il \"Redentore\" a sinistra e l\"Assunta\" a destra, nonch\u00e9 due tele di Mattia Preti, \"Madonna col Bambino e sante francescane\" e \"Crocifisso adorato da San Francesco\", entrambe risalenti al 1657; una grande pala di Pacecco De Rosa e Filippo Vitale, che rappresenta \"Sant'Antonio di Padova che intercede per Napoli,\" con una straordinaria veduta di Napoli a volo d'uccello, quest' ultima realizzata probabilmente da Didier Barra; al centro invece la tavola del 1438 di Leonardo da Besozzo del \"Sant'Antonio e angeli\", la cui figura del santo fu rifatta da ignoto maestro sempre del XV secolo.\nNel transetto destro sono conservate diverse testimonianze pittoriche risalenti alle origini della chiesa. Cicli di affreschi trecenteschi di Montano d'Arezzo sono infatti visibili nelle parti superiori delle pareti laterali mentre diverse sono le sculture risalenti a questo secolo, come il \"Monumento funerario di Carlo di Durazzo\", fatto giustiziare nel 1348 dal re Luigi d'Ungheria (l'iscrizione posta di fronte al sarcofago riporta per errore la data 1347), o ci\u00f2 che resta del \"monumento a Ludovico Caracciolo\", datato 1335. Al Cinquecento invece sono riconducibili i monumenti sepolcrali alla famiglia Cicinelli di Salvatore Caccavello, allievo e parente di Annibale Caccavello, un altorilievo di Giovanni da Nola con la \"Madonna col Bambino ed angeli\", in origine posizionato nella parte alta dell'altare maggiore della stessa basilica, ed il \"sepolcro di Giovanni Antonio Pisanello\" di ignoto.\nAbside, deambulatorio e cappelle radiali.\nLa zona absidale di fine XIII secolo \u00e8 un esempio chiaro della profonda impronta che lascia il gotico francese sulla basilica, \"unicum\" architettonico in Italia, con un alto presbiterio a costoloni slanciato da dieci pilastri polistili che aprono arcate dietro le quali scorre il notevole deambulatorio a cappelle radiali, con volte a crociera costolonate su cui a loro volta si affacciano nove cappelle, quadrate le prime due alle estremit\u00e0 e poligonali le altre che ruotano alle spalle dell'abside. Non c'\u00e8 unanimit\u00e0 fra i vari studiosi circa l'attribuzione di questa parte importante della basilica: secondo il Vasari l'autore sarebbe Nicola Pisano, per Gaetano Filangieri junior invece Arnolfo di Cambio, secondo altri, per alcune analogie costruttive stilistiche con la Chiesa di Santa Maria Donnaregina, l'attribuzione sarebbe da ascriversi proprio all'architetto francese che edific\u00f2 quest'ultima, comunque ignoto.\nL'altare maggiore, opera di epoca rinascimentale tra le pi\u00f9 belle presenti a Napoli, \u00e8 dello scultore napoletano Giovanni da Nola. Sono visibili nella parte superiore le statue dei santi \"Lorenzo\", \"Antonio\" e \"Francesco\", mentre sulla parete inferiore lo scultore raffigur\u00f2 \"Il Martirio di san Lorenzo\", \"San Francesco con il lupo di Gubbio\" e \"Sant'Antonio che parla ai pesci\", in uno sfondo in cui \u00e8 rappresentata la citt\u00e0 napoletana com'era in epoca rinascimentale, il che rende l'opera di grande valore sia documentario che artistico.\nAll'altezza della prima arcata sul lato destro, al lato dell'altare maggiore del da Nola, si trova il \"Sepolcro di Caterina d'Austria\", prima moglie del duca Carlo di Calabria, figlio di re Roberto d'Angi\u00f2. L'opera scultorea \u00e8 di fatto la prima opera napoletana di Tino di Camaino. Di fronte, nella prima cappella radiale a destra del deambulatorio sono presenti affreschi di ignoti giotteschi di fine Duecento-inizio Trecento con \"Storie della Maddalena\"; dalla cappella si accede alla cinquecentesca Sacrestia, con affreschi di Luigi Rodriguez che si collega a sua volta con la Sala Capitolare del convento. Continuando nel deambulatorio, le altre cappelle presentano pressoch\u00e9 tutte frammenti di monumenti sepolcrali e lastre tombali del XIV e XV secolo. Nella sesta cappella, dei Barrile, sono presenti lastre della famiglia e affreschi con \"Storie della Vergine\" databili intorno al secondo quarto del Trecento del Maestro di Giovanni Barrile. La nona cappella, quindi la prima del deambulatorio partendo da sinistra, presenta i monumenti funebri trecenteschi a \"Leone Folliero\" e \"Maria di Durazzo\", figlia di Carlo morta nel 1371 a soli tre anni.\nScavi archeologici.\nL'area sottostante il convento vede gli scavi archeologici greco-romani datati intorno alla seconda met\u00e0 del I secolo, quando in piazza san Gaetano sorgeva un tempo l'agor\u00e0 greca prima, ed il foro romano poi. Mentre sul lato della Basilica di San Paolo Maggiore i sotterranei mettono in luce i resti dell'anfiteatro, quelli sul lato di san Lorenzo evidenziano l'area destinata al \"macellum\": era dove aveva luogo quindi il mercato cittadino in epoca romana, le cui botteghe mostrano inoltre nei basamenti preesistenti strutture greche risalenti al IV secolo a.C.\nMuseo dell'Opera.\nAll'interno del convento \u00e8 ospitato il Museo dell'Opera, che espone antichi costumi ed arredi del convento con le private collezioni pittoriche; fa parte del circuito anche l'area archeologica."}
{"id": "354854", "revid": "988824", "url": "https://it.wikipedia.org/wiki?curid=354854", "title": "Unit\u00e0 equivalente a venti piedi", "text": "L'unit\u00e0 equivalente a venti piedi o TEU (acronimo di \"twenty-foot equivalent unit\"), \u00e8 la misura standard di lunghezza nel trasporto dei container \"ISO\", e corrisponde a 20 piedi (circa 6 metri) totali.\nLe dimensioni esterne del contenitore ISO sono: di lunghezza x di larghezza x di altezza. Il suo volume esterno \u00e8 di 1.360\u00a0piedi cubi, equivalenti a 38,51\u00a0m\u00b3, mentre la sua capacit\u00e0 \u00e8 di 1.165,4 piedi cubi, equivalenti a 33 m\u00b3. Il peso massimo del contenitore \u00e8 approssimativamente di 24.000\u00a0kg ma sottraendo la tara (o peso a vuoto), il carico sulla parte interna pu\u00f2 arrivare a 21.600\u00a0kg.\nLa maggior parte dei container hanno lunghezze standard rispettivamente di 20 e di 40 piedi: un container da 20 piedi (6,1 m) corrisponde a 1 TEU, un container da 40 piedi (12,2 m) corrisponde a 2 TEU. Per definire quest'ultima tipologia di container si usa anche l'acronimo FEU (\"forty-foot equivalent unit\", ovvero \"unit\u00e0 equivalente a quaranta piedi\").\nAnche se l'altezza dei container pu\u00f2 variare, questa non influenza la misura del TEU.\nQuesta misura \u00e8 usata per determinare la capienza di una nave in termini di numero di container, il numero di container movimentati in un porto in un certo periodo di tempo, e pu\u00f2 essere l'unit\u00e0 di misura in base al quale si determina il costo di un trasporto."}
{"id": "354855", "revid": "287204", "url": "https://it.wikipedia.org/wiki?curid=354855", "title": "Boletus regius", "text": "\"Boletus regius\" Krombh., \"Naturgetreue Abbildungen und Beschreibungen der essbaren, sch\u00e4dlichen und verd\u00e4chtigen Schw\u00e4mme\" (Prague) 2: 3 (1832).\nIl Boletus regius \u00e8 un fungo edule appartenente alla famiglia delle Boletaceae non molto comune ma abbastanza ricercato nelle zone di crescita.\nDescrizione della specie.\nCappello.\n5\u201315\u00a0cm di diametro, carnoso, sferico, poi espanso.\nPori.\nTondi, appressati, di color giallo-oro, poi olivastri.\nTubuli.\nQuasi liberi al gambo, color giallo-oro, poi olivastri.\nGambo.\nFino a 4\u20135\u00a0cm di diametro, cilindrico, slargato alla base; color giallo cromo pallido, raramente rosso-carmicino verso il cappello, immutabile al tocco, ornato all'apice di reticolo a maglie sottili concolore al fondo.\nCarne.\nSoda, dura; colore giallino, sotto la cuticola rossastro; raramente virante al taglio; rosata sul fondo del gambo.\nSpore.\nFusiformi, bruno-oliva in massa, 12,5-17,5 x 3,5-5\u00a0\u00b5m.\nHabitat.\nCresce sotto latifoglie, specialmente faggio, in primavera, estate e autunno.\nCommestibilit\u00e0.\n Commestibilit\u00e0 ottima, si presta alle pi\u00f9 svariate preparazioni gastronomiche.\nEtimologia.\nDal latino \"regius\", regale, per il suo bellissimo colore rossastro del cappello e giallo-oro dei pori e del gambo.\nSpecie simili.\nConfondibile con il \"Boletus pseudoregius\", pi\u00f9 slanciato, con la carne che vira pi\u00f9 nettamente."}
{"id": "354857", "revid": "536103", "url": "https://it.wikipedia.org/wiki?curid=354857", "title": "Duomo di Napoli", "text": "Il duomo di Napoli, il cui nome ufficiale \u00e8 cattedrale metropolitana di Santa Maria Assunta, \u00e8 una basilica monumentale nonch\u00e9 duomo e sede dell'arcidiocesi della citt\u00e0 di Napoli.\nIl duomo sorge lungo il lato est della via omonima, in una piazzetta contornata da portici, e ingloba a mo' di cappelle laterali altri due edifici di culto sorti autonomamente rispetto alla cattedrale: la basilica di Santa Restituta, che custodisce il battistero pi\u00f9 antico d'Occidente, quello di San Giovanni in Fonte, e la reale cappella del Tesoro di san Gennaro, che conserva le reliquie del santo patrono della citt\u00e0.\nSi tratta di una delle pi\u00f9 importanti e grandi chiese della citt\u00e0, sia da un punto di vista artistico, essa \u00e8 di fatto la sovrapposizione di pi\u00f9 stili che vanno dal gotico puro del Trecento fino al neogotico ottocentesco, che sotto un profilo culturale, ospitando infatti tre volte l'anno il rito dello scioglimento del sangue di san Gennaro.\nStoria.\nLe pi\u00f9 antiche fonti agiografiche, non anteriori al IX secolo, attribuiscono la fondazione della Chiesa di Napoli a San Pietro. La presenza di una comunit\u00e0 cristiana nel II secolo, \u00e8 attestata con certezza dalle testimonianze archeologiche del complesso catacombale di Capodimonte. \nSecondo la \"Cronaca di Partenope\", risalente al XIV secolo, nell'area in cui insiste il complesso religioso sorse l'oratorio di Santa Maria del Principio dove Aspreno, il primo vescovo della citt\u00e0 databile al I secolo, decise di insediare l'episcopato di Napoli. A partire dal IV secolo nacquero diversi edifici di culto nell'insula episcopale e tra queste si ricordano la basilica di Santa Restituta, edificata nel 334 dal vescovo Zosimo sulle rovine del preesistente tempio di Apollo, il battistero di San Giovanni in Fonte e diverse cappelle annesse come quelle di San Lorenzo, Sant'Andrea e Santo Stefano.\nNel XIII secolo fu iniziata la costruzione dell'edificio sacro inglobando le precedenti strutture paleocristiane del battistero e della primitiva basilica; la costruzione della cattedrale comport\u00f2 anche la demolizione di altre strutture, come la basilica Stefania, voluta dall'arcivescovo Stefano I (fine del V secolo - inizi del VI) e rimaneggiata dopo un incendio dall'arcivescovo Stefano II (seconda met\u00e0 dell'VIII secolo), il cui quadriportico \u00e8 visibile nel palazzo arcivescovile. La struttura era stata decorata con mosaici e panni dipinti, collocati negli intercolumini delle navate dall'arcivescovo Attanasio I (849-872).\nPer la progettazione e la costruzione della nuova chiesa, per volont\u00e0 del re Carlo II di Napoli e d'intesa con l'arcivescovo Giacomo da Viterbo, che aveva sollecitato al sovrano tale opera, vennero chiamati architetti di estrazione francese. La seconda parte del cantiere fu eseguita da maestranze locali o italiane: le fonti indicano Masuccio I, Giovanni Pisano e Nicola Pisano. La cattedrale fu completata sotto il regno di Roberto d'Angi\u00f2 nel 1313 e nel 1314 fu solennemente dedicata all'Assunta, ad opera dell'allora arcivescovo Umberto d'Ormonte. Nel 1322 il cardinale Filomarino disfece la grande statua equestre in bronzo posta da secoli nello slargo antistante la Stefania. Egli mal sopportava le credenze e le superstizioni esistenti attorno a quella scultura, della quale si diceva fosse stata scolpita da Virgilio con una stregoneria e che avesse il potere di guarire i cavalli malati. Venne quindi fusa per farne campane per la cattedrale.\nDurante il terremoto del 1349 crollarono il campanile e la facciata, che venne ricostruita agli inizi del XV secolo in stile gotico. Nel 1456, un altro terremoto danneggi\u00f2 gravemente la cattedrale, facendo crollare alcune parti della navata, che in seguito fu per\u00f2 ricostruita.\nTra il 1497 e il 1508 fu realizzata come cripta la cappella del Succorpo, con decorazioni di Tommaso Malvito. In seguito al voto fatto dai partenopei al santo Gennaro durante la pestilenza del 1526, Francesco Grimaldi innalz\u00f2 in segno di sua devozione, di fronte alla basilica di Santa Restituta, la reale cappella del Tesoro. Nel 1621 il tetto a capriate venne coperto da un cassettonato in legno. Il 28 aprile 1644 la dedica all'Assunta fu confermata nella consacrazione della chiesa, avvenuta ad opera del cardinale Ascanio Filomarino, arcivescovo dell'epoca.\nNel 1688 e nel 1732 furono ricostruite le parti pi\u00f9 danneggiate dai terremoti e nella seconda met\u00e0 del Seicento, si ebbero gli interventi barocchi nelle cappelle, arricchite da decorazioni marmoree e in stucco. Nel 1732 vennero ricostruiti l'abside e i transetti.\nNel 1788 un ulteriore restauro apport\u00f2 modifiche alla navata, trasformata secondo un revival gotico con influssi settecenteschi. Con l'allargamento di via Duomo nel 1868 su progetto di Francesconi e Cangiano si costruisce un porticato simmetrico ad angolo sui due lati del largo prospiciente la facciata. Nel 1876 venne bandito un concorso per la facciata del Duomo, vinto da Errico Alvino: i lavori del nuovo prospetto in stile neogotico, iniziati nel 1877, si conclusero nel 1905.\nDurante la seconda guerra mondiale i bombardamenti alleati danneggiarono le strutture e pertanto, tra il 1969 e il 1972, vennero effettuati restauri e consolidamenti strutturali all'intero edificio. Durante i lavori vennero portati alla luce resti archeologici romani, greci e alto-medievali oggi opportunamente fruibili e con reperti raccolti e organizzati. Uno dei pi\u00f9 recenti restauri \u00e8 stato apportato alla cappella del Succorpo e ha permesso il recupero del cassettonato marmoreo del Cinquecento.\nDescrizione.\nPianta.\n Facciata\n Portali d'ingresso di Baboccio da Piperno e Tino di Camaino\n Interno\n Volta a cassettoni e dipinti seicenteschi - Dipinti e tondi di Luca Giordano\n Controfacciata - Sepolcri di \"Carlo I\", \"Carlo Martello\" e \"Clemenza d'Asburgo\"\n Acquasantiera\n \"Busti dei vescovi di Napoli\" (XVII-XVIII secolo)\n Organi del duomo - \"Baldacchino gotico\" (sx) e \"Pulpito\" di Annibale Caccavello (dx)\n \"Cappella Filomarino\"\n Cappella di San Teodoro\n Basilica di Santa Restituta\n Cappella Brancaccio\n \"Cappella di Santa Maria Maddalena\"\n Scavi archeologici del duomo\n Sacrestia (Cappella di San Ludovico)\n \"Cenotafio di Innocenzo XII\" di Domenico Guidi\n \"Cenotafio di Innocenzo IV\" di Tommaso Malvito\n Cappella Galeota o del Santissimo Sacramento\n \"Altare Loffredo\" di Bartolomeo e Pietro Ghetti\n Cappella di San Lorenzo (San Paolo de Humbertis)\n Abside\n Cappella del Succorpo\n Cappella di Sant'Aspreno\n Cappella dei Capece Minutolo\n Cappella dell'Assunta\n Cappella dell'Annunziata\n Cappella della Maddalena\n Cappella dei Santi Tiburzio e Susanna\n Cappella delle reliquie\n Reale cappella del Tesoro di san Gennaro\n Cappella del Crocefisso\n Cappella di San Nicola\n Via Duomo\n Museo del Tesoro di san Gennaro\n Piazza Sisto Riario Sforza e Obelisco di San Gennaro\n Palazzo Arcivescovile\nEsterno.\nLa facciata della cattedrale fu ricostruita pi\u00f9 volte nel corso dei secoli: quella attuale fu rifatta in stile neogotico da Errico Alvino alla fine dell'Ottocento ed inaugurata solo nel 1905. Il progetto dell'Alvino \u00e8 peraltro incompleto in quanto mancano le due torri campanarie ai lati del corpo centrale della struttura, i cui lavori furono interrotti all'altezza del basamento.\nIl decoro della facciata aveva il compito di assemblare alle preesistenti strutture gotiche dei portali, risalenti ad una prima fase ricostruttiva avvenuta nel 1407, altre opere in marmo per le quali furono chiamati importanti scultori del panorama artistico di fine XIX secolo: Salvatore Cepparulo, Domenico Jollo, Alberto Ferrer, Giuseppe Lettieri, Raffaele Belliazzi, Salvatore Irdi, Michele Busciolano, Stanislao Lista e Tommaso Solari. Ai lati del finestrone centrale ci sono sculture di Francesco Jerace e Domenico Pellegrino.\nLa facciata presenta una struttura a salienti, con tre portali gotici e tre cuspidi, ornate da sculture in marmo, in corrispondenza di ognuna delle tre navate; in quella centrale, entro un rosone cieco, si trova la statua del \"Cristo Benedicente\". Nel progetto di Alvino fu previsto dunque l'inserimento di opere risalenti ai lavori di rifacimento di inizio Quattrocento, infatti il portale centrale, sostenuto da leoni stilofori consumati dal tempo di Tino di Camaino, cos\u00ec come i due portali laterali, in stile gotico internazionale, sono pressoch\u00e9 originali ed eseguiti su committenza del cardinale Enrico Minutolo, appartengono allo scultore Antonio Baboccio da Piperno, che esegu\u00ec nella lunetta centrale anche le sculture dei \"Santi Pietro e Gennaro\" ed il \"Cardinale Minutolo adorante\", ai lati della \"Madonna col Bambino\" ancora del Camaino. Nella facciata si aprono inoltre cinque finestre, anch'esse in stile gotico: due bifore nei due basamenti dei campanili, due trifore, una per ognuna delle due navate laterali, e la quadrifora nella navata centrale.\nLa facciata fu danneggiata durante la seconda guerra mondiale e restaurata nel 1951 (e sub\u00ec anche un parziale scollamento dal corpo della chiesa in occasione del terremoto del 23 novembre 1980), ma un restauro integrale fu eseguito nel 1999; nell'occasione l'architetto Atanasio Pizzi ha realizzato il rilievo della facciata principale, del cassettonato ligneo della navata centrale e del transetto in scala 1/1.\nDei tre portali, per tradizione, quello di destra viene aperto solo in occasioni particolari, come durante le festivit\u00e0 per san Gennaro oppure un matrimonio di un membro della famiglia Capece Minutolo.\nInterno.\nL'interno, con pianta a croce latina, \u00e8 costituito da un'aula suddivisa in tre navate con cappelle laterali; le tre navate sono separate da una sequenza di otto pilastri per lato, in cui sono incorporati fusti di antiche colonne romane, sulle quali poggiano gli archi ogivali, decorati a stucco e marmo.\nLa navata centrale, lunga circa 100 m ed alta circa 35\u00a0m, \u00e8 coperta dal ricco soffitto a cassettoni secentesco intagliato e dorato che ospita cinque tele raffiguranti l\"Adorazione dei pastori\" di Giovanni Balducci, l\"Adorazione dei Magi\" di Giovanni Vincenzo da Forl\u00ec, la \"Circoncisione\" di Flaminio Allegrini e l\"Annunciazione\" e \"Presentazione al Tempio\" di Girolamo Imparato. Sulle pareti della navata ci sono dipinti di Luca Giordano raffiguranti \"Apostoli\" e \"Dottori della Chiesa\", sulla fascia superiore, ed i \"Santi patroni di Napoli\" nei clipei della fascia inferiore. Sui sedici pilastri, invece, sono sistemate le edicole con i busti dei primi sedici vescovi della citt\u00e0, scolpiti tra il Seicento e il Settecento.\nSulla controfacciata sono collocati i sepolcri di \"Carlo I d'Angi\u00f2\", re di Napoli, di \"Carlo Martello d'Angi\u00f2\", re titolare d'Ungheria, e di sua moglie \"Clemenza d'Asburgo\", commissionati dal vicer\u00e9 Enrique de Guzm\u00e1n a Domenico Fontana nel 1599 in sostituzione degli originali trecenteschi andati distrutti a met\u00e0 del Cinquecento.\nSotto l'arcata di ogni lato pi\u00f9 prossima al transetto si trovano le due cantorie lignee barocche ospitanti gli organi con, sotto la cantoria di destra, un pulpito barocco con \"Predicazione di Ges\u00f9\" attribuito ad Annibale Caccavello, sotto quella di sinistra, il baldacchino gotico della cattedra episcopale dell'ultimo quarto del Trecento, in parte danneggiato nel XVII secolo con la costruzione della soprastante cantoria. Gli organi del duomo sono due. Quello maggiore, che si articola in tre corpi, uno nel transetto di destra e due contrapposti al termine della navata centrale, \u00e8 stato costruito da Giuseppe Ruffatti nel 1974 (l'attuale conformazione risale al radicale intervento di restauro del 2009 condotto da Ponziano Bevilacqua). A trasmissione elettrica, dispone di 85 registri per un totale di oltre 5000 canne; la consolle, mobile indipendente, ha tre tastiere e pedaliera. L'organo corale \u00e8 invece costituito dal corpo dell'organo maggiore che \u00e8 situato nel transetto; dispone di una propria consolle a trasmissione meccanica, con due tastiere e pedaliera, ed \u00e8 composto da 19 registri per un totale di circa 1000 canne.\nNell'intercolumnio fra la navata centrale e la prima campata della navata di sinistra, invece, \u00e8 il \"fonte battesimale\" in parte di provenienza ellenistica (la vasca nella parte inferiore) e in parte barocco (datato 1618, nella parte superiore) in bronzo e in marmi policromi. La stessa campata, inoltre, \u00e8 l'unica che mantiene tuttora il suo aspetto gotico originario.\nNavate laterali.\nIl duomo ospita nelle navate laterali dieci cappelle (cinque per lato) ed altari che testimoniano l'evoluzione scultorea e pittorica della citt\u00e0, dal XIII secolo al XIX.\nNavata sinistra.\nLa navata di sinistra vede, oltre alle cappelle laterali, succedersi monumenti funebri, sculture ed altari posti lungo la parete. Tra le cappelle pi\u00f9 importanti si ricordano la seconda, cappella sepolcrale della famiglia Teodoro, ricordata nell'epigrafe sull'arcone classicheggiante che la incornicia, con sculture attribuite a Bartolom\u00e9 Ord\u00f3\u00f1ez, fra cui il paliotto con la \"Deposizione\", e la pala d'altare manierista del senese Marco Pino con l\"Incredulit\u00e0 di san Tommaso\" (1543). \nLa terza cappella di sinistra vede addossati alle pareti ai lati del portale d'ingresso il \"sepolcro del cardinale Alfonso Gesualdo\" di Michelangelo Naccherino e Tommaso Montani e il \"sepolcro del cardinale Alfonso Carafa\", nipote di Papa Paolo IV, di ignoto autore e, pi\u00f9 prossimi allo stesso portale della cappella, i \"cenotafi\" di tre esponenti Filomarino eseguiti da Giulio Mencaglia e Giuliano Finelli e dal \"Sepolcro di Andrea d'Ungheria\" di ignoto autore napoletano.\nSegue l'ingresso alla pi\u00f9 antica basilica di Napoli essendo stata eretta nel IV secolo. La basilica di Santa Restituta \u00e8 un esempio di architettura paleocristiana; si presenta con un'aula a tre navate divise da colonne di spoglio. L'edificio \u00e8 stato modificato nel Seicento a causa di un terremoto e vi sono stati aggiunti stucchi e affreschi diretti da Arcangelo Guglielmelli. Qui sono conservate opere di Luca Giordano e varie sculture trecentesche; dalla basilica si accede inoltre al battistero di San Giovanni in Fonte. \nLa quarta, \"Cappella Brancaccio\", vede i lavori di progettazione eseguiti da Giovanni Antonio Dosio alla fine del Cinquecento a cui hanno lavorato gli scultori Pietro Bernini e Girolamo D'Auria eseguendo il primo le sculture di \"San Pietro\" e \"San Paolo\" poste ai lati dell'ingresso marmoreo, mentre il secondo una \"Annunciazione\" in mezzorilievo e il \"Padre eterno\" collocati sul timpano; la pala d'altare sul \"Battesimo di Ges\u00f9\" \u00e8 invece del manierista Francesco Curia. \nLa quinta cappella vede invece una scultura su \"San Gennaro\" datata 1735 di Domenico Antonio Vaccaro, gi\u00e0 nella cappella del Succorpo, mentre successiva ad essa, in fondo alla navata e prima del transetto, si apre l'accesso agli scavi archeologici del duomo.\nNavata destra.\nLa navata di destra si caratterizza anch'essa dalla presenza di cinque cappelle e di diversi altari e monumenti funebri lungo le pareti. La prima cappella \u00e8 dedicata a San Nicola e presenta un'opera pittorica sul santo di fine Seicento compiuta da Paolo de Matteis. La seconda cappella, del Crocefisso, ospita monumenti del Fanzago, due dipinti del Settecento di Michele Foschini (gi\u00e0 in Santa Maria la Nova) e due monumenti sepolcrali alla famiglia Caracciolo di Tino di Camaino; sulla parete principale infine insiste un crocifisso ligneo databile al XII secolo. Anche per la navata destra, cos\u00ec come per la sinistra, la terza cappella costituisce un grande luogo a s\u00e9 stante, nato da un ente (Deputazione) rappresentante il popolo napoletano, e non appartenendo di fatto alla giurisdizione della Curia vescovile. La reale cappella del Tesoro di san Gennaro \u00e8 un esempio di architettura barocca napoletana nonch\u00e9 fulcro della pittura emiliana a Napoli. Fu progettata dal frate Francesco Grimaldi che termin\u00f2 la costruzione nel 1646 e sostitu\u00ec tre precedenti cappelle delle famiglie Filomarino, Capece e Cavaselice. Ai lati dell'ingresso ci sono sculture di Giuliano Finelli dei santi \"Pietro\" e \"Paolo\", mentre il cancello in ottone venne ideato da Cosimo Fanzago, che realizz\u00f2, inoltre, il busto bifronte di San Gennaro che ne decora la parte superiore ed il pavimento in marmi della cappella. Nell'interno, a croce greca, sono presenti opere in pittura di Giovanni Lanfranco, Domenichino e Jusepe de Ribera; l'antico \"busto reliquiario di san Gennaro\" del 1305 \u00e8 di scuola francese mentre Dionisio Lazzari vi esegu\u00ec un lavamano marmoreo e Giovan Domenico Vinaccia un paliotto d'argento. Alle spalle dell'altare di destra della cappella si apre infine un passaggio che conduce alla sacrestia e alla cappella della Conciliazione, fruibili attraverso il percorso del Museo del Tesoro di san Gennaro. La quarta cappella \u00e8 chiamata delle Reliquie perch\u00e9 ospita tutte le reliquie della citt\u00e0 appartenenti ad enti religiosi soppressi (in essa si conserva anche una reliquia del dente di san Cesario di Terracina, il santo tutelare degli imperatori, scelto per sostituire e cristianizzare il culto del primo imperatore Cesare Ottaviano Augusto e dei divi Cesari a Napoli); la pala d'altare \u00e8 invece di Andrea Malinconico. La quinta cappella \u00e8 infine dedicata ai Santi Tiburzio e Susanna e vede dominare al suo interno il grande \"monumento funebre al cardinale Francesco Carbone\", eseguito nel 1405 da Baboccio da Piperno.\nTransetto.\nIl transetto, pi\u00f9 alto rispetto alla navata centrale, \u00e8 stato fortemente modificato durante i restauri del XIX secolo, che gli hanno donato l'attuale veste neogotico-barocca. Anch'esso \u00e8 coperto dal soffitto a cassettoni ligneo e dorato seicentesco con dipinti del Forl\u00ec con \"Apparizione di Ges\u00f9 a Maria\", del Balducci con \"Risurrezione\" e \"Pentecoste\", \"Apparizione di Ges\u00f9 agli apostoli\" e \"Incoronazione di Maria\" attribuiti ad artisti locali di scuola tardo manierista. Lungo le pareti, inoltre, continuano le figure dei \"Santi patroni di Napoli\" di Luca Giordano iniziate nella navata centrale, completate in due scene da Francesco Solimena.\nNel transetto si aprono otto cappelle laterali, quattro lungo la parete presbiteriale (due per lato) e quattro sulle pareti frontali (una a sinistra e tre a destra).\nTransetto sinistro.\nA sinistra ci sono la \"cappella Galeota\" (o del Santissimo Sacramento), di fianco all'abside, decorata da monumenti funebri alla famiglia Galeota di Cosimo Fanzago e Lorenzo Vaccaro, da un dipinto di Andrea De Lione, mentre la cinquecentesca pala d'altare con la \"Madonna col Bambino e Rubino Galeota\" \u00e8 di Pietro Befulco.\nLa seconda cappella sul lato presbiteriale, separata dalla precedente dall\"Altare Loffredo\" di Bartolomeo e Pietro Ghetti del 1689, \u00e8 di San Lorenzo (o degli illustrissimi, gi\u00e0 di san Pietro), commissionata dall'arcivescovo Umberto d'Ormonte intorno al secondo decennio del Trecento ed alle cui pareti ci sono resti di affresschi attribuiti a Lello da Orvieto, con in particolare un pressoch\u00e9 intatto \"Albero della vita\" (o \"di Jesse\") posto sulla controfacciata. \nNella parete di fondo del transetto, a destra c'\u00e8 il \"Cenotafio di Innocenzo IV\", di Tommaso Malvito, che scolp\u00ec anche il bassorilievo soprastante con la \"Madonna col Bambino\", nella parete di sinistra invece il \"Cenotafio di Innocenzo XII\" di Domenico Guidi del 1686 e pi\u00f9 in alto invece sono collocate le portelle dipinte dei due organi barocchi, opera di Giorgio Vasari, che raffigurano rispettivamente la \"Nativit\u00e0\" a sinistra ed i \"Sette patroni di Napoli\" a destra; queste portelle chiudevano originariamente i due organi del 1549 e del 1652, in seguito spostati nella chiesa di Santa Maria la Nova senza le ante di chiusura.\nL'unica cappella che si apre sulla parete frontale del transetto \u00e8 la sacrestia, in origine nata come cappella di San Ludovico, accessibile con ingresso indipendente che dava sul cortile interno del palazzo arcivescovile. Adibita a sacrestia a partire dal 1581, fu restaurata nel XVIII secolo in stile barocco da Filippo Buonocore. Attualmente si presenta a navata unica coperta con volta a padiglione, al centro della quale si trova il dipinto \"San Gennaro prega la Trinit\u00e0\" di Santolo Cirillo. Le pareti, invece, sono decorate da stucchi e dai clipei affrescati che raffigurano gli arcivescovi di Napoli, opera di Alessandro Viola. In una teca, \u00e8 custodito un \"Crocifisso\" in avorio del Seicento; infine, sono presenti tele di Aniello Falcone e Giovanni Balducci.\nTransetto destro.\nIl transetto destro \u00e8 costituito, partendo dall'abside in senso orario, dalle cappelle di Sant'Aspreno e da quella Capece Minutolo (gi\u00e0 di San Paolo) poste sulla parete presbiteriale, e dalle cappelle dell'Assunta, dell'Annunziata e della Maddalena in quella frontale. Quest'ultima vede al suo interno una \"Maddalena\" in pittura di Nicola Vaccaro, mentre accanto ad essa \u00e8 il \"Sepolcro dell'arcivescovo Antonino Sersale\" di Giuseppe Sanmartino; quella dell'Annunziata offre tracce di affreschi quattrocenteschi ed una \"Annunziata\" di Nicola Maria Rossi; la terza delle tre frontali, adiacente a quella Minutolo, espone invece la pala dell\"Assunzione\" del Perugino, ordinata dal cardinale Oliviero Carafa, che vi \u00e8 ritratto in posizione di orante, originariamente collocata sull'altare maggiore ed ora in una nicchia della cappella. \nSul lato presbiteriale \u00e8 la cappella dei Capece Minutolo, all'angolo del transetto, che risulta essere quella che nel duomo meglio ha conservato l'impianto gotico originale trecentesco, vede cicli di affreschi di Montano d'Arezzo e sepolcri gotici di esponenti clericali dei Minutolo della scuola romana. \nLa cappella di Sant'Aspreno (o Tocco di Montemiletto), la prima a destra dell'abside, presenta infine un monumento funebre di un componente della famiglia Tocco del Malvito di inizio Cinquecento, affreschi di Agostino Tesauro dello stesso secolo su \"Storie di sant'Aspreno\" e sullo zoccolo affreschi di Pietro Cavallini.\nPresbiterio e abside.\nL'abside della cattedrale, come si presenta attualmente, \u00e8 frutto dei rimaneggiamenti cinquecenteschi e settecenteschi apportati all'originaria struttura poligonale gotica. Nei restauri condotti dall'architetto senese (ma di scuola romana) Paolo Posi a partire dal 1714, la volta fu abbassata e il presbiterio allungato sino ad occupare parte del transetto; l'altare maggiore, nel quale sono custodite le reliquie dei santi Agrippino, Acuzio ed Eutiche, \u00e8 sovrastato dalla scultura raffigurante l\"Assunta\", di Pietro Bracci (scultore noto per il gruppo statuario al centro della fontana di Trevi), realizzata nel 1739 e chiaramente ispirata alla berniniana \"cattedra di San Pietro\", e dall'antico \"Crocifisso\" duecentesco.\nLungo tutto il perimetro interno dell'abside sono disposti gli stalli lignei del coro, di Marc'Antonio Ferraro. Il presbiterio \u00e8 situato su due livelli e delimitato da balaustre barocche in marmi policromi. Agli estremi della parte inferiore, in cui trova luogo l'ambone, sono due colonne in diaspro rosso; al centro di quella superiore, invece, il moderno altare maggiore, consacrato il 27 aprile 2012 e costituito da un blocco di marmo bianco decorato da due bassorilievi, quello sul lato anteriore raffigurante \"Cristo risorto\", di un anonimo scultore del XVIII secolo, quello sul lato posteriore con la \"Deposizione di san Gennaro\", di Giandomenico Vaccarosco.\nLa volta e la parete absidale destra vedono affreschi di Stefano Pozzi, mentre la parete sinistra \u00e8 decorata da cicli sulla \"Traslazione delle reliquie dei santi Acuzio ed Eutiche da Pozzuoli a Napoli\" di Corrado Giaquinto.\nIn prossimit\u00e0 della balaustra, pressoch\u00e9 al centro del transetto, tramite una doppia rampa di scale a scendere si accede alla cappella del Succorpo, posta questa in linea d'aria al d\u00ec sotto della zona absidale. La cappella risulta essere un esempio di architettura rinascimentale databile tra la fine del Quattrocento e l'inizio del Cinquecento. Alcuni studiosi attribuiscono il progetto a Bramante, che si sarebbe recato in citt\u00e0 su invito di Oliviero Carafa, in ottimi rapporti con il cardinale, mentre da dati pi\u00f9 certi risulta che venne realizzata dallo scultore lombardo Tommaso Malvito. La cappella \u00e8 suddivisa in tre navate da colonne marmoree: al centro c'\u00e8 la scultura marmorea di \"Oliviero Carafa orante\" mentre il soffitto cassettonato, anch'esso in marmo, \u00e8 impreziosito da sedici bassorilievi che figurano i busti di \"santi napoletani\", dei \"dottori della chiesa\", dei \"quattro evangelisti\" e della \"Madonna col Bambino\".\nPalazzo arcivescovile.\nUn primo palazzo fu eretto per volere di Enrico Minutolo intorno ai primi anni del Quattrocento. Questo si sviluppava dietro al duomo e sul suo lato destro, fino a via Sedil Capuano, su cui era l'ingresso principale in stile gotico.\nDopo alcuni lavori di ristrutturazione avviati nei primi anni del Seicento dal cardinale Decio Carafa, si arriva intorno alla met\u00e0 dello stesso secolo quando, per volont\u00e0 del cardinale Ascanio Filomarino e su disegno dell'architetto bolognese Bonaventura Presti, si avvia un allungamento longitudinale dell'edificio che lo porter\u00e0 a svilupparsi sul lato sinistro del duomo, fino al largo Donnaregina, su cui insister\u00e0 quella che \u00e8 ancora l'odierna facciata principale. Qui si aprono tre portali, di fronte alla chiesa di Santa Maria Donnaregina Nuova; quello di sinistra, che conduce agli uffici della Curia ed all'entrata settentrionale del duomo, \u00e8 caratterizzato nella parte superiore da una scultura su \"San Gennaro\" di Giulio Mencaglia.\nL'interno vede alcuni resti archeologici, come le diverse colonne ed archi probabilmente risalenti all'antica chiesa di San Lorenzo ad Fontes, databili intorno al V secolo, le lastre marmoree del calendario napoletano del IX secolo e rilievi del XII secolo. Infine, affreschi e fregi di Giovanni Lanfranco decorano alcune sale."}
{"id": "354863", "revid": "282698", "url": "https://it.wikipedia.org/wiki?curid=354863", "title": "Tensore della fascia lata", "text": ""}
{"id": "354864", "revid": "67712", "url": "https://it.wikipedia.org/wiki?curid=354864", "title": "Consonanti occlusive", "text": ""}
{"id": "354866", "revid": "30129", "url": "https://it.wikipedia.org/wiki?curid=354866", "title": "Grande distribuzione", "text": ""}
{"id": "354870", "revid": "590", "url": "https://it.wikipedia.org/wiki?curid=354870", "title": "Plica vocale", "text": ""}
{"id": "354871", "revid": "1489652", "url": "https://it.wikipedia.org/wiki?curid=354871", "title": "Westwerk", "text": "Il Westwerk, avant-corps o avancorpo \u00e8 quella costruzione architettonica tipicamente medioevale di epoca carolingia che venne costruita a ridosso delle grandi chiese del Sacro Romano Impero. \"Westwerk\" (pl. \"Westwerke\") \u00e8 una parola tedesca che letteralmente significa \"opera occidentale\", ma anche in altre lingue si usa sia il termine tedesco che il termine francese avant-corps (in inglese si trova anche \"westwork, avant-corps e forepart\").\nSi tratta di una costruzione che, data la sua origine, \u00e8 riscontrabile quasi esclusivamente al centro dell'Impero (Germania, Francia, Svizzera, Austria); quasi del tutto estranea all'architettura italiana, \u00e8 ravvisabile in alcune abbazie fortemente legate col potere temporale, forse edificata proprio per significare tale legame, come l'Abbazia di Farfa, dove le modifiche successive hanno stravolto la chiesa carolingia, ma hanno risparmiato il corpo centrale, noto come \"coro quadrato\", integro ed ancora leggibile nelle sue strutture interne.\nAltro esempio, ben pi\u00f9 nitido ed evidente nella struttura della chiesa, per quanto di dimensioni meno monumentali \u00e8 quello della basilica di San Salvatore ad Abbadia San Salvatore, in parte ripristinato, presenta una parziale scansione interna degli spazi e le tracce di quello che probabilmente era un balcone da cui, in determinate ricorrenze, si affacciava l'abate.\nIl \"westwerk\" non \u00e8 da confondere col \"westbau\", edificio ovest delle chiese romaniche tedesche pi\u00f9 generico e diffuso soprattutto in chiese parrocchiali non legate a una sede principesca.\nOrigini e struttura.\nIl Westwerk si presenta come un grande corpo a pi\u00f9 piani protetto ai fianchi da due alte torri (mascherate da campanili). Il complesso veniva aggiunto sul lato ovest di basiliche e cattedrali (spesso superandole in altezza) e fungeva esternamente da ingresso laterale e facciata.\nGeneralmente era costruito a tre livelli: cripta sotterranea, vestibolo (o nartece) d'ingresso alla chiesa, e al livello superiore, non collegato con quelli inferiori, un ambiente a cui si accedeva solo dalle strette scalinate inserite nelle torri laterali. Questo ambiente era costituito da un appartamento, spesso da una cappella dedicata a san Michele (\"Michaelskapelle\"), e da un ampio balcone che si apriva per mezzo di arcate sull'interno vero e proprio della chiesa, e che permetteva di assistere alle funzioni senza scendere nella navata.\nQuesti ambienti, vere e proprie fortificazioni a causa degli angusti accessi, ospitavano l'imperatore e la sua famiglia durante gli spostamenti per l'Impero.\nSi potrebbe collegare il Westwerk con la struttura stessa dell'impero medievale: le chiese a doppio coro (o a coro contrapposto), e il concetto di potere religioso / potere temporale."}
{"id": "354872", "revid": "600229", "url": "https://it.wikipedia.org/wiki?curid=354872", "title": "Sonorit\u00e0", "text": ""}
{"id": "354873", "revid": "3689", "url": "https://it.wikipedia.org/wiki?curid=354873", "title": "Allofoni", "text": ""}
{"id": "354875", "revid": "2039709", "url": "https://it.wikipedia.org/wiki?curid=354875", "title": "Direct marketing", "text": "Il direct marketing \u00e8 un tipo di comunicazione commerciale o di marketing attraverso la quale le aziende commerciali, ma anche gli enti (ad esempio organizzazioni pubbliche e no profit) comunicano direttamente con clienti specifici, anche con un rapporto uno a uno e senza avvalersi di intermediari. Questo consente di raggiungere un target definito, con azioni mirate che utilizzino una serie di strumenti, anche interattivi, ottenendo in tal modo risposte oggettive misurabili, quantificabili e qualificabili.\nDescrizione.\nGli strumenti di promozione e comunicazione pi\u00f9 utilizzati a tale scopo sono:\nRispetto agli altri tipi di comunicazione di marketing, il direct marketing consente di stabilire una relazione diretta e duratura con il target, personalizzando i messaggi in funzione delle specifiche esigenze e caratteristiche del singolo cliente e della fase del ciclo di vita del cliente stesso. \nIn particolare il direct marketing pu\u00f2 essere utilizzato per acquisire il cliente, svilupparlo, fidelizzarlo e infine recuperarlo in caso di abbandono (quattro fasi del ciclo di vita del cliente). \nLa fase di acquisizione viene effettuata contattando clienti potenzialmente interessanti i cui indirizzi email e nominativi possono essere acquisiti secondo varie modalit\u00e0 fra le quali le pi\u00f9 comuni sono:\nTutte le modalit\u00e0 di acquisizione di nominativi allo scopo di creare Liste di Distribuzione segmentate devono sempre essere conformi alla nuova legge europea sulla privacy o GDPR.\nIn Italia, nel 2010 il legislatore ha introdotto il Registro pubblico delle opposizioni, uno strumento che consente agli utenti di opporsi alle continue chiamate pubblicitarie. Nel 2018 la legge n. 5 ha introdotto nuove regole per ridurre il fenomeno, come la possibilit\u00e0 di iscrivere i numeri di cellulare e la possibilit\u00e0 di annullare i precedenti consensi."}
{"id": "354894", "revid": "1752782", "url": "https://it.wikipedia.org/wiki?curid=354894", "title": "Basilica di Santa Chiara (Napoli)", "text": "La basilica di Santa Chiara, o il monastero di Santa Chiara, \u00e8 un edificio di culto monumentale di Napoli, tra i pi\u00f9 importanti e grandi complessi monastici della citt\u00e0.\nLa basilica ha il suo ingresso su via Benedetto Croce, sorgendo sul lato nord-orientale di piazza del Ges\u00f9 Nuovo, di fronte alla chiesa omonima ed adiacente a quella delle clarisse, un tempo quest'ultima facente parte del complesso monastico di Santa Chiara.\nSi tratta della pi\u00f9 grande basilica gotico-angioina della citt\u00e0, caratterizzata da un monastero che comprende quattro chiostri monumentali, gli scavi archeologici nell'area circostante e diverse altre sale nelle quali \u00e8 ospitato l'omonimo Museo dell'Opera, che a sua volta comprende nella visita anche il coro delle monache, con resti di affreschi di Giotto, un grande refettorio, la sacrestia ed altri ambienti basilicali.\nStoria.\nVoluta da Roberto d'Angi\u00f2 e sua moglie Sancia di Maiorca, quest'ultima devota alla vita di clausura seppur impossibilitata a rispondere a tale vocazione, fu chiamato all'edificazione della chiesa l'architetto Gagliardo Primario che avvi\u00f2 i lavori nel 1310 per poi terminarli nel 1328, aprendo al culto definitivamente nel 1330 seppur la consacrazione a Santa Chiara avverr\u00e0 solo nel 1340. La chiesa, costruita in forme gotiche provenzali, assurse ben presto a una delle pi\u00f9 importanti di Napoli al cui interno lavorarono alcuni dei pi\u00f9 importanti artisti dell'epoca, come Tino di Camaino e Giotto, con quest'ultimo che esegue nel coro delle monache affreschi su \"Episodi dell'Apocalisse\" e \"Storie del Vecchio Testamento\". Assieme alla basilica fu edificato adiacente ad essa anche un luogo di clausura per i frati minori, divenuto in seguito la chiesa delle Clarisse.\nNella basilica di Santa Chiara, il 14 agosto 1571, vennero solennemente consegnati a don Giovanni d'Austria il vessillo pontificio di Papa Pio V ed il bastone del comando della coalizione cristiana prima della partenza della flotta della Lega Santa per la battaglia di Lepanto contro i Turchi Ottomani.\nNel 1590 fu a lungo custode del regio monastero Antonino da Patti, autore di varie grazie e miracoli sui malati che lo porteranno a diventare venerabile.\nTra il 1742 e il 1796 venne ampiamente ristrutturata in forme barocche da Domenico Antonio Vaccaro e Gaetano Buonocore. Gli interni furono abbelliti con opere di Francesco de Mura, Sebastiano Conca e Giuseppe Bonito; a Ferdinando Fuga si deve invece l'esecuzione del pavimento marmoreo, avvenuta nel 1762.\nDurante la seconda guerra mondiale un bombardamento degli alleati del 4 agosto 1943 provoc\u00f2 un incendio durato quasi due giorni che distrusse in parte alcuni interni della chiesa e caus\u00f2 la perdita di tutti gli affreschi eseguiti nel XVIII secolo e gran parte di quelli giotteschi eseguiti durante l'edificazione dell'edificio, di cui si sono salvati solo pochi frammenti. Nell'ottobre 1944 Padre Gaudenzio Dell'Aja fu nominato \"rappresentante dell'ordine dei Frati Minori per i lavori di ricostruzione della basilica\". In seguito, i discussi lavori di restauro si concentrarono sull'architettura medievale rimasta intatta dai bombardamenti, riportando la basilica all'aspetto originario trecentesco e omettendo in questo modo il ripristino delle aggiunte settecentesche.\nI lavori terminarono definitivamente nel 1953 e la chiesa fu riaperta al pubblico. Le opere scultoree sopravvissute, dopo la ricostruzione, furono spostate nelle sale del monastero, oggi Museo dell'Opera, mentre i sepolcri monumentali, per lo pi\u00f9 reali, che invece caratterizzavano la basilica sono rimasti in loco, seppur alcuni di essi fortemente danneggiati.\nMonastero.\nIl monastero di Santa Chiara, tra i pi\u00f9 grandi della citt\u00e0, si sviluppa alle spalle della basilica. Esso ospita al suo interno il Museo dell'Opera omonimo, una vasta area archeologica di epoca romana ed \u00e8 inoltre caratterizzato da quattro chiostri monumentali, una biblioteca, diverse sale conventuali (tra cui un refettorio, la sala di Maria Cristina, la sala capitolare e le cucine) e la chiesa delle Clarisse (\"ex\" refettorio dei Frati Minori).\nIn origine il monastero comprendeva quattro chiostri: quello delle Clarisse (o maiolicato), quello di San Francesco, quello dei Frati Minori e quello di Servizio. Gli ultimi due divennero poi parte dello spazio destinato alla chiesa delle Clarisse, adiacente al complesso di Santa Chiara, a seguito del trasferimento nella struttura delle monache a scapito dei frati minori.\nIl primo e pi\u00f9 importante chiostro nonch\u00e9 vero e proprio elemento distintivo della basilica, accessibile dal cortile che si sviluppa sul fianco sinistro della basilica, \u00e8 quello maiolicato delle Clarisse, progettato da Domenico Antonio Vaccaro e decorato con maioliche settecentesche di Giuseppe e Donato Massa e da affreschi seicenteschi su \"Santi\", \"Allegorie\" e \"Scene dell'Antico Testamento\". Il chiostro scamp\u00f2 ai bombardamenti bellici e risulta essere quindi una delle poche testimonianze barocche della basilica.\nDal chiostro maiolicato \u00e8 possibile raggiungere altri ambienti del monastero, nonch\u00e9 il chiostro di San Francesco, quest'ultimo pi\u00f9 piccolo rispetto a quello maiolicato e che ha quasi del tutto perso l'originario aspetto trecentesco per via delle alterazioni strutturali a cui pi\u00f9 volte \u00e8 stato sottoposto, fino a diventare un forno. La sua destinazione d'uso originale fu ripristinata solo con i lavori di restauro post seconda guerra mondiale, quando il sito fu gravemente danneggiato a seguito di un bombardamento alleato, a cui scamparono solo i pilastri trecenteschi delle arcate.\nLa biblioteca si sviluppa sul lato nord e conta circa 50.000 volumi, con una importante sezione relativa alla storia e cultura francescana, e circa 40 codici del Cinquecento e Seicento.\nSul lato est si aprono una sala ospitante un presepe del Settecento, appena entrati al chiostro maiolicato, e la sala di Maria Cristina, con alcuni resti di affreschi giotteschi sulla \"Crocifissione\"; l'ambiente \u00e8 cos\u00ec chiamato in onore di una esposizione fatta nel 1936 che proponeva i cimeli della regina Maria Cristina di Savoia, che nella stessa basilica si fece seppellire.\nDal lato sud del chiostro maiolicato si giunge invece alla sala capitolare (\"ex\" refettorio delle monache), anch'essa caratterizzata da un affresco trecentesco sulla \"Crocifissione\", poi al grande refettorio, un tempo usato dalle monache coriste, datato intorno al Settecento nell'architettura, nella mobilia, negli affreschi di ignoti autori sulle pareti laterali ed in quelle frontali, mentre nella volta il \"San Pasquale Baylon e Santa Chiara che adorano il Sacramento\", anch'esso di ignoto, \u00e8 dei primi anni del Novecento, e poi alle sale delle antiche cucine, cos\u00ec chiamate in quanto la presenza di due canne fumarie fece pensare, erroneamente, che quegli ambienti potessero essere destinati alle cucine del monastero.\nLa chiesa delle Clarisse, infine, il cui ingresso autonomo su piazza del Ges\u00f9 Nuovo \u00e8 avvenuto solo dopo i restauri che hanno interessato il monastero nel secondo dopoguerra, un tempo faceva parte del monastero di Santa Chiara giacch\u00e9 destinata all'ordine dei frati minori, per poi passare alle clarisse ed essere dedicata ancora successivamente (nel 2007) a Ges\u00f9 Redentore e San Ludovico d'Angi\u00f2, diventando quindi corpo esterno al complesso monastico. La chiesa include al suo interno, in successione, un vestibolo, una cappella, \"ex\" sala capitolare del monastero, e il coro, un tempo refettorio dei frati minori; quest'ultimo ambiente \u00e8 decorato da un affresco di grandi dimensioni di Lello da Orvieto datato 1340 circa raffigurante \"Ges\u00f9 Redentore tra santi e donatori\". Fanno inoltre parte della chiesa altri due chiostri che, fino al trasferimento delle monache in sede, a scapito dei frati, erano parte del monastero di Santa Chiara: il chiostro dei Minori e quello di Servizio. Il primo \u00e8 importante per la variet\u00e0 dei capitelli delle colonne, sormontati da archi a sesto acuto o ottagonali, alcuni corinzi, altri pi\u00f9 semplici e vicinissimi alle forme romaniche (un'impronta rarissima in citt\u00e0); insiste sul fianco destro della basilica e funge da punto di unione tra il convento di Santa Chiara e la chiesa delle Clarisse. Il secondo invece \u00e8 posto dietro l\"ex\" refettorio ed \u00e8 l'unico dei quattro chiostri che ha conservato la struttura gotica originaria del Trecento.\nDescrizione.\nEsterno.\nFacciata.\nLa basilica di Santa Chiara sorge con l'ingresso costituito da un grande portale gotico del XIV secolo, spostato nel 1973 di cinque metri pi\u00f9 indietro rispetto al filo stradale. Questo presenta un arco ribassato e una lunetta priva di decorazioni, sormontata da un'unghia aggettante di lastre di piperno. Il sagrato antistante alla chiesa \u00e8 recintato invece da un alto muro.\nLa facciata presenta una struttura a capanna ed \u00e8 preceduta da un pronao a tre arcate ogivali, di cui quella centrale inquadra la porta d'ingresso in marmi rossi e gialli con lo stemma di Sancha. In alto, al centro, si apre il rosone, in gran parte reintegrato durante la ricostruzione post bellica.\nCampanile.\nAlla sinistra della chiesa si eleva la torre campanaria trecentesca, i cui lavori furono avviati nel 1338 ma tuttavia immediatamente arrestati, portando di fatto l'opera ad essere ad un terzo del suo completamento; i motivi del blocco furono che a seguito della morte di Roberto d'Angi\u00f2, avvenuta nel 1343, i finanziamenti per i lavori cessarono quasi totalmente. Continuando i lavori agli inizi del Quattrocento, dopo il terremoto del 1456 il campanile croll\u00f2 quasi del tutto, rimanendo in piedi solo il basamento in marmo; fu in seguito rialzato in stile barocco, finch\u00e9 non fu completato solo intorno al 1604.\nIl campanile \u00e8 a pianta quadrata e si articola su tre ordini separati da cornicioni marmorei, seppur probabilmente il progetto doveva prevedere l'esecuzione di almeno cinque piani. Mentre l'ordine inferiore ha un paramento in blocchi di pietra, i due superiori sono in mattoncini con lesene marmoree, tuscaniche in quello inferiore e ioniche in quello superiore. Tra il secondo ed il terzo livello corre una trabeazione con fregi decorati con triglifi e metope con simboli liturgici francescani. La sola parte della torre originale del Trecento \u00e8 quella inferiore, mentre i quadranti superiori appartengono ai restauri successivi, fino agli ultimi del 1604 dell'ingegnere Costantino Avellone.\nNon si sa con certezza quale avrebbe dovuto essere la reale altezza della torre, o se questa ebbe mai raggiunto cinque livelli o da sempre solo tre, di certo si sa che alcune informazioni storiche lasciate da Bernardo De Dominici parlano di incompletezza dell'opera mentre altre ipotesi invece, supportate da caratteristiche fisiche del tetto e della facciata orientale del campanile, propendono per una perdita dei due livelli pi\u00f9 alti a seguito di rivolte popolari della seconda met\u00e0 del XVII secolo, in quanto era uso dell'esercito spagnolo posizionarsi sulla torre con l'artiglieria pesante, piuttosto dei ribelli di occupare quella postazione, magari successivamente abbattuta dai militari. Tra il basamento ed il primo livello ci sono quattro inscrizioni angioine che ruotano su tutte le facciate del campanile e che, in grandi lettere gotiche, narrano la storia della fondazione della basilica dal 1310 al 1340, sebbene gli avvenimenti siano ordinati in senso cronologico errato, forse perch\u00e9 riposizionati male durante i lavori di ricostruzione quattro-cinquecenteschi.\nL'interno \u00e8 infine caratterizzato da una scala a chiocciola che conduce al tetto; nel settembre 2014 si sono avviati lavori di restauro per rendere fruibile al pubblico tutti e tre i livelli della torre.\nInterno.\nAula e presbiterio.\nLa basilica \u00e8 lunga circa 130 metri, compreso il coro delle monache posto dietro l'altare maggiore, larga circa 40, esclusa la sacrestia, e alta 45. L'interno \u00e8 formato da un'unica navata rettangolare, disadorna e senza transetto, con dieci cappelle per lato sormontate da una tribuna continua e da bifore, sulla parete di sinistra, e trifore, in quella di destra.\nSulla controfacciata si trova al lato sinistro il \"sepolcro di Agnese e Clemenza di Durazzo\", di ignoto autore di inizi Quattrocento: l'opera appare simile nella struttura al \"monumento funebre a Maria di Valois\" del Camaino posto nella zona presbiteriale, lasciando pertanto presupporre che la realizzazione di questo ad Agnese e Clemenza (sorelle della regina Margherita di Durazzo) sia avvenuta per mano di un seguace dei modi dello scultore senese. Alla base del monumento sono collocate a mo' di cariatidi due statue raffiguranti la \"Fede\" e la \"Carit\u00e0\" mentre al centro del baldacchino \u00e8 la cassa funebre delle due sorelle, raffigurate stese su di essa la quale, aperta al visitatore da due angeli reggenti il tendario, presenta sul fronte la scena in bassorilievo della \"Piet\u00e0\". Sul lato destro della controfacciata, invece, \u00e8 quel che resta del \"monumento funebre ad Antonio Penna\", opera di Antonio Baboccio da Piperno databile tra il 1407 e il 1411 e commissionato dallo zio del defunto Onofrio Penna. Il sarcofago fu ricollocato nel 1627 all'interno della seconda cappella di destra della chiesa mentre il baldacchino fu lasciato nella sua collocazione originale, assumendo questa volta la funzione di cornice dell'affresco trecentesco della \"Trinit\u00e0\" scoperto proprio durante le fasi di smembramento del monumento sepolcrale; ancora pi\u00f9 in alto rispetto al complesso marmoreo \u00e8 affrescata inoltre la figura di una \"Madonna col Bambino adottata da Antonio e Onofrio Penna\", di autore vicino a Giotto e coevo al sepolcro.\nNelle venti cappelle laterali della basilica ci sono principalmente sepolcri monumentali realizzati tra il XIV e il XVII secolo, appartenenti ai personaggi di nobili famiglie napoletane.\n Il pavimento marmoreo settecentesco di Ferdinando Fuga fa parte dei rifacimenti barocchi scampati ai bombardamenti alleati della Seconda guerra mondiale e presenta decorazioni lungo tutta la sua architettura con al centro il grande stemma angioino.\nNella zona presbiteriale \u00e8 posto sulla parete di fondo il parziale \"sepolcro di Roberto d'Angi\u00f2\", opera dei fiorentini Giovanni e Pacio Bertini. Ai lati del sepolcro del re ci sono quelli di \"Maria di Durazzo\" (a sinistra) e del primogenito \"Carlo d'Angi\u00f2, duca di Calabria\" (a destra), databili 1311-1341 con il primo attribuito ad ignoto maestro durazzesco, mentre il secondo a Tino di Camaino. Al centro del presbiterio si trova l'altare maggiore che, ad eccezione della mensa, \u00e8 ancora quello originario (1336 circa, attribuibile almeno in parte a Pacio Bertini), il quale alla met\u00e0 del XVII secolo era stato inglobato all'interno di un apparato ligneo prima di essere inserito nel nuovo altare barocco in marmi policromi iniziato nel 1735 da Murizio Nauclerio, terminato da Ferdinando Sanfelice dieci anni dopo e in gran parte distrutto dal bombardamento del 1943. Esso \u00e8 decorato con una serie di archetti ogivali trilobati su colonnine, inframmezzati da bassorilievi con motivi francescani, animali e vegetali; delle sculture a tutto tondo poste tra gli archi, se ne conservano soltanto cinque (rispettivamente: \"San Luca\", \"Sant'Andrea\", un \"Apostolo anziano\", \"San Gregorio Magno\" e \"San Bartolomeo\"; ad eccezione dell'ultima, sono tutte esposte presso il Museo dell'Opera di Santa Chiara). Alle spalle dell'altare si trova un crocifisso ligneo del XIV secolo, di autore ignoto probabilmente senese.\nSulla parete destra del presbiterio \u00e8 invece il \"sepolcro di Maria di Valois\", databile al 1335 circa ed anch'esso attribuito al Camaino, a cui si d\u00e0 con certezza la figura giacente della defunta Maria, gli \"angeli reggicortina\", le due figure componenti la scena dell\"Annunciazione\" ai lati del sarcofago e la \"Madonna col Bambino\" sulla cuspide.\nAncora nella zona presbiteriale della basilica, ai lati \u00e8 collocato l'organo a canne Mascioni \"opus 825\", costruito nel 1962. Esso, posizionato in due corpi separati alla sinistra e alla destra dell'altare, \u00e8 composto da 2327 canne per un totale di 40 registri suddivisi fra le tre tastiere di 61 note ciascuna e la pedaliera concavo-radiale di 32 note, con trasmissione integralmente elettrica.\nCappelle di sinistra.\nNella prima cappella c'\u00e8 la tomba post seconda guerra mondiale di Salvo D'Acquisto.\nLa seconda cappella, dei Miracoli Antoniani, vede i sepolcri attribuiti al Maestro durazzesco di \"Drugo\" e \"Nicola de Merloto\". Il primo monumento vede nella parte frontale della lastra cinque stemmi uguali del casato Merloto, in quella retrostante invece la figura di \"Cristo Redentore\" mentre nelle due facce dei lati corti sono \"San Francesco con la croce e il libro della regola\" e \"San Ludovico d'Angi\u00f2\". La figura di Drugo (morto nel 1339) \u00e8 invece scolpita distesa sul sepolcro con abiti militari, mani incrociate e piedi poggianti su cani distesi; sopra la cassa funebre sono inoltre il gruppo della \"Vergine col Bambino tra due santi\" e la figura del defunto inginocchiato. Il secondo sepolcro \u00e8 addossato alla parete destra e vede nella parte frontale la raffigurazione in bassorilievo della \"Vergine col Bambino\" con ai lati i santi \"Agnese e Paolo\" da un lato, e \"Caterina e Pietro\" dall'altro.\nLa terza cappella di sinistra, del Sacro Cuore di Ges\u00f9, si compone alle pareti laterali delle casse funebri trecentesche di \"Raimondo Cabanis\", gran siniscalco di re Roberto, e del figlio \"Perotto Cabanis\", entrambe di ignoto autore. Nella parete centrale \u00e8 invece il frammento di un affresco trecentesco di anonimo giottesco raffigurante la \"Vergine col Bambino\", con accanto una lastra tombale dov'\u00e8 raffigurato in bassorilievo un uomo in armatura.\nLa quarta cappella \u00e8 intitolata a san Giuseppe e conserva al centro del pavimento lo stemma della famiglia Cito, mentre nella parete destra \u00e8 il resto di un affresco di anonimo post giottesco raffigurante \"Ges\u00f9 con un santo\".\nLa quinta cappella conserva un presepe monumentale mentre la sesta cappella costituisce l'accesso laterale alla basilica, collegando la stessa al cortile esterno.\nLa settima cappella \u00e8 rimasta intatta dai bombardamenti bellici e dunque manifesta ancora gli elementi barocchi eseguiti durante i lavori di ammodernamento del XVIII secolo; dedicata a san Francesco d'Assisi, essa ha alle pareti laterali due sarcofagi della famiglia Del Balzo, forse di scuola toscana, o comunque vicina ai fratelli Bertini, con a sinistra Raimondo ed a destra la moglie Isabella \"de Apia\". Sulla parete frontale dell'ambiente invece \u00e8 una scultura probabilmente eseguita per la basilica di San Lorenzo Maggiore di Napoli e solo successivamente spostata in Santa Chiara, raffigurante \"San Francesco d'Assisi\", opera del 1616 di Michelangelo Naccherino, circondata da medaglioni marmorei raffiguranti altri componenti della famiglia Del Balzo di Giovanni Marco Vitale e databili intorno al primo decennio del Seicento. La volta presenta infine decorazioni barocche tipiche del periodo napoletano con tondi entro cui sono gli affreschi di Belisario Corenzio sulle \"storie di san Francesco\".\nL'ottava cappella, di Santa Maria degli Angeli, vede alle pareti laterali i sarcofagi di \"Catello\" (a sinistra) e \"Antonio De Vivo Piscicelli\" (a destra); nella parete centrale \u00e8 invece una lastra tombale che in origine era la copertura di un altro sarcofago, dove sono in bassorielievo tre tondi con la \"Vergine col Bambino\" al centro e ai lati un \"santo\" non identificato e \"Santa Caterina d'Alessandria\".\nLa nona cappella, di Santa Maria Francesca, ospita un sarcofago romano di poco dopo la met\u00e0 del II secolo d.C. decorato con bassorilievi raffiguranti il \"mito di Protesilao e Laodamia\" e riutilizzato nel 1632 come \"tomba di Giovan Battista Sanfelice\". Sul pavimento \u00e8 un marmoreo stemma nobiliare mentre nella parete centrale \u00e8 un bassorilievo attribuito al Maestro durazzesco con tre nicchie entro cui sono la \"Vergine\" al centro e ai lati il \"Cristo\" e \"San Giovanni\".\nLa decima cappella di sinistra infine, \u00e8 quella dei Martiri Francescani e ospita alle pareti laterali i sepolcri di \"Paride\" e \"Marco Longobardi\", datato il primo 1529 ed opera di un ignoto rinascimentale, caratterizzato nella parte superiore da un altorilievo raffigurante il \"Cristo risorto\", mentre il secondo appartiene al periodo neoclassico. Nella parete frontale sono tre formelle con i \"Santi martiri Francescani\" databili al Cinquecento e attribuiti a Giovanni da Nola: a sinistra \u00e8 raffigurato \"Sant'Arcunzio\", al centro \"San Bernardino da Siena\" e a destra \"Sant'Ottone\".\nCappelle di destra.\nLa prima cappella \u00e8 pressoch\u00e9 spoglia.\nLa seconda \u00e8 intitolata a sant'Agnello Abate e ospita sulle pareti laterali i monumenti funebri trecenteschi al \"Cavaliere del Nodo\" e \"Antonio Penna\", opera quest'ultima di Antonio Baboccio da Piperno facente parte del baldacchino gotico custodito nel lato destro della controfacciata della basilica che vede nella lastra frontale le figure in bassorilievo della \"Madonna col Bambino\" attorniata dai santi \"Paolo\", \"Antonio\" e \"Onofrio\", a destra, e ancora \"Girolamo\", \"Giovanni Battista\" e \"Ignazio\" a sinistra. Sulla parete frontale sono invece tracce di affreschi trecenteschi di scuola giottesca tra cui emerge probabilmente la figura Sant'Agnello Abate.\nLa terza cappella ospita un affresco ritraente probabilmente san Benedetto Abate, a cui \u00e8 intitolato l'ambiente, opera di ignoto pittore locale post-giottesco. Nelle pareti laterali sono collocati due monumenti sepolcrali dedicati a ignoti esponenti della famiglia \"Del Balzo\", dove a sinistra \u00e8 una cassa che vede nelle lastre nicchie entro cui sono scolpiti, al centro, \"San Paolo\", \"San Giovanni Battista\", \"Cristo\", \"San Giovanni Evangelista\" e \"San Giacomo\", e nelle due laterali i santi \"Antonio Abate\" e \"Paolo\", mentre a destra \u00e8 un altro sepolcro decorato nella lastra frontale da un bassorilievo con la \"Madonna col Bambino\" con ai lati figure di \"guerrieri\" e agli estremi i santi \"Caterina d'Alessandria\" e \"Pietro\", e poi ancora \"Santo Stefano\" e un altro non identificato. Sempre nella parete sinistra della cappella sono poi i due \"monumenti funebri a Carlo\" e \"Teofilo Mauro\", entrambi databili un decennio dopo la met\u00e0 del Settecento e attribuiti a Gaetano Salomone, scultore seguace di Giuseppe Sanmartino. \nLa quarta e quinta cappella sono private della parete divisoria e seppur congiunte l'una con l'altra, sono intitolate la prima a san Pietro d'Alcantara e la seconda a sant'Antonio da Padova. La cappella di San Pietro ospita un dipinto attribuito a Paolo De Matteis raffigurante \"San Pietro d'Alcantara\" ed un sepolcro monumentale di ignota nobildonna di pregevole fattura attribuito ancora al Maestro durazzesco che nella fascia frontale reca scolpita in bassorilievo la \"Madonna col Bambino\", \"Santa Chiara\" e \"San Francesco\", mentre sopra la cassa \u00e8 posta la figura giacente di una nobildonna, seppur ritratta con indosso abiti monacali. La cappella di Sant'Antonio vede invece un dipinto sul santo di Nicola Maria Rossi, pittore seguace di Luca Giordano, e decorazioni marmoree sepolcrali sulla famiglia Carbonelli di Letino attribuite a Bartolomeo Mori e Andrea Falcone: al centro del pavimento \u00e8 lo stemma marmoreo di famiglia, mentre a sinistra \u00e8 il \"sarcofago di Iacopo Carbonelli\", questi morto nel 1699 e opera eseguita da mani sconosciute. \nLa sesta cappella \u00e8 intitolata a santa Chiara d'Assisi e presenta nella parete principale un affresco post-giottesco di ignoto autore, staccato da un altro ambiente all'interno del monastero e raffigurante \"Santa Chiara con devoti\". Nella parete di sinistra \u00e8 invece addossata una tela di Pietro Bardellino sulla \"Morte di santa Chiara\" databile alla fine del Settecento.\nLa settima cappella \u00e8 del Santissimo Sacramento e vede al centro una tavola cinquecentesca della \"Madonna delle Grazie\", di ignoto autore, mentre a sinistra \u00e8 il frammento di un monumento scultoreo attribuito alla scuola dei fratelli Bertini e di cui rimane superstite la scena del \"Bacio di Giuda\".\nL'ottava cappella, della Nativit\u00e0, ospitava sulla parete di sinistra, fino ai rifacimenti barocchi, il trecentesco \"sepolcro di Ludovico di Durazzo\", figlio di Carlo d'Angi\u00f2, duca di Calabria, e Maria di Durazzo, morto in tenera et\u00e0, opera di Pacio Bertini e di cui rimane superstite dai lavori settecenteschi solo la fascia sepolcrale centrale con l'altorilievo raffigurante un bambino in fasce portato in cielo da angeli; sulla parete frontale invece \u00e8 una pala d'altare databile intorno al 1557 circa, da cui prende il nome la cappella, di Marco da Siena raffigurante l\"Adorazione dei pastori\" con nella predella le scene dell\"Annunciazione\", al centro, \"San Francesco che riceve le stimmate,\" a destra e \"San Girolamo penitente\" a sinistra.\nLa nona cappella \u00e8 intitolata al beato Modestino e si presenta abbastanza spoglia. \nLa decima cappella a destra che, assieme a quella di San Francesco d'Assisi, \u00e8 l'unica ad aver conservato la struttura barocca, \u00e8 la cappella dei Borbone, dove riposano i Sovrani delle Due Sicilie, da Ferdinando I a Francesco II, Maria Cristina di Savoia e Filippo di Borbone, figlio di Carlo III deceduto prematuramente in et\u00e0 ancora giovane. Nella parete frontale \u00e8 invece la tela tardo cinquecentesca dell\"Incredulit\u00e0 di san Tommaso\" opera del fiorentino Girolamo Macchietti.\nSubito dopo quest'ultima cappella, si trova uno dei pochi affreschi trecentesci della Basilica sopravvissuto ai bombardamenti della Seconda guerra mondiale: si tratta della cosiddetta \"Madonna del Cucito\", con la Vergine inscritta in una grande aura luminosa a forma di mandorla, intenta a ricamare; al suo fianco \u00e8 il Bambino nudo, in un atteggiamento meditabondo e che forse allude all'Eucarestia portando la mano alla bocca. Sullo sfondo, sinistramente incombente e presagio della Passione, \u00e8 la Croce\nSacrestia e coro delle monache.\nA destra del presbiterio c'\u00e8 l'accesso alla sacrestia barocca con affreschi e arredi mobiliari risalenti al 1692; in una sala adiacente si pu\u00f2 ammirare un panno ricamato del XVII secolo. Altri due ambienti di passaggio seguono la sacrestia: il primo, il vestibolo, decorato da maioliche del XVIII secolo, il secondo da affreschi di un pittore fiammingo del XVI secolo con storie simili a quelle che decoravano il coro delle monache, quindi con scene del \"Giudizio Universale\", \"vite di santi\", \"Annunciazione\", \"Adorazione dei pastori\" e \"Virt\u00f9\".\nQuest'ultimo ambiente d\u00e0 accesso a sua volta al coro delle monache attraverso una scalinata che sale al convento. Il coro \u00e8 concepito da Leonardo Vito come una piccola chiesa che riprende gli aspetti di una sala capitolare. Questo conserva l\"arcosolio del Re Roberto\" degli scultori Giovanni e Pacio Bertini; sulle pareti, invece, resti di affreschi sulle \"Storie del Vecchio Testamento\" e dell\"Apocalisse\" di Giotto, nonch\u00e9 frammenti di alcuni affreschi rinascimentali.\nScavi archeologici.\nGli scavi archeologici di Santa Chiara, venuti alla luce durante i bombardamenti della seconda guerra mondiale, mostrano quella che in tempo classico era l'area destinata alle terme. Di impianto simile a quelle di Pompei ed Ercolano, si tratta del pi\u00f9 completo stabilimento termale di Napoli, datato intorno alla fine del I secolo.\nMuseo dell'Opera.\nNel complesso monumentale, al piano terra del chiostro delle Clarisse, \u00e8 ospitato il Museo dell'Opera di Santa Chiara, nato nel 1995 con l'obiettivo di ricostruire la storia della fabbrica della chiesa. Il museo comprende varie sezioni tra cui quelle che illustrano i resti archeologici rinvenuti sotto la basilica nel secondo dopoguerra, quelle che ne narrano la storia e quelle che espongono oggetti sacri, in particolare reliquari, o elementi scultorei superstiti e recuperati dopo l'incendio del 1943."}
{"id": "354896", "revid": "1013865", "url": "https://it.wikipedia.org/wiki?curid=354896", "title": "Harjumaa", "text": "Harjumaa (in estone \"Harju maakond\") \u00e8 una delle 15 contee dell'Estonia, situata nella parte settentrionale del Paese ed affacciata sul Golfo di Finlandia.\nGeografia.\nConfina a est con la contea di L\u00e4\u00e4ne-Virumaa, a sud est con quella di J\u00e4rvamaa, a sud con Raplamaa e a sud ovest con L\u00e4\u00e4nemaa.\n\u00c8 la contea pi\u00f9 popolosa del Paese e raccoglie oltre un terzo dell'intera popolazione estone. Ne fa parte anche Tallinn, capitale dell'Estonia e capoluogo della contea.\nLo stemma della contea \u00e8 derivato della bandiera della Danimarca, riflettendo l'influenza storica della Danimarca sull'Estonia.\nStoria.\nDurante la seconda guerra mondiale nel comune rurale di Keila era in funzione il campo di concentramento di Klooga, un campo di lavori forzati installato dai nazisti durante l'occupazione nazista dell'Estonia, durante la seconda guerra mondiale nel quale furono uccisi migliaia di internati di religione ebraica.\nDurante l'Occupazione sovietica delle repubbliche baltiche molti estoni vennero deportati in Siberia e contemporaneamente nella zona si stabilirono molti russi, i cui discendenti popolano queste zone.\nSuddivisione amministrativa.\nLa contea \u00e8 divisa in 16 comuni: 4 urbani (in estone \"linn)\" e 12 rurali (in estone \"vald\").\nComuni soppressi nel 2017.\nIn seguito a una riforma amministrativa, nel 2017 sono stati soppressi i seguenti comuni:"}
{"id": "354897", "revid": "2075278", "url": "https://it.wikipedia.org/wiki?curid=354897", "title": "Ipermercato", "text": "L'ipermercato rappresenta una tipologia di operatore della grande distribuzione organizzata (GDO). \u00c8 caratterizzato da un'area attrezzata per la vendita al dettaglio con superficie di vendita superiore ai .\nDimensioni e prodotti.\nCon l'aumento esponenziale delle superfici degli ipermercati, questi sono oggi stati suddivisi in sotto-categorie: dai 2\u00a0500 ai 4\u00a0000\u00a0m\u00b2 si parla di mini-iper, tra i 4\u00a0000 e i 10\u00a0000\u00a0m\u00b2 si parla di ipermercati propriamente detti, oltre i 10\u00a0000\u00a0m\u00b2 si parla di grandi ipermercati (o megastore).\nIl format mini-iper si sovrappone parzialmente per metratura al format superstore (1\u00a0500-3\u00a0000/3\u00a0500\u00a0m\u00b2): a differenziare i due formati \u00e8 il differente peso e articolazione del settore non food.\nL'ipermercato si contraddistingue per l'ampio assortimento di scelta ed \u00e8 composto di generi alimentari e non.\nSe l'ipermercato vende solamente prodotti alimentari e detersivi viene definito \"iperalimentare\".\nNella tendenza attuale si vanno sviluppando assortimenti con beni di consumo semidurevoli (non food), quali prodotti di elettronica come impianti stereo, televisioni, radio, elettrodomestici, computer, oggetti legati alla telefonia. Dopo la scomparsa delle videoteche, l'ipermercato \u00e8 l'unico luogo in cui \u00e8 possibile acquistare prodotti home video se non si ha la possibilit\u00e0 di fare acquisti online.\nSpesso nella struttura \u00e8 compreso anche un rilevante numero di altri negozi (galleria) che offrono assortimenti differenziati per qualit\u00e0 o prezzo. In tale caso si parla di centro commerciale o outlet.\nIl primo ipermercato d'Italia \u00e8 stato inaugurato nel settembre 1971 dalla Montedison a Castellanza (VA) con insegna \"maxi STANDA\". Oggi \u00e8 un ipermercato Il Gigante. \nRipartizione degli ipermercati per insegna in Italia (2021).\nNel gennaio 2021 solo 13 insegne con superficie maggiore di 2\u00a0500\u00a0m\u00b2 superano i 20 punti vendita e sono:"}
{"id": "354899", "revid": "106456", "url": "https://it.wikipedia.org/wiki?curid=354899", "title": "XVI arrondissement di Parigi", "text": "Il XVI \"arrondissement\" di Parigi si trova al margine ovest della citt\u00e0, sulla rive droite. Confina coi comuni di Neuilly-sur-Seine e Boulogne-Billancourt e comprende il Bois de Boulogne a ovest.\nFormato sull'area dell'antico comune di Passy, annesso dalla capitale francese nel 1860, questo \"arrondissement\" ha una vocazione per lo pi\u00f9 residenziale, formando uno dei quartieri pi\u00f9 tranquilli, belli e dall'immobiliare pi\u00f9 caro della citt\u00e0.\nPer la sua grande estensione, oltre a comprendere due circoscrizioni elettorali, \u00e8 il solo arrondissement ad avere due codici postali: a sud 75016 e a nord 75116. Le due aree sono divise dall'avenue Henri Martin e dall'avenue Georges Mandel.\nTra le altre grandi citt\u00e0 d'Europa pu\u00f2 essere paragonato al quartiere di Kensington e Chelsea di Londra o Charlottenburg a Berlino."}
{"id": "354902", "revid": "287204", "url": "https://it.wikipedia.org/wiki?curid=354902", "title": "Merchandising", "text": "Il termine merchandising pu\u00f2 concettualmente avere due definizioni.\nNell'ambito del marketing, la prima definizione di \"merchandising\" \u00e8 la pratica di utilizzare un marchio o l'immagine di un prodotto noto per venderne un altro. E per vederne due.\nNella seconda definizione, il merchandising raggruppa l'insieme di attivit\u00e0 e di azioni aventi lo scopo di promuovere la vendita di una determinata linea di prodotti, o anche di un solo prodotto, una volta che lo stesso sia stato inserito nell'assortimento del punto vendita. Pu\u00f2 essere riferita all'inserimento di una nuova referenza in un supermercato oppure su un portale di vendita in internet per dare impulso alla rotazione di una referenza gi\u00e0 esistente ma con un basso indice di rotazione. Una tipica azione di \"merchandising\", in tale significato, riguarda il controllo degli spazi e del posizionamento assegnati dal rivenditore ai prodotti di una marca rispetto ai concorrenti, ai prezzi praticati, ecc.\nIl punto vendita e il merchandising.\nIl merchandising pu\u00f2 riguardare:\nIl merchandising ha un impatto sulle politiche di marketing distributivo:\nLeve di merchandising.\nSi definiscono tali, in quanto, al mutare dell'una mutano anche le altre. Il mutamento delle leve di merchandising mix fa mutare l'organizzazione del punto vendita. Il mutamento anche solo di una delle leve di merchandising innescher\u00e0, perci\u00f2, un meccanismo a catena che provocher\u00e0, prima di tutto, cambiamenti sulla leva distributiva di marketing (\"place\"). Ci\u00f2 provocher\u00e0, inevitabilmente, un mutamento anche delle altre leve di marketing: \"prezzo\", \"prodotto\" e \"comunicazione commerciale\". Proprio per questo motivo, la definizione delle leve di merchandising, risulta un'operazione assai delicata."}
{"id": "354903", "revid": "125102882", "url": "https://it.wikipedia.org/wiki?curid=354903", "title": "Digital object identifier", "text": "Il digital object identifier (acronimo DOI, in italiano \"Identificatore di un oggetto digitale\") \u00e8 uno standard che consente l'identificazione duratura e univoca di oggetti di qualsiasi tipo all'interno di una rete digitale, e l'associazione ad essi dei relativi dati di riferimento - i metadati - secondo uno schema strutturato ed estensibile.\nIn generale, il DOI rende possibile creare sistemi e transazioni automatiche: pu\u00f2 essere usato, ad esempio, per gestire la collocazione e l'accesso di informazione e documentazione, per amministrare metadati; per agevolare transazioni elettroniche, commerciali o meno, e per offrire un identificatore unico durevole a dati di qualsiasi forma.\nIl DOI si distingue dai comuni indicatori Internet, come gli URL, in quanto identifica un oggetto direttamente, quale entit\u00e0 di prima classe, e non semplicemente attraverso qualche suo attributo, come il luogo in cui l'oggetto \u00e8 collocato.\nIl DOI si distingue anche da identificatori come quelli legati agli standard bibliografici (ISBN, ISRC, ecc.), in quanto \u00e8 immediatamente azionabile in rete e utilizzabile per lo sviluppo di servizi specifici quali motori di ricerca, certificazioni di autenticit\u00e0, ecc.\nCosa pu\u00f2 essere identificato da un DOI.\nUn identificatore DOI pu\u00f2 essere registrato su oggetti di qualsiasi forma materiale (digitale o fisica) o su entit\u00e0 astratte (come opere testuali) quando c'\u00e8 una necessit\u00e0 funzionale di distinguerli da altri oggetti.\nI suoi oggetti possono dunque essere tanto contenuti digitali quanto contenuti pubblicati su supporti fisici: i DOI possono essere utilizzati per identificare testi, immagini, risorse audio o video, software, ecc.\nUn oggetto pu\u00f2 essere arbitrariamente identificato a qualunque livello di granularit\u00e0. Ci\u00f2 significa che, ad esempio, si pu\u00f2 registrare un DOI sulla testata di una rivista, sul suo singolo numero, sul singolo articolo di un dato numero, sulla singola tabella di un dato articolo.\nBenefici dell'utilizzo del DOI.\nI benefici derivanti dall'utilizzo del DOI sono molteplici. Tra questi, in particolare, si hanno i seguenti:\nInoltre agli utenti permette di:\nStruttura del DOI.\nIl sistema di numerazione \"DOI Name\" segue una sintassi standardizzata (ISO 26324 - 2010, precedentemente ANSI/NISO Z39.84 - 2000).\nIl \"DOI Name\" non dice nulla riguardo all'entit\u00e0 che ha come oggetto (\u00e8 una stringa opaca). L'unico modo per sapere qualcosa sull'entit\u00e0 \u00e8 quello di guardare i metadati. Se si modificassero i metadati, o qualche altra propriet\u00e0 dell'entit\u00e0, il \"DOI Name\" resterebbe quindi lo stesso (persistenza del \"DOI Name\").\nIl \"DOI Name\" \u00e8 composto da 2 componenti separati da una slash:\nNon vi \u00e8 un limite sulla lunghezza di queste due parti, ci\u00f2 permette una disponibilit\u00e0 infinita di \"DOI Name\".\nLa risoluzione DOI.\nLa risoluzione, in termini generali, \u00e8 il processo attraverso cui si sottopone un identificatore a un servizio di rete e si ricevono in cambio una o pi\u00f9 informazioni relative all'entit\u00e0 identificata. Ad esempio, nel caso del Domain Name System (DNS), la risoluzione avviene da un nome di dominio, come www.doi.org, ad un singolo indirizzo IP, come 132.151.1.146, che viene poi utilizzato per comunicare con quel sito.\nLa risoluzione DOI avviene da un DOI a una o pi\u00f9 pagine web con contenuti stabiliti dal registrante: esemplari dell'oggetto, campi di metadati, servizi quali l'e-mail, ecc.\n\"Ci\u00f2 che il DOI identifica\" e \"ci\u00f2 a cui il DOI risolve\" sono due concetti differenti: \u00e8 possibile che un DOI non risolva all'oggetto identificato, ma semplicemente alle relative informazioni stabilite dall'editore.\nLa risoluzione DOI \u00e8 resa possibile grazie alla tecnologia Handle System, sviluppata dal CNRI (Corporation for National Research Initiatives), ed \u00e8 liberamente attuabile da qualunque utente che incontri un DOI.\nPer risolvere un DOI, basta digitare nella barra indirizzi di qualunque browser la stringa http://doi.org/ seguita dal DOI.\nPer esempio, per risolvere il DOI 10.1392/dironix, si copi nel proprio browser:\nIn alternativa, si possono utilizzare il proxy server di mEDRA (l'Agenzia Europea di Registrazione DOI) o la maschera di risoluzione presente nella home page del sito di mEDRA.\nI metadati.\nAd ogni DOI \u00e8 associata una serie di metadati, vale a dire informazioni bibliografiche e commerciali relative al contenuto (titolo, autore, data di pubblicazione, copyright, prezzo, ecc.) ed alla sua collocazione nel contesto dell'offerta editoriale complessiva del registrante (l'appartenenza di un titolo ad una collana, di un articolo ad una pubblicazione seriale, la disponibilit\u00e0 dello stesso contenuto in pi\u00f9 formati e supporti, ecc.).\nAttraverso i metadati, il DOI si configura non solo come stringa identificativa, ma come un potente e inequivoco strumento per la conservazione e la condivisione di dati.\nI metadati, analogamente al DOI, rimangono indissolubilmente legati all'oggetto che descrivono e possono essere facilmente trasmessi ad altri soggetti della catena produttiva e commerciale, incrementando le opportunit\u00e0 di commercio elettronico per ogni produttore di contenuti.\nInoltre, i metadati rappresentano la chiave per lo sviluppo di servizi basati sul DOI, quali banche dati internazionali e motori di ricerca per specifiche tipologie di contenuti.\nAffermare che i metadati sono persistenti non significa dire che siano immodificabili: i registranti hanno facolt\u00e0 di aggiornare i metadati delle proprie pubblicazioni in qualunque momento, mantenendo il controllo su un flusso di informazioni costantemente aggiornato.\nInternational DOI Foundation.\n\"L'International DOI Foundation\" (IDF), organizzazione \"non-profit\" istituita nel 1998, \u00e8 l'autorit\u00e0 di registrazione e l'ente di manutenzione del sistema DOI.\nL'IDF sostiene lo sviluppo e la promozione del sistema DOI quale infrastruttura comune per la gestione dei contenuti, e garantisce che qualunque miglioramento apportato al sistema (riguardante la creazione, il mantenimento, la registrazione, la risoluzione e le strategie politiche relative al DOI) venga reso disponibile a ogni registrante, e che nessuna licenza per l'adozione dello standard possa essere richiesta da terzi.\nL'IDF \u00e8 controllata da un Consiglio eletto dai membri della Fondazione, con un Direttore nominato a tempo pieno responsabile di coordinarne e pianificarne le attivit\u00e0.\nAttraverso il Consiglio, l'IDF \u00e8, in ultima istanza, controllata dai suoi membri.\nL'affiliazione \u00e8 aperta a tutte le organizzazioni con interessi nell'editoria elettronica e relative tecnologie.\nLe agenzie di registrazione DOI.\nUn'Agenzia di Registrazione DOI (RA) \u00e8 un'autorit\u00e0 riconosciuta dall'IDF, il cui ruolo primario \u00e8 quello di fornire servizi ai registranti DOI: assegnazione dei prefissi DOI, registrazione DOI, accesso all'infrastruttura necessaria a comunicare, controllare e aggiornare i metadati. Alle RA \u00e8 anche richiesto di promuovere attivamente l'adozione del DOI, cooperare con l'IDF nello sviluppo complessivo del sistema e fornire servizi specificamente indirizzati alla propria comunit\u00e0 di utenti.\nAttualmente, sette principali RA sono attive nel mondo:"}
{"id": "354910", "revid": "6923", "url": "https://it.wikipedia.org/wiki?curid=354910", "title": "Heinrich Hoffmann", "text": " Studi\u00f2 medicina a Heidelberg e dal 1851 fu direttore dell'ospedale psichiatrico di Francoforte.\nBiografia.\nI primi anni e l'esperienza politica.\nA soli sei mesi Heinrich rimane orfano di madre, cos\u00ec il padre, l'architetto Phillipp Hoffmann, decide di risposarsi, scegliendo come sua nuova moglie la zia del neonato, sorella della defunta, Antoinette Lausberg.\nHoffmann studia medicina a Heidelberg e ad Halle per poi trasferirsi subito dopo la laurea a Parigi, da dove far\u00e0 ritorno in Germania a causa dei problemi di salute del padre. \nAlcuni anni dopo la sua laurea, solo dopo essersi dedicato alla cura dei pi\u00f9 disagiati negli ospedali per i poveri, all'insegnamento dell'anatomia presso l'Istituto Senckenberg di Francoforte e ad uno studio pi\u00f9 approfondito della patologia, Hoffmann si avvicina alla psichiatria.\nContemporaneamente all'attivit\u00e0 di medico egli ricopre anche cariche politiche. Nel 1848, infatti, \u00e8 tra i dieci membri scelti della citt\u00e0 di Francoforte nel Parlamento provvisorio della Pauluskirche a Francoforte.\nIl 1848 \u00e8 tuttavia un anno molto particolare, l'Europa \u00e8 scossa dai moti rivoluzionari che, pur avendo dato grandi speranze, si rivelano una cocente delusione, non solo per i rivoluzionari, ma anche per quei riformatori che ambivano all'introduzione delle Costituzioni. \nProprio nel clima di delusione che segue il fallimento dei moti del 1848, Hoffmann decide di abbandonare la politica e di dedicarsi esclusivamente all'attivit\u00e0 di medico. Egli dar\u00e0 il via in Germania ad una riforma psichiatrica che porr\u00e0 le basi per una vera e propria rivoluzione della psichiatria: le sue idee, infatti, saranno portate avanti con fermezza da altre grandi personalit\u00e0 nell'ambito medico tedesco.\nNe \u00e8 un esempio Alois Alzheimer, che calcher\u00e0 le orme di Hoffmann sostenendo sia la necessit\u00e0 di un approccio pi\u00f9 umano alla cura delle malattie mentali, sia l'introduzione della microscopia per l'analisi tissutale, metodo che risulter\u00e0 particolarmente efficace nella diagnosi dei disturbi neurologici.\nTra psichiatria naturale e socio-psichiatria.\nNel 1851 diventa direttore della Clinica per dementi ed epilettici di Francoforte sul Meno, ricoprendo, cos\u00ec, il ruolo di \u201cmedico dei pazzi\u201d, espressione particolarmente in uso a quei tempi persino tra gli stessi psichiatri.\nContemporaneamente soddisfa il suo interesse per i reperti anatomo-patologici partecipando a molte autopsie ed eseguendone di persona 73 in 7 anni.\nGrazie a queste due importanti esperienze, pu\u00f2 riportare nel suo libro \"\"Osservazioni ed esperienze sui disturbi psichici e l'epilessia nell'ospedale psichiatrico di Francoforte sul Meno dal 1851 al 1858\" importanti osservazioni sulle malattie psichiche e, soprattutto, pu\u00f2 procedere ad una divisione capillare delle singole forme di malattia: la malinconia, la mania, la follia parziale, la follia generale, la demenza e l'epilessia. \nNel 1845 Wilhelm Griesinger, professore di psichiatria a Berlino, pubblica \"Patologia e terapia delle malattie psichiche\", dando, cos\u00ec, inizio alla psichiatria \u201cscientifico-naturale\u201d, le cui tesi sono riassumibili nella citazione \u201cle malattie mentali sono malattie del cervello\u201d. Hoffmann sostiene decisamente le idee del professore. Infatti, come molti altri colleghi tedeschi, ritiene che la cura delle malattie psichiche sia da ricercare nel corpo e non nell'anima, come sostenuto, invece, dalla corrente degli psichici.\nCondividendo le idee della psichiatria naturale, Hoffmann le applica alla ricerca delle cause delle malattie psichiche, facendo ricorso all'analisi dei tessuti al microscopio e all'anatomia patologica.\nEppure le innovazioni apportate da Hoffmann nell'ospedale di Francoforte e nella sua clinica sulla \"Roccia delle scimmie\" non si esauriscono in un differente approccio alla diagnosi: Hoffmann cura scrupolosamente anche progetti socio-psichiatrici, tra i quali il \"principio non restraint\", basato sulla limitazione dell'uso di mezzi coercitivi nel trattamento dei disturbi mentali e \"l'allestimento di un reparto speciale per i bambini che soffrono di malattie psichiche\". \nIn tal modo conferma quell'interesse per il mondo dell'infanzia, gi\u00e0 dimostrato con la pubblicazione di Pierino Porcospino, il libro di filastrocche che lo ha reso famoso in tutto il mondo, addirittura pi\u00f9 di quanto abbiano fatto le sue innovazioni in campo psichiatrico.\nLa roccia delle scimmie.\nIl 1850 \u00e8 un anno importante per Hoffmann: inizia il progetto della costruzione di una nuova clinica psichiatrica sulla collina di Francoforte, comunemente chiamata \"Affenstein\" (roccia delle scimmie).\nLa costruzione della clinica necessita di fondi consistenti e Hoffmann si occupa personalmente di procurarli tramite campagne di stampa e richieste di finanziamenti, concessi, oltre che dal barone von Wiesenhutten, dall'Ospedale di Santo Spirito di Lubecca.\nIndispensabile contributo alla realizzazione del progetto \u00e8 quello dell'architetto Oskar Pichler, conosciuto nella clinica di Illenau nel Baden. L'incontro tra i due avviene a causa del ricovero della moglie dell'architetto presso l'ambulatorio di Hoffmann a seguito di una malattia nervosa. In quell'occasione Pichler osserva attentamente la struttura che ospita la clinica e decide di partecipare alla gara per ottenere l'incarico di elaborare i progetti per la realizzazione della nuova clinica sulla \"roccia delle scimmie\".\nOttenuto l'incarico, dall'aprile del 1856 l'architetto e Hoffmann partono per visitare tutti i pi\u00f9 importanti ospedali d'Europa, tra i quali quelli di Parigi, Londra, Berlino e Amburgo.\nAl ritorno dal viaggio si decide di procedere alla costruzione della struttura seguendo lo stile tedesco: nel maggio del 1864 la clinica \u00e8 completata ed Hoffmann pu\u00f2 trasferirsi, con un centinaio di pazienti, in quello che viene soprannominato \"\u201ccastello dei matti sulla roccia delle scimmie\u201d\". Questa espressione \u00e8 dovuta allo stile con cui \u00e8 costruita la clinica, frutto di commistione tra lo stile degli antichi castelli gotici e quello delle originali case di campagna tedesche.\nL'ospedale riscuote un certo successo, causando un vero e proprio sovraffollamento, tant'\u00e8 che ben presto ad Hoffmann si presenta la necessit\u00e0 di un aiuto: nel 1864 August Lotz viene nominato suo \"medico assistente\".\nI due gestiranno la clinica fino al 1888, continuando ad attuare il metodo della \"non restraint\", proponendo agli ospiti della clinica musica, bagni, giardini curati.\nAd Hoffmann e Lotz seguiranno grandi personalit\u00e0 della medicina tedesca, tra cui Alois Alzheimer.\nLa genesi ed il successo di Pierino Porcospino.\nOltre alle sue pubblicazioni professionali, Hoffmann scrisse brevi racconti per bambini. Il suo libro pi\u00f9 famoso \u00e8 \"Pierino Porcospino\" (\"Der Struwwelpeter\"), una raccolta di filastrocche illustrate dove si narra la sorte finale di bambini maleducati o imprudenti, con un notevole umorismo nero. \nIl libro di filastrocche nasce in un'occasione particolare: \"Der Struwwelpeter\" \u00e8 il regalo fatto dallo psichiatra al figlio Carl per il natale del 1844.. Il lavoro genera tale entusiasmo tra i familiari e gli amici che Hoffmann viene esortato a pubblicare le storie in esso contenute.\nLa prima pubblicazione risale al 1845 e costa 59 kreutzers presso la libreria \"Literarische Anstalt\".. In questa edizione Hoffmann si firma \"Reimerich Kinderlieb\" (Rimatore amante dei bambini). Il libro riscuote un tale successo che ne vengono pubblicate altre sei edizioni. Solo dalla quinta in poi, per\u00f2, Hoffmann decide di abbandonare gli pseudonimi e far uso del suo vero nome. Nella sesta edizione si delinea definitivamente l'architettura delle storie: Struwwelpeter viene spostata al primo posto e d\u00e0 il nome alla raccolta. \nDopo le favole dei fratelli Grimm, quello di Hoffmann \u00e8 il libro per bambini pi\u00f9 diffuso in Germania.\nLa prima traduzione inglese \u00e8 del 1848, pubblicata da Friedrich Volckmar. Tuttavia \u00e8 altrettanto importante quella pubblicata a New York nel 1935 ad opera di Mark Twain. Twain, cos\u00ec come l'autore delle filastrocche, decide di tradurre l'edizione tedesca e regalarla al figlio in occasione della festa del natale. \nLe filastrocche di Hoffmann sono state stampate pi\u00f9 di 562 volte e tradotte in tutte le lingue, incluso l'Esperanto.\nL'opera fu tradotta in italiano dal senatore milanese Gaetano Negri e venne pubblicata nel 1882 dall'Editore Hoepli. A quest'ultimo si deve la traduzione del nome del personaggio di Hoffmann in \"Pierino Porcospino\". La sua \u00e8 anche l'unica traduzione italiana in commercio. Sebbene la traduzione di Negri risulti particolarmente riuscita, in Italia, rispetto al Pinocchio di Collodi, Pierino Porcospino non ha riscosso grande successo o, per lo meno, non grande quanto in altri paesi come l'Inghilterra."}
{"id": "354911", "revid": "287204", "url": "https://it.wikipedia.org/wiki?curid=354911", "title": "Mano Dayak", "text": "Biografia.\nMano Dayak, un Tuareg, nacque tra l'\"anno della grande siccit\u00e0\" e l'\"anno dell'invasione di cavallette\" (cio\u00e8 tra il 1949 e il 1950: i Tuareg non numerano gli anni ma danno loro un nome da un evento che li ha caratterizzati), nella localit\u00e0 di Tidene nell'A\u00efr (Niger), e crebbe nel Sahara. Frequent\u00f2 la scuola per nomadi e le superiori ad Agadez, dove strinse amicizia con volontari statunitensi dell'American Peace Corps che insegnavano inglese, nonch\u00e9 diversi altri missionari e volontari di ONG USA ed europei. Lavor\u00f2 per qualche tempo con lo United States Agency for International Development (USAID) a Niamey, e in seguito visit\u00f2 gli Stati Uniti dove si iscrisse all'Universit\u00e0 dell'Indiana e impar\u00f2 perfettamente l'inglese. Prefer\u00ec per\u00f2 poi trasferirsi a Parigi, dove si laure\u00f2 in Scienze politiche alla Sorbona. A Parigi spos\u00f2 una francese, Odile, da cui ebbe in seguito due figli. Ritornato con lei ad Agad\u00e8s, cre\u00f2 un'agenzia viaggi, per aiutare il proprio popolo e per far conoscere meglio al resto del mondo il modo di vita e le condizioni dei Tuareg.\nNegli anni 70 conobbe a Parigi un giovane Thierry Sabine, diventandone ben presto amico e, soprattutto, fondamentale collaboratore nell'organizzazione della prima edizione della Parigi-Dakar, allora denominata \"Oasis\". Il ruolo di Dayak, stante la sua ineguagliabile conoscenza del deserto africano, era quello di individuare, assieme a Sabine, il percorso migliore per la gara: al termine di ogni edizione del famoso rally, questo impegno portava i due a trascorrere anche diversi mesi in terra africana allo scopo di preparare la gara dell'anno successivo. Per Dayak la collaborazione con Sabine fu cruciale soprattutto in virt\u00f9 della visibilit\u00e0, assolutamente senza precedenti, che la corsa garant\u00ec al popolo Touareg (basti pensare che l'immagine adottata come simbolo distintivo del Rally Dakar fu il mezzobusto stilizzato dell'uomo che indossa il Tagelmust, il copricapo tipico dei touareg). Questa collaborazione prosegu\u00ec fino alla tragica scomparsa di Sabine, avvenuta nel corso dell'edizione 1986 della Dakar a causa di un incidente in elicottero. Proprio in quell'edizione, Dayak si schier\u00f2 tra i concorrenti al via, con lo scopo mai nascosto di mantenere alta l'attenzione sulle condizioni del suo popolo, da sempre poco amato dal governo del Niger: concluse la corsa, affrontata con una Range Rover, al 26\u00ba posto assoluto.\nOltre a ci\u00f2, port\u00f2 avanti l'attivit\u00e0 dell'agenzia di viaggi e, parallelamente, continu\u00f2 ad approfondire gli studi sulla propria cultura raccogliendo una ricca biblioteca personale, e continuando ad adoperarsi per farla conoscere al resto del mondo. Fu lui a coordinare tutte le riprese nel deserto di \"Il t\u00e8 nel deserto\" di Bernardo Bertolucci nel 1990 (anche se su diversi punti dovette accondiscendere ai gusti \"folkloristico-estetizzanti\" del regista europeo, che presentavano in maniera distorta la reale vita dei Tuareg). In ogni modo, questo film fu il primo che fece vedere al pubblico europeo ed americano i volti e le voci reali di autentici Tuareg, molti dei quali erano familiari di Mano Dayak.\nFu uno dei capi e negoziatori durante la rivolta dei tuareg nel Niger negli anni '90. Dirigeva infatti la CRA (Coordination de la R\u00e9sistance Arm\u00e9e), un \"Coordinamento\" unitario nato, per volont\u00e0 sua e di Rhissa Ag Boula, dalla fusione di vari movimenti (il FLAA \"Front de Lib\u00e9ration Arm\u00e9e de l'Azawak\", l'ARLNN \"Arm\u00e9e R\u00e9volutionnaire du Nord Niger\" ed il FLT \"Front de Lib\u00e9ration - Temoust\") con lo scopo di costituire un movimento organizzato che disponesse di un numero apprezzabile di effettivi (tra 600 e 1000 combattenti) e di una rappresentativit\u00e0 della maggioranza dei Tuareg, in grado di permettere l'apertura di serie trattative con le autorit\u00e0 del governo, che venne cos\u00ec costretto a riconoscere il movimento.\nMano Dayak mor\u00ec insieme a due luogotenenti e al giornalista francese Hubert Lassier mentre si apprestava a raggiungere Niamey per le trattative di pace col governo del Niger: in fase di decollo, il Cessna sul quale si erano imbarcati esplose improvvisamente. Sebbene una commissione internazionale concluse che si trattava di un incidente, molti sospettarono che vi fosse stato un atto di sabotaggio. La notizia della sua scomparsa fu accolta con dolore da tutti i Tuareg, indipendentemente dalla loro affiliazione politica, perch\u00e9 Mano Dayak, faticosamente, era riuscito a riunire tutte le trib\u00f9, dimostrando che operava nell'interesse di tutti i Tuareg e riuscendo a farsi notare dai media occidentali, contribuendo alla conoscenza della difficile situazione del suo popolo.\nRiconoscimenti.\nA Mano (Manu) Dayak \u00e8 intitolato l'Aeroporto di Agadez, principale scalo aeroportuale nigerino."}
{"id": "354912", "revid": "125953366", "url": "https://it.wikipedia.org/wiki?curid=354912", "title": "Boletus edulis", "text": "Boletus edulis , volgarmente indicato come porcino, \u00e8 un fungo edule della famiglia Boletaceae ed \u00e8 la specie pi\u00f9 conosciuta della sezione \"Edules\". Inoltre \u00e8 la specie tipo del genere \"Boletus\". \nEtimologia.\nEtimologia deriva dal latino \"edulis\", commestibile, edule, per la squisita edibilit\u00e0 della sua carne.\nDescrizione della specie.\nCappello.\nCappello misura fino a 10-20 30\u00a0cm di diametro circa, dapprima emisferico, irregolarmente lobato, talvolta poco sviluppato rispetto al gambo, poi piano piano-convesso, regolare.\nPori.\nI Pori sono piccoli, rotondi e concolori ai tubuli.\nTubuli.\nLunghi fino a 30\u00a0mm, molli, facilmente separabili dal cappello, liberi o arrotondati al gambo, bianchi, poi giallastri e infine verdastri.\nGambo.\n15 x 10\u00a0cm, robusto, obeso, da gibboso a cilindrico, pi\u00f9 attenuato all'apice, compatto, di colore biancastro o nocciola chiaro, con reticolo a maglie fini e oblunghe nel senso dell'asse, concolore al fondo.\nCarne.\nBianca ed immutabile sia quella del cappello che quella del gambo; soda negli esemplari giovani, floscia e spugnosa nei vecchi, con sfumature bruno-violacee sotto la cuticola del cappello.\nDistribuzione e habitat.\nCresce nelle brughiere e nei boschi di querce, di castagni, di faggi e di conifere (escluso il larice), durante i mesi caldi dell'estate fino all'autunno inoltrato.\nLa sua produzione varia in relazione all'andamento stagionale: \u00e8 contraria alla siccit\u00e0 e alle basse temperature.\nCommestibilit\u00e0.\nEccellente, sia cotto che crudo. Si presta molto bene all'essiccamento oppure alla conservazione sott'olio o sott'aceto.\nComposti bioattivi.\nI corpi fruttiferi del \"Boletus edulis\" contengono circa 500\u00a0mg di ergosterolo per 100\u00a0g di fungo secco, uno sterolo comune nei funghi e circa 30\u00a0mg di ergosterolo perossido per 100\u00a0g di fungo secco, uno steroide derivato con un ampio spettro di attivit\u00e0 biologica, incluse attivit\u00e0 antimicrobica e antinflammatoria, e citotossicit\u00e0 nei confronti di vari tipi di tessuti tumorali in vitro.\nIl fungo contiene anche una proteina legante lo zucchero, o lectina, che ha affinit\u00e0 per gli zuccheri xilosio e melibiosio.\nLa lectina \u00e8 mitogenica, cio\u00e8 pu\u00f2 stimolare le cellule a iniziare il processo di divisione cellulare, con conseguente mitosi ed ha propriet\u00e0 antivirali; inibisce, infatti, la trascrittasi inversa dell'enzima del virus dell'immunodeficienza umana. Altri studi suggeriscono che il \"B. edulis\" ha anche un'attivit\u00e0 antivirale nei confronti del virus Vaccinia e del virus del mosaico del tabacco coltivato in coltura.\nI composti antivirali da funghi sono oggetto di interesse nella ricerca biomedica per il loro potenziale di far progredire la conoscenza sulla replicazione virale e come nuovi farmaci nel trattamento della malattia virale.\nI corpi fruttiferi hanno un'elevata capacit\u00e0 antiossidante, dovuta probabilmente ad una combinazione di vari acidi organici (come gli acidi ossalico, citrico, malico, succinico e fumarico), i tocoferoli, i composti fenolici e gli alcaloidi. La pi\u00f9 alta attivit\u00e0 antiossidante \u00e8 nei cappelli dei funghi. \u00c8 stato stimato, inoltre, che i corpi fruttiferi contengano 528 mg della sostanza antiossidante ergotioneina per chilogrammo di fungo fresco; questo valore \u00e8 il pi\u00f9 alto tra molti prodotti alimentari testati in uno studio. In passato si \u00e8 pensato che i porcini avessero propriet\u00e0 antitumorali in accordo con ricerche ungheresi condotte negli anni cinquanta, ma in seguito le ricerche effettuate negli Stati Uniti non hanno supportato questa tesi.\nComposizione nutrizionale.\nIl \"B. edulis\" costituisce una fonte di cibo che, sebbene non ricca di carboidrati o grassi facilmente assimilabili, contiene vitamine, minerali e fibre alimentari. I funghi freschi contengono oltre l'80% di umidit\u00e0, anche se i valori riportati tendono a differire in qualche modo poich\u00e9 il contenuto di umidit\u00e0 pu\u00f2 essere influenzato dalla temperatura ambientale e dall'umidit\u00e0 relativa durante la crescita e lo stoccaggio, nonch\u00e9 dalla quantit\u00e0 relativa di acqua che pu\u00f2 essere prodotta come risultato dei normali processi metabolici durante la conservazione.\nI carboidrati costituiscono la maggior parte dei corpi fruttiferi, costituiti dal 9,23% del peso fresco (vedi tabella) e dal 65,4% del peso secco. Il componente carboidrato contiene i monosaccaridi glucosio, mannitolo e \u03b1, \u03b1-trealosio, il glicogeno polisaccaride e la chitina polisaccaride strutturale insolubile in acqua, che rappresenta fino all'80-90% della sostanza secca nelle pareti delle cellule fungine. Chitina, emicellulosa e carboidrati simili alla pectina, tutti indigeribili dall'uomo, contribuiscono all'alta proporzione nutrizionale di fibra insolubile nel \"B. edulis\".\nIl contenuto totale di lipidi o grassi grezzi costituisce il 2,6% della sostanza secca del fungo. La proporzione di acidi grassi (espressa come percentuale degli acidi grassi totali) \u00e8: acido palmitico, 9,8%; acido stearico, 2,7%; acido oleico, 36,1%; acido linoleico, 42,2% e acido linolenico, 0,2%.\nUno studio comparativo della composizione aminoacidica di undici specie portoghesi di funghi commestibili selvatici ha mostrato che il \"B. edulis\" ha il pi\u00f9 alto contenuto totale di amminoacidi, circa 2,3 g per 100 g di fungo essiccato. Questo totale include un complemento completo di 20 amminoacidi essenziali e non essenziali. L'analisi degli amminoacidi liberi (cio\u00e8 quelli non legati nelle proteine) ha rivelato che glutammina e alanina sono i principali amminoacidi (ciascuno circa il 25% dei composti totali); un'analisi separata ha concluso che la lisina \u00e8 un altro composto predominante.\nI valori riportati della composizione e le concentrazioni di metalli pesanti e minerali nel \"B. edulis\" tendono a differire in modo considerevole, poich\u00e9 il fungo bioaccumula diversi elementi a vari gradi e la concentrazione degli elementi nei corpi fruttiferi \u00e8 spesso un riflesso della concentrazione di elementi dei suoli dai quali sono stati colti. In generale, il \"B. edulis\" contiene quantit\u00e0 apprezzabili di selenio (13-17 ppm), un minerale traccia essenziale per una buona salute, sebbene la biodisponibilit\u00e0 del selenio derivato da funghi sia bassa. I corpi fruttiferi interi contengono inoltre 4,7 \u00b5g di vitamina D2 per 100 g di peso secco. Il contenuto relativamente alto dell'ergosterolo nei corpi fruttiferi pu\u00f2 rendere il fungo nutrizionalmente pragmatico per vegetariani e vegani, che altrimenti avrebbero un apporto limitato di vitamina D."}
{"id": "354913", "revid": "643662", "url": "https://it.wikipedia.org/wiki?curid=354913", "title": "Primo prezzo", "text": "I prodotti primo prezzo raggruppano tutti i prodotti con il prezzo pi\u00f9 basso esistente per ciascuna categoria di prodotti nell'assortimento di un supermercato.\nGeneralmente tali prodotti sono venduti con marchi di fantasia da parte delle catene di supermercati e generalmente sinonimo di prodotti non di marca, con contenuti di qualit\u00e0 essenziali. Tuttavia, in campo commerciale, nei rapporti Business to Business (B2B), \"primo prezzo\" ha anche la valenza di \"prezzo gi\u00e0 scontato\" per acquisti di grandi quantitativi: quando un compratore professionale chiede il \"primo prezzo\" attende la migliore offerta possibile, che non sar\u00e0 oggetto di ulteriore trattativa, ma semplicemente di accettazione o rifiuto.\nDa non confondere con i prezzi civetta che sono prezzi artificialmente bassi su prodotti di marca o con i Private Label che sono invece i prodotti di marca propria della catena di supermercati, che offrono un rapporto qualit\u00e0/prezzo generalmente elevato (dato il prezzo ridotto)."}
{"id": "354918", "revid": "1318658", "url": "https://it.wikipedia.org/wiki?curid=354918", "title": "XVII arrondissement di Parigi", "text": "Il XVII \"arrondissement\" di Parigi \u00e8 situato a nord-ovest della citt\u00e0, sulla rive droite. Confina coi comuni di Neuilly-sur-Seine, Levallois-Perret e Clichy."}
{"id": "354920", "revid": "107964576", "url": "https://it.wikipedia.org/wiki?curid=354920", "title": "Prova d'acquisto", "text": "La prova d'acquisto o tagliando di controllo \u00e8 generalmente un talloncino o parte di etichetta della confezione di un prodotto di marca comprovante l'avvenuto acquisto di tale prodotto. \nQuesto tipo di etichetta, peculiarit\u00e0 del mercato italiano, non \u00e8 richiesto da alcuna legge o norma, ma nasce da esigenze del reparto vendite del produttore.\nMolti produttori utilizzano la \"prova d'acquisto\" per i concorsi a premi, al fine di fidelizzare i consumatori."}
{"id": "354922", "revid": "339392", "url": "https://it.wikipedia.org/wiki?curid=354922", "title": "Costituzione elvetica", "text": ""}
{"id": "354923", "revid": "22035", "url": "https://it.wikipedia.org/wiki?curid=354923", "title": "Confederazione svizzera", "text": ""}
{"id": "354926", "revid": "1975898", "url": "https://it.wikipedia.org/wiki?curid=354926", "title": "Suillellus luridus", "text": "Il boleto lurido (Suillellus luridus ) \u00e8 un fungo appartenente alla famiglia Boletaceae evitato in quanto considerato di qualit\u00e0 scadente per via del suo aspetto non molto gradevole.\n, anche se poco aromatico, e della compattezza della carne.\nSi raccomanda tuttavia di non consumarlo insieme a grosse quantit\u00e0 di alcolici in quanto contiene sostanze che, pur essendo innocue, rallentano il metabolismo dell'Alcool etilico facendo accumulare acetaldeide nel sangue, e procurando in tal modo un senso di ebbrezza e di nausea che pu\u00f2 durare anche diverse ore.\nEtimologia.\nIl nome deriva dal latino \"luridus\" = brutto o sporco, per il suo aspetto e per la tendenza a macchiarsi di verde-bluastro.\nDescrizione.\nCappello.\nIl cappello \u00e8 carnoso, emisferico, convesso o pianeggiante, raggiungente a maturit\u00e0 12\u201315\u00a0cm di diametro, di color grigiastro o bruno-chiaro, bruno-olivaceo o rossastro, superficie vellutata, poi liscia e un po' vischiosa a tempo umido.\nPori.\nI pori sono piccoli, rotondi, prima di colore arancione e poi rossi, volgenti al bluastro al tocco.\nTubuli.\nI tubuli sono lunghi, minuti, giallo-olivastri, viranti all'azzurro al tocco, facilmente separabili dal cappello che rivela cos\u00ec nella sua pagina inferiore il medesimo colore dei pori.\nGambo.\nIl gambo misura 6-20 x 2\u20135\u00a0cm, centrale, clavato o panciuto, robusto, compatto, nella parte superiore ricoperto da un grossolano reticolo di colore rosso, nella parte inferiore chiazzato di rosso.\nCarne.\nLa carne \u00e8 biancastra o gialliccia, assumente rapidamente, alla rottura, una tinta verdognola e poi azzurrognola. Presenta tonalit\u00e0 rossicce pi\u00f9 o meno evidenti al di sotto dei tubuli, sulla superficie nascosta del cappello (asportare i tubuli con un coltello).\nSpore.\nLe spore misurano 11-15 x 5-7\u00a0\u00b5m, fusiformi, lisce, ellittiche, guttulate, grigio-verdastre, bruno-oliva in massa.\nHabitat.\nFruttifica in estate-autunno, nei boschi di latifoglie e conifere.\nCommestibilit\u00e0.\nPu\u00f2 essere consumato previa cottura, poich\u00e9 contiene sostanze tossiche termolabili (di solito viene bollito e gettata l'acqua prima di essere consumato o conservato).\nQuesta specie in passato era ritenuta velenosa per il mutamento del colore della sua carne e per la somiglianza al \"Boletus satanas\".\nIn alcune regioni d'Italia \u00e8 una specie piuttosto apprezzata (per la sua carne molto compatta che non scuoce nemmeno dopo una lunga cottura), a volte anche al pari dei ben noti porcini. Nei carpofori maturi va scartato il gambo, perch\u00e9 fibroso."}
{"id": "354927", "revid": "125485397", "url": "https://it.wikipedia.org/wiki?curid=354927", "title": "Editoria a pagamento", "text": "L'editoria a pagamento (in inglese, \"vanity press\"; in francese, \"\u00e9dition \u00e0 compte d'auteur\") \u00e8 un segmento della pseudoeditoria ovvero quel mercato parallelo e a volte sovrapposto all'editoria in cui la pubblicazione di un libro \u00e8 pagata dall'autore, direttamente o tramite l'acquisto di un numero prefissato di copie, e il profitto viene attuato su tale spesa e non sulla vendita dei libri a eventuali lettori. L'espressione inglese \u00e8 caustica nei confronti della \"vanit\u00e0\" degli autori, solitamente di poesie o di romanzi, mentre quella francese sottolinea maggiormente il fatto che l'editore non si assume il rischio d'impresa, che ricade interamente sull'autore: l'attivit\u00e0 dell'editore \u00e8 in questo caso una mera prestazione d'opera (si intende invece per \"editore a doppio binario\" quell'editore che pubblica gratuitamente alcuni autori e a pagamento altri).\nDiffusione.\nIn Italia il fenomeno per cui \u00e8 l'autore a pagare l'editore perch\u00e9 pubblichi il libro, diffuso gi\u00e0 nell'Ottocento (ma allora si parlava di pubblicazione su commissione), si \u00e8 diffuso negli anni '80-'90, diventando noto con l'acronimo EAP (da \"Editoria A Pagamento\") o anche APS (cio\u00e8 autore a proprie spese, inventato e reso di uso comune nella lingua italiana da Umberto Eco nel suo romanzo \"Il pendolo di Foucault\", in un capitolo nel quale narra le vicende di uno scaltro editore che, oltre alla normale attivit\u00e0 imprenditoriale, pubblica anche aspiranti romanzieri e poeti, facendosi pagare per questo e mettendo in campo una serie di artifici e raggiri volti ad ingannarli rispetto alle effettive prestazioni che fornisce loro in cambio). Dagli anni '00, sono nati siti come Scrittori in causa e Writer's dream, o iniziative come No EAP volti a mettere in guardia gli aspiranti autori (che spesso cadono in simili trappole ignorando che un vero editore paga l'autore invece che farsi pagare), cosa che ha nuovamente contenuto il fenomeno.\nAfferente alla categoria dell'editoria a pagamento, ma con caratteristiche meno maliziose, \u00e8 il fenomeno dell'autoedizione, o autopubblicazione (\"self-publishing\"), che avviene rivolgendosi a una tipografia, o ricorrendo ai nuovi strumenti del \"print on demand\" (\"stampa su richiesta\") o \"book on demand\".\nInquadramento del fenomeno.\nPer quanto sia legittima l'aspirazione a pubblicare una propria opera, anche quando questa non susciti interesse commerciale o culturale, e per quanto sia comprensibile il ricorso a un editore a pagamento, che pubblichi l'opera con qualit\u00e0 tipografica adeguata, fornendo all'autore la necessaria consulenza affinch\u00e9 il suo libro sia presentabile e apprezzabile, pur con una diffusione modesta anche soltanto tra amici e conoscenti, l'editoria a pagamento non gode di buona reputazione.\nAncora peggiore \u00e8 la situazione che viene a crearsi quando l'editore a pagamento non offre servizi editoriali adeguati a fronte del contributo richiesto, ad esempio editing e correzioni testuali che portino il dattiloscritto al meglio delle proprie potenzialit\u00e0, presentazioni dell'opera pubblicata, partecipazione a fiere del libro e ad eventi culturali in genere, distribuzione almeno minima in libreria, apposizione del codice ISBN. Anche volendo ammettere il ricorso all'editoria a pagamento, occorre comunque equilibrio tra contributo versato da parte dell'autore e l'effettiva prestazione dei servizi di consulenza redazionale, grafica e tipografica sopra descritti. Quando ci\u00f2 non accade, il rapporto rasenta, e talvolta supera, i limiti della truffa commerciale.\nAlcuni editori a pagamento bandiscono falsi concorsi, che vengono \"vinti\" da tutti coloro che vi partecipano, i quali poi ricevono il medesimo contratto di pubblicazione \"con contributo\".\nMiriam Bend\u00eca, nel suo saggio \"Viaggio di una giovane scrittrice tra editori a pagamento\", ha analizzato il fenomeno proprio dal punto di vista delle offerte poco chiare e truffaldine. Stessa cosa ha fatto Antonio Barocci nel saggio \"Manuale per non farsi pubblicare\".\nEditoria a pagamento e autori famosi.\n\u00c8 capitato, in epoche passate, che alcuni autori poi divenuti affermati e famosi abbiano iniziato la propria carriera pubblicando a pagamento le loro prime opere: sono celebri i casi di Alberto Moravia, che nel 1929 ha pubblicato a pagamento \"Gli indifferenti\"; di Umberto Saba, che nel 1911 pubblic\u00f2 a proprie spese con lo pseudonimo di Saba il suo primo libro, \"Poesie\", con la prefazione di Silvio Benco; o ancora di Italo Svevo, che pubblic\u00f2 a sue spese i primi due romanzi, \"Una vita\" nel 1893 e \"Senilit\u00e0\" nel 1898. Anche quando ebbe una grande notoriet\u00e0, Marcel Proust ricorse all\"'\u00e9dition \u00e0 compte d'auteur\", perch\u00e9 non sopportava alcuna ingerenza da parte dell'editore. Relativamente recente \u00e8 il caso di Federico Moccia, che nel 1992 pubblic\u00f2 a proprie spese la prima edizione di \"Tre metri sopra il cielo\". Al di l\u00e0 di questi casi eccezionali, sono per\u00f2 pochissimi gli autori di successo che hanno cominciato la loro carriera in questo modo, poich\u00e9 generalmente la pubblicazione a pagamento viene considerata una macchia sul curriculum, una sorta di \"peccato originale\".\nEditoria a pagamento ed editoria \"sostenuta\".\nUn caso di editoria che in qualche modo potrebbe essere ricondotto al concetto di editoria a pagamento, ma che si differenzia in modo sostanziale da questa, \u00e8 la cosiddetta \"editoria sostenuta\".\nQuando un'opera \u00e8 di alto livello culturale, ma anche estremamente specialistica (ad esempio un saggio approfondito su tematiche particolari), pu\u00f2 accadere che nessuna casa editrice sia disposta a pubblicarla, poich\u00e9 commercialmente avrebbe la certezza di ricavarne soltanto perdite. Allora sono enti e istituzioni (ad esempio fondazioni, o centri studi, o le stesse Universit\u00e0), che spesso ritengono meritevole di pubblicazione una monografia di un giovane ricercatore o di un autore ancora sconosciuto e decidono di contribuire alla spese di stampa. Questo tipo di sostegno ha un'elevata importanza culturale, poich\u00e9 salvaguarda una parte della cultura di nicchia, promuovendone la diffusione e la circolazione e permettendo altres\u00ec la produzione di libri di alto livello scientifico e non soltanto di successi editoriali di largo consumo. Nel caso dell'editoria sostenuta \u00e8 dunque l'istituzione che eroga il contributo a svolgere una funzione fondamentale che tradizionalmente spetta all'editore, quella di sottoporre al vaglio il libro da pubblicare (vaglio che invece viene completamente a mancare nell'editoria a pagamento).\nTuttavia l'asserita distinzione tra \"editori puri\" che si reggono sulle vendite ed editori che usufruiscono del contributo di autori o di terzi, spesso non \u00e8 cos\u00ec netta. E talvolta anche grandi editori ricevono un contributo da parte di enti pubblici per l'edizione di opere in molti volumi di autori importanti per la storia della cultura patria, oppure di opere specialistiche e settoriali rilevanti, ma che non avrebbero sul mercato una vendita di copie sufficiente a pagare tutte le spese di stampa.\nEdizioni nazionali.\nDi un livello e un interesse culturale assai pi\u00f9 alto e generale, ma non dissimile nelle motivazioni, \u00e8 la produzione delle Edizioni nazionali, in cui lo sponsor \u00e8 addirittura un ministero. In Italia il Ministero per i Beni e le Attivit\u00e0 Culturali si assume l'onere di retribuire i curatori dei testi critici e finanziare la stampa di voluminose opera omnia, che altrimenti ben difficilmente vedrebbero la luce, se dipendessero dalle richieste del mercato. Persino l'edizione nazionale di \"Tutte le opere\" di Gabriele d'Annunzio, pubblicate in 49 volumi dal 1927 al 1936 dal nuovo astro nascente dell'editoria italiana Arnoldo Mondadori, lungi dal reggersi solo sulle vendite, prevedeva un apporto di un milione e mezzo di lire da parte del Provveditorato generale dello Stato, contro un apporto di soltanto un milione da parte dell'editore Mondadori. A fronte di ci\u00f2 lo Stato si riserva il diritto d'autore delle edizioni critiche per 20 anni.\nPubblicazioni specialistiche.\nPer il mercato scientifico o di alta specializzazione culturale, i testi scritti in italiano, quando non sono adottati in corsi universitari frequentati da un alto numero di allievi, in genere non hanno un sufficiente mercato. Diventa perci\u00f2 prassi comune da parte anche dei pi\u00f9 qualificati editori, richiedere un contributo, che pu\u00f2 essere offerto o dall'autore, o dall'istituto culturale a cui \u00e8 legato oppure da sponsor esterni.\nNon \u00e8 solo l'interesse degli autori alla diffusione del contenuto delle proprie idee o delle ricerche scientifiche: il pi\u00f9 delle volte \u00e8 la necessit\u00e0 di poter disporre di \"opere a stampa\" da presentare nei concorsi o comunque per fare carriera accademica. Peraltro gli editori di saggistica di livello elevato devono organizzare un sistema di revisione paritaria, che comporta evidentemente uno sforzo organizzativo, quando non addirittura spese vive.\nAllo stesso modo se un testo in italiano vuole essere conosciuto all'estero, dove \u00e8 pi\u00f9 facile trovare un mercato di acquirenti, deve essere tradotto in inglese. Tuttavia gli editori internazionali, anche quelli di primissimo rango, esigono che il testo sia fornito, appunto, in lingua inglese di standard accademico. Se l'autore non \u00e8 in grado di provvedere alla traduzione, deve procurarsi un contributo che copra le spese di traduzione.\nCorrelata a tale fenomeno vi \u00e8 l'esigenza, negli ambienti accademici, di \"accumulare\" un certo numero di pubblicazioni, per cui la pubblicazione a pagamento pu\u00f2 soddisfare esigenze di carriera anche al di l\u00e0 degli aspetti di mera \"vanit\u00e0\".\nParametri.\nNon \u00e8 possibile fornire parametri esatti circa l'ammontare dell'intervento economico che permette la pubblicazione del libro. Ogni pubblicazione pu\u00f2 avere caratteristiche diverse, quanto a formato, numero delle pagine, rilegatura, presenza di illustrazioni in bianco e nero o a colori in copertina e nelle pagine interne. Una pubblicazione di pregio di un migliaio di pagine su carta vergata o patinata, con tavole a colori, elegantemente rilegata con copertina rigida e sovraccoperta, differisce sostanzialmente da un tascabile in brossura, di un centinaio di pagine, stampate in bianco e nero su carta ordinaria.\nRientrano poi nei costi la correzione e l'editing del testo, le presentazioni e la promozione in genere. \nIn linea di massima, i rapporti di costo fra le varie fasi di realizzazione di un'opera, cio\u00e8 gli elementi che concorrono alla formazione del prezzo finale di copertina, possono essere schematicamente suddivisi in tre parti:\n\u00c8 chiaro che si tratta di uno schema semplicistico. I costi reali che un editore affronta possono variare notevolmente: i costi di stampa per un tascabile economico di grandissima tiratura sono inferiori a quanto indicato, mentre saranno superiori per un'opera di pregio. Ma questo parametro, applicato alla valutazione dell'editoria a pagamento, rappresenta un utile discrimine per capire se l'offerta che l'autore o l'ente riceve \u00e8 coerente con il prodotto e i servizi che lo hanno reso tale. In pratica il processo economico base dell'editoria, secondo cui lo scrittore scrive, l'editore vende e il lettore compra, con l'azzeramento del rischio d'impresa viene ribaltato in uno schema nel quale l'editore vende e lo scrittore compra (ed eventualmente, se ci riesce, rivende ai propri conoscenti).\nChi offre il servizio.\nGli editori che offrono servizi di editoria sostenuta, ovvero la possibilit\u00e0 di pubblicare opere di scarsa o nulla valenza commerciale, ma d'elevato contenuto e valore culturale, quando sia presente uno sponsor istituzionale che ne sostenga i costi, non devono essere confusi con gli editori a pagamento.\nGli editori a pagamento non svolgono alcuna selezione e accettano tutti i manoscritti che vengono loro sottoposti, chiedendo poi all'aspirante autore contributi diretti per la pubblicazione, oppure richiedono l'acquisto di quantit\u00e0 considerevoli di copie come prerequisito per la stampa del libro.\nUn'ulteriore fascia di mercato legata all'editoria a pagamento, anche se apparentemente presentata come disintermediazione, \u00e8 rappresentata dai servizi di autopubblicazione del tipo \"print on demand\", o \"book on demand\", che sono espressamente e dichiaratamente dedicati alla stampa su richiesta, nei quali \u00e8 l'autore a provvedere personalmente alla confezione editoriale della propria opera, a fronte di un impegno economico pi\u00f9 ridotto (spesso con acquisti minimi di 30/50 copie del libro o anche meno). Questo tipo di servizio \u00e8 in genere offerto direttamente sul Web a prezzi pi\u00f9 o meno concorrenziali.\nTendenze future.\nSe il ricorso all'editoria a pagamento, in seguito a una maggiore copertura giornalistica del fenomeno, \u00e8 oggi pi\u00f9 largamente riconosciuto come un errore per un aspirante autore, sia perch\u00e9 gli editori a pagamento, una volta incassato il denaro dell'autore, non hanno alcun interesse a distribuire e vendere i libri, sia perch\u00e9, non correndo rischi, le case editrici di editoria a pagamento accettano tutti i manoscritti che vengono loro proposti e la pubblicazione con una di esse non costituisce dunque alcun titolo di merito. \nDall'altro lato sta crescendo la ricerca di forme di disintermediazione della figura dell'editore tradizionale, con una crescita delle autoproduzioni ."}
{"id": "354932", "revid": "7077", "url": "https://it.wikipedia.org/wiki?curid=354932", "title": "Superstore", "text": "Il superstore \u00e8 un punto vendita della grande distribuzione organizzata che si inserisce tra il supermercato e l'ipermercato. Dispone di superfici con ampiezza variabile tra ed \u00e8 generalmente ubicato in aree urbane periferiche ed extraurbane.\nDescrizione.\nPer metratura il format superstore si sovrappone parzialmente al format mini-iper, che va da . A parit\u00e0 di metratura ci\u00f2 che differenzia quindi un superstore da un mini-iper non \u00e8 la superficie ma il differente peso del settore \"non food\": nel mini-iper il \"non food\" presenta una maggiore ampiezza e profondit\u00e0 di assortimento, con reparti stabili dedicati alle varie categorie merceologiche, laddove nei superstore il \"non food\" si sviluppa principalmente attraverso un'offerta selezionata di articoli ad alta rotazione integrata da offerte periodiche e stagionali dedicate a specifiche categorie di merci.\nLa formula distributiva si \u00e8 sviluppata intorno agli anni settanta in Gran Bretagna, per offrire ai consumatori un assortimento con ampio numero di referenze (circa in media), nell'ambito della merceologia alimentare e non alimentare.\nLa modalit\u00e0 di gestione del superstore rientra nei SIM (Sistemi Integrati di Marketing), ed \u00e8 caratterizzata dall'assenza completa di autonomia sia di governo che di gestione.\nLa formula si caratterizza per la presenza di prodotti freschi e freschissimi, prodotti surgelati di gastronomia e salutistici, ma anche primizie e prodotti esotici. Completano l'assortimento prodotti per l'igiene della persona e della casa, casalinghi e simili. Una quota consistente del fatturato \u00e8 detenuta dalla marca commerciale che, nelle forme pi\u00f9 evolute della formula stessa, raggiunge e talvolta supera una quota pari al 30% del giro d'affari.\nIl superstore presenta alcune caratteristiche funzionali tipiche dell'ipermercato, quali un ampio parcheggio, una localizzazione periferica e l'ampiezza dell'assortimento. Quest'ultima insieme con l'orientamento alla qualit\u00e0 complessiva del servizio, comportano un ambiente del negozio molto gradevole, ed un \"layout\" e un \"display\" di buona qualit\u00e0. Tale formula, inoltre, \u00e8 in grado di garantire un'offerta con elevato livello di servizio in termini di numero di casse e di numero di addetti, oltre che, come gi\u00e0 detto in precedenza, di parcheggio e di assortimento. Tali elementi sono costosi e contribuiscono a determinare margini lordi elevati.\nNonostante l'alto livello di prezzi, i consumatori apprezzano questa formula distributiva soprattutto per l'ampiezza e la profondit\u00e0 del suo assortimento, nonch\u00e9 per l'elevato livello di qualit\u00e0 dei servizi assicurato.\n Nella realt\u00e0 italiana, le prime imprese ad usare il nome \"superstore\" sono state Sma e Standa, ma la catena che ha sviluppato questo format, in maniera particolare, \u00e8 stata Esselunga."}
{"id": "354934", "revid": "153275", "url": "https://it.wikipedia.org/wiki?curid=354934", "title": "Supermercato", "text": "Il supermercato rappresenta una tipologia di operatore della grande distribuzione organizzata (GDO). \u00c8 caratterizzato dall'essere un punto vendita al dettaglio self-service di prodotti di largo consumo con una superficie compresa tra e i .\nCaratteristiche dell'attivit\u00e0.\nIl fatturato \u00e8 il principale indicatore della dimensione di un supermercato e della sua capacit\u00e0 di \"fare massa\" (massa critica), per avere un forte potere contrattuale verso i fornitori e ottenere prezzi pi\u00f9 bassi.\nPer l'elevato afflusso di liquidit\u00e0 la grande distribuzione \u00e8 un'attivit\u00e0 che si \u00e8 pensato di abbinare a quella bancaria. Gli incassi divengono in parte depositi della banca, che servono ad espandere il credito con riserva frazionaria. Un solido esempio \u00e8 la Unipol e la Lega delle Cooperative.\nAll'interno di un gruppo di societ\u00e0, il supermercato fornisce la liquidit\u00e0 necessaria a pagare i salari, fornitori e gli altri costi, riducendo il ricorso a temporanei indebitamenti con le banche per il pagamento delle spese correnti (indice di una gestione negativa dell'impresa). In questo senso aumenta l'autonomia finanziaria di una societ\u00e0.\nLo sfasamento temporale fra gli incassi e il pagamento dei fornitori consente per brevi periodi di disporre di una notevole liquidit\u00e0 che pu\u00f2 essere reinvestita con profitto dal personale che si occupa di finanza all'interno della grande distribuzione. I ritardi nel pagamento dei fornitori possono dipendere da una momentanea crisi di liquidit\u00e0, ma anche dal fatto che questa viene impegnata con profitto altrove.\nDisciplina normativa.\nNel 1971, i commercianti si unirono in un'associazione che nell'interesse della categoria si oppose all'apertura dei grandi centri commerciali, ottenendo come risultato l'emanazione della legge 426/1971 che introdusse l'obbligo di licenze regionali per la GDO, limiti al numero di supermercati in base ai residenti nel raggio di alcuni chilometri dal centro commerciale, distanze minime fra due centri, e altri benefici quali 44 ore di lavoro settimanali, chiusura il festivo e un giorno alla settimana scelto localmente.\nIl decreto Bersani del 2007 abol\u00ec l'obbligo di una distanza minima e di proporzionalit\u00e0 al bacino potenziale di clienti. Con la liberalizzazione degli orari degli esercizi commerciali, stabilita con la legge 22 dicembre 2011 n. 214, non sussiste pi\u00f9 l'obbligo della chiusura domenicale o festiva.\nDalla crisi degli anni ottanta all'euro.\nNegli anni ottanta si verific\u00f2 una crescita dell'inflazione del 10% che annull\u00f2 il potere di acquisto ottenuto dai lavoratori dipendenti con gli aumenti salariali di quel periodo. Analoga impennata dei prezzi si manifest\u00f2 con l'introduzione dell'euro.\nMentre i supermercati aderirono ai programmi del Governo di conversione lira/euro per calmierare i prezzi, un controllo sulla piccola distribuzione si mostr\u00f2 oggettivamente difficile."}
{"id": "354936", "revid": "2023193", "url": "https://it.wikipedia.org/wiki?curid=354936", "title": "Boletus pinophilus", "text": "Il Boletus pinophilus (Pil\u00e1t &amp; Dermek) \u00e8 un fungo della famiglia delle Boletacee, che appare gi\u00e0 in primavera, conosciuto anche come porcino rosso per il suo colore bruno tendente al rossiccio.\nDescrizione della specie.\nCappello.\nDiametro 4-20\u00a0cm, carnoso, convesso, poi espanso; rosso-bruno o color castagno; prima untuoso e liscio, poi leggermente vellutato.\nPori.\nPiccoli, bianchi, poi gialli od olivastri.\nTubuli.\nImmutabili, adnati al gambo, di color giallo.\nGambo.\n5-10\u00a0\u00d7\u00a03-6\u00a0cm, robusto, spesso panciuto, con superficie asciutta, coperta da un fine reticolo rossiccio ben evidente almeno nella parte alta; colore biancastro oppure sfumato in modo pi\u00f9 o meno marcato di marrone, con tonalit\u00e0 che richiamano quelle del cappello.\nCarne.\nBiancastra, non del tutto immutabile, perch\u00e9 vira nel vinoso-scuro sotto la cuticola del cappello.\nSpore.\n12,5-18,0\u00a0\u00d7\u00a04,0-5,0\u00a0\u00b5m, sub-fusiformi, olivastro o bruno tabacco in massa, con numerosi vacuoli.\nHabitat.\nFungo simbionte, fruttifica dalla primavera all'autunno, sia sotto conifere che sotto latifoglie. \nIn Italia \u00e8 possibile reperirlo prevalentemente sulle Alpi sotto conifere, ma \u00e8 diffuso anche nelle stazioni pi\u00f9 fresche dell'Appennino settentrionale in boschi misti con resinose (abete bianco e rosso) e latifoglie mesofile (faggio, castagno, aceri, frassino maggiore). Al centro-sud \u00e8 diffuso solamente in zone vocate ad elevate altitudini, come nelle stazioni pi\u00f9 fresche dell'Appennino calabro.\nCommestibilit\u00e0.\nEccellente, nonostante il sapore poco aromatico rispetto ad altre specie di porcini. \nEtimologia.\nDal latino \"p\u012bnus\" \u2018pino\u2019 e dal greco \u03c6\u03af\u03bb\u03bf\u03c2 \"ph\u00edlos\" \u2018amato\u2019, quindi \u2018amante dei pini\u2019, per il suo presunto habitat."}
{"id": "354937", "revid": "1361571", "url": "https://it.wikipedia.org/wiki?curid=354937", "title": "Guglielmo Aurini", "text": "Biografia.\nGuglielmo Aurini, che a volte si firmava con l'anagramma \"Inirua\" o \"Giaur\", pubblic\u00f2 buona parte dei suoi scritti su riviste (\"Rivista abruzzese di scienze, lettere ed arti\", \"Corriere Abruzzese\", \"L'Abruzzo\", \"Arte\" di Adolfo Venturi, \"Rassegna d'arte e storia\" di Firenze, \"Roma\" di Flery, \"L'Ordine\" di Ancona, \"La Valtellina\" di Sondrio, \"Ars Nova\", \"La Scure\" e \"Libert\u00e0\" di Piacenza).\nI suoi primi articoli di cronista e critico d'arte furono pubblicati su \"La Vedetta\" di Teramo, in occasione della Mostra artistica di Teramo del 1888, occupandosi appena ventiduenne della sezione di arte moderna.\nLa passione per l'arte e l'archeologia lo indusse a trasferirsi a Roma, dove inizi\u00f2 una nuova carriera nell'amministrazione delle Poste. Ivi, a pi\u00f9 diretto contatto col mondo accademico, oltre alle mostre d'arte, pot\u00e9 seguire, in veste di giornalista, le lezioni di Adolfo Venturi sulla storia dell'arte, insieme a quelle di Emanuel L\u00f6wy sull'archeologia e di Rodolfo Lanciani sulla topografia romana.\nA Chieti, dove visse nel periodo dal 1915 al 1918, assistette alla scoperta degli affreschi rinvenuti nella demolizione della chiesa di San Domenico e alla scoperta di avanzi dell'antico acquedotto romano, venuti alla luce durante lo scavo delle fondazioni del palazzo provinciale.\nFu nominato \"ispettore dei monumenti e scavi\" e pubblic\u00f2 diversi scritti su Chieti e l'arte teatina; nel 1917, venne dato alle stampe il saggio \"Su le opere d'arte esistenti in Chieti\", con il quale diede inizio a uno studio sistematico della storia e delle opere di Chieti.\nVisse a Teramo, poi a Roma, Campobasso, Chieti, Macerata, Piacenza, Sondrio, Torino. In tutte queste citt\u00e0 tenne conferenze e studi\u00f2 l'arte locale, pubblicando su questo argomento articoli su periodici, monografie o guide.\nScrisse la \"Piccola guida dei monumenti di Piacenza\" per i congressisti del 36\u00ba congresso geologico italiano e la \"Guida di Piacenza e provincia\".\nA Piacenza fece parte dell'associazione culturale \"Amici dell'arte\", che nel novembre 1923 diede vita alla pubblicazione del periodico \"Ars Nova\", per il quale Guglielmo fu collaboratore e autore di diversi articoli.\nFu nominato socio della \"Deputazione\" \"abruzzese di storia patria\" il 25 settembre del 1920 e cavaliere ufficiale dal ministro delle Poste e telegrafi nel 1922.\nA lui sono state intitolate due pubbliche strade, una a Tortoreto Lido e una nella frazione Ostia Antica di Roma.\nAlcune pubblicazioni.\nVengono di seguito alcune pubblicazioni dei 333 scritti editi:"}
{"id": "354938", "revid": "466539", "url": "https://it.wikipedia.org/wiki?curid=354938", "title": "Cash and carry", "text": "Il cash and carry (spesso abbreviato in C&amp;C), letteralmente \u00abpaga in contanti e porta via\u00bb, \u00e8 una formula distributiva di vendita di prodotti alimentari o non alimentari a utenti professionali, in possesso di partita IVA.\nCaratteristiche.\nLa formula distributiva \u00e8 nata negli Stati Uniti e si \u00e8 diffusa in Europa soprattutto grazie al contributo di Otto Beisheim, il fondatore della catena Metro nata in Germania nel 1964 e giunta in Italia nel 1972. Altre catene di Cash&amp;Carry presenti oggi in Italia sono: Sogegross, Altasfera, C+C, Adhoc, Multicash, Talento-Professional Store, Centro Cash, ZonaMarket, Stop&amp;Shop. Operano comunque in Italia anche molti Cash&amp;Carry indipendenti, non facenti capo ad organizzazioni nazionali.\nLe loro caratteristiche principali sono:\nLa normativa italiana richiede, per una struttura \"Cash and carry\", un'area di vendita superiore ai 400\u00a0m\u00b2. La disciplina \u00e8 stata rivista nel d.lgs 114/98."}
{"id": "354939", "revid": "2194416", "url": "https://it.wikipedia.org/wiki?curid=354939", "title": "Discount", "text": "Il discount (abbreviazione dell'inglese \"discount store\"), rappresenta una tipologia di operatore della grande distribuzione organizzata (GDO). Si tratta di un punto vendita al dettaglio a libero servizio di prodotti di largo consumo con una superficie tra i 500 m\u00b2 ed i 1.500 m\u00b2, ad assortimento ristretto e ambientazione spartana. In italiano ci si riferisce frequentemente a tali punti vendita con il solo termine \"discount\", che non rende lo stesso concetto in lingua inglese (dove richiama lo sconto nel senso comune di prezzo ribassato).\nIn italiano il termine \"discount\" viene molto spesso usato come dispregiativo per indicare negozi senza grandi marche al loro interno.\nStoria.\nIl sistema distributivo del discount \u00e8 nato in Germania subito dopo la seconda guerra mondiale. La Germania era uscita dal conflitto con una situazione economica fortemente compromessa. In questo paese, privo come tutti di struttura distributiva moderna, si \u00e8 affermato un sistema semplice ed essenziale che, interessato pi\u00f9 al prezzo che alla forma, ha contribuito alla nascita dei primi negozi di sconto. Il sistema del discount si \u00e8 poi evoluto e, nel corso degli anni settanta e ottanta, si \u00e8 indirizzato verso strutture di produzione moderne ed efficienti. Oggi il discount in Germania vede, in posizione di leadership, grandi aziende come Lidl ed ALDI affiancate da altri operatori (Plus, Rewe). La quota del discount sul totale delle vendite alimentari tedesche \u00e8 pari circa al 40-45 %. Il mercato cui si rivolge questa formula commerciale \u00e8 assolutamente trasversale e non \u00e8 infrequente vedere nei posteggi dei discount tedeschi auto di prestigio di clienti intenti a fare la spesa.\nTipologie.\nI sistemi di discount storicamente si caratterizzavano per due principali tipologie di negozi:\nLe differenze fra le due tipologie erano da ricondursi al numero di referenze, alla superficie dei punti vendita ed alla presenza o meno di prodotti di marca: il \"soft\" aveva generalmente superfici pi\u00f9 grandi (700\u2014800\u00a0m\u00b2), diffusi prodotti di marca industriale e almeno 1500 referenze; potevano essere presenti anche servizi di banco. L'\"hard\" invece, oltre a non avere prodotti di marca, aveva generalmente superfici pi\u00f9 contenute.\nSpesso questa distinzione \u00e8 ormai sempre meno netta, visto che tra le catene discount vi sono realt\u00e0 con metrature anche molto grandi, i prodotti di marca sono sempre pi\u00f9 diffusi nell'assortimento ed aumenta sempre di pi\u00f9 il livello di servizio.\nDiscount e basso costo.\nSono due termini che trovano delle forti affinit\u00e0 aziendali ed operative.\nNella generalit\u00e0 dei casi il termine \"discount\" si trova abbinato a strutture commerciali della distribuzione, mentre il pi\u00f9 elegante \"basso costo\" (dall'inglese \"low-cost\") trova il proprio utilizzo nell'ambito dei servizi.\nI due termini trovano per\u00f2 una forte similitudine nell'impostazione strategica e nella gestione dell'azienda.\nEntrambe le formule sono orientate ad offrire al consumatore servizi o beni di qualit\u00e0 a prezzi molto bassi: il consumatore deve per\u00f2 sapere di dover rinunciare a servizi aggiuntivi, che se gratificano il proprio ego, sono per altri versi inutili.\nEsemplificando: come il vettore aereo a basso costo offre voli economici, ma senza pranzo a bordo, cos\u00ec i prodotti che si possono acquistare presso il discount spesso non sono di marca, e comunque gli ambienti sono essenziali e senza finiture particolari.\nIn entrambi i modelli il risparmio \u00e8 vera filosofia aziendale. Ancora: il vettore a basso costo fa generalmente scalo in aeroporti secondari, e il negozio di sconto ottimizza attraverso i propri volumi di acquisto i prezzi nei confronti dei fornitori.\nIl discount in Italia.\nIn Italia, i primi discount sono apparsi negli anni 80, in maniera abbastanza sporadica e poco penetrante. Il primo ingresso significativo del discount in Italia fu quello di Lidl Italia che sbarc\u00f2 nel nord del Paese nel 1992. Negli anni immediatamente successivi \u00e8 cresciuto esponenzialmente il numero di insegne (nel 1996 se ne contavano 69) che hanno di fatto inflazionato e dato una cattiva immagine alla formula distributiva.\nVerso la fine del secolo scorso il numero degli operatori in Italia si \u00e8 notevolmente ridotto ed oggi operano una quarantina di insegne con oltre 5.000 punti vendita che hanno un peso sempre maggiore nella distribuzione italiana: nel 2017 infatti i discount registravano una quota pari a quasi il 16% del totale GDO con una crescita media del 9,6% annuo.\nGli operatori italiani.\nIn Italia il leader del segmento \u00e8 Eurospin, azienda a capitale italiano che, oltre a coprire l'intero territorio nazionale con oltre 1.200 punti vendita, \u00e8 operativa anche in Slovenia e dal 2020 in Croazia. Secondo operatore \u00e8 la tedesca Lidl Italia mentre la terza \u00e8 l'italiana MD, che ha acquisito anche LD.\nAltre insegne rilevanti sono:\nA queste insegne si affiancano diversi altre catene di piccole dimensioni, come la ligure Ekom, la campana Qui Discount, le pugliesi Alter Discount e Primo Prezzo.\nIn Italia non sono presenti alcune catene molto diffuse all'estero, come Dia (Carrefour), che aveva aperto ad inizio anni novanta alcuni negozi in Italia.\nI prodotti commercializzati.\nIl discount commercializza prodotti tendenzialmente non di marca anche se gran parte dei prodotti vengono fabbricati da aziende molto note e con marchi prestigiosi.\nI prodotti sono per la maggior parte commercializzati con marchi propri del distributore, che cambiano a seconda della famiglia merceologica, ad eccezione di casi rari come Tuod\u00ec e Penny market, che possiedono linee di prodotti con lo stesso marchio della catena.\nNella maggior parte dei casi i discount utilizzano dei marchi di fantasia per i propri prodotti e spesso questo marchio \u00e8 identico per la stessa famiglia merceologica. Si citano qui alcuni esempi: Lidl ha il marchio Milbona per molti prodotti a base di latticini e quello Fin carr\u00e9 per i wafer (prodotti dalla austriaca Manner), mentre Eurospin ed MD hanno dei propri portafogli di brand.\n&lt;br&gt;Questo utilizzo di marchi di fantasia offre al discount diversi vantaggi:\nInoltre una tendenza di alcuni discount \u00e8 di offrire i cosiddetti prodotti \"premium\" caratterizzati da un'etichetta speciale: \"Deluxe\" di Lidl, \"Premium\" di MD, \"Club premium\" di Tuod\u00ec, \"Le nostre stelle\" di EuroSpin e \u201cSelezione pi\u00f9\u201d di IN\u2019S mercato.\nI fornitori per il discount.\nIl discount utilizza molto spesso produttori di marca che distribuiscono ai discount i loro prodotti utilizzando un marchio differente o il marchio stesso del discount.\nI sistemi di pagamento.\nNel canale discount vengono accettati anche i classici sistemi di pagamento alternativi al contante: carte di debito ed ormai anche le carte di credito, inizialmente rifiutate da Lidl (che accettava solo carte di debito e prepagate del circuito PagoBancomat). Nei punti vendita MD diretti \u2013 per quelli in \"franchising\" dipende dall'affiliato \u2013 \u00e8 accettata anche la carta American express, mentre negli altri solo Visa, MasterCard, Diners, V-pay e Maestro.\nCo-marketing.\nCon il 2007 sono iniziate all'interno del settore alcune formule di co-marketing.\nI primi passi sono stati compiuti da Lidl Italia che gi\u00e0 verso la fine del 2006 ha stipulato una convenzione con un importante operatore turistico per la vendita di pacchetti viaggio. Gli stessi sono acquistabili sia attraverso il sito Lidl sia attraverso il call-center dell'operatore turistico.\nAnche Penny ha poi compiuto operazioni analoghe finalizzate alla vendita di voli a tariffe a basso costo. Nel 2009 \u00e8 la volta di Eurospin che inizia a offrire i viaggi."}
{"id": "354940", "revid": "120798764", "url": "https://it.wikipedia.org/wiki?curid=354940", "title": "Superette", "text": "La superette (detta anche minimarket) \u00e8 un tipo di operatore della grande distribuzione organizzata (GDO) afferente, secondo alcune teorie, alle dinamiche del piccolo dettaglio. La \"superette\" \u00e8 un punto vendita alimentare al dettaglio e principalmente a libero servizio di prodotti di largo consumo con una superficie tipicamente compresa tra i duecento ed i \nquattrocento metri quadrati, sebbene tale criterio possa variare leggermente a seconda dell'insegna (Coop ad esempio considera superette i punti vendita fino a 800\u00a0m\u00b2, Sidis parte da quelli di 100\u00a0m\u00b2, le superette Margherita Conad, dopo l'introduzione del formato intermedio Conad City, hanno una superficie media di 174\u00a0m\u00b2). \nSi colloca, per superficie e caratteristiche, tra il negozio di vicinato affiliato a catena (ad esempio Simpatia Crai, La Bottega SMA, Negozio Italia Sisa) e il piccolo supermercato di prossimit\u00e0 (ad esempio Conad City). Si caratterizza per offrire un assortimento essenziale ma completo e offerte promozionali similari a quelle dei supermercati puntando per\u00f2 di pi\u00f9 sui servizi e sul rapporto di familiarit\u00e0 con la clientela.\nSebbene le superette possano afferire anche a catene, dipendenti da un'unica azienda madre (\"superette Coop\", \"superette Carrefour express\" afferenti alla catena del Carrefour, \"superette Met\u00e0\" afferenti alla catena del Pam Panorama ecc...) solitamente, esse, afferiscono a gestioni derivanti da gruppi d'acquisto (\"superette Crai\", \"superette Despar\", \"superette V\u00e9G\u00e9\" ecc..)\nSuperette tradizionale e superette evoluta.\nNegli ultimi anni si \u00e8 registrata una differenziazione tra tipologie di superette, dando origine ai concetti di \"superette tradizionale\" e \"superette evoluta\" (ispirata al \"convenience store\" anglosassone). La superette tradizionale \u00e8 un piccolo supermercato che serve tipicamente piccoli paesi o quartieri di citt\u00e0, proponendosi come soluzione sia per una spesa integrativa che per una spesa completa per chi non voglia spostarsi o frequentare le grandi strutture, mentre la superette evoluta \u00e8 una superette collocata solitamente nei centri cittadini o nei luoghi di forte passaggio proponendosi in primo luogo come punto di appoggio per la spesa giornaliera integrativa o veloce in zone gi\u00e0 ben servite anche da strutture pi\u00f9 grandi (supermercati e ipermercati). In termini di assortimento la superette tradizionale si presenta come un supermercato in miniatura e d\u00e0 uguale peso sia ai prodotti freschi che allo scatolame e ai prodotti di scorta (igiene casa ecc.) mentre il convenience store \u00e8 caratterizzato da una maggiore centralit\u00e0 dei freschi confezionati a libero servizio e dei piatti pronti da asporto. Alcune aziende hanno anche provveduto a una distinzione di insegne tra i due format: \u00e8 il caso del gruppo Pam, che utilizza l'insegna Met\u00e0 Supernegozi per le superette tradizionali e Pam Express per quelle evolute; di Sigma, che utilizza l'insegna OK e Super Day; e di Conad, che alla storica insegna Margherita ha affiancato City per quelle di dimensioni maggiori.\nTra superette e supermercato.\nI punti vendita di superficie compresa tra i 400 e gli 800\u00a0m\u00b2 possono essere considerati come una via di mezzo tra la superette (che tipicamente non supera i 400/500\u00a0m\u00b2) e il format supermercato propriamente detto: si parla in questi casi di \"supermercato di prossimit\u00e0\" o \"di quartiere\". Alcune insegne considerano tali punti vendita come superette (Coop), altre come piccoli supermercati (Sigma, Di Meglio, Sidis). Altre ancora hanno individuato un'insegna caratterizzante, come ha fatto Conad con i Conad City, che per caratteristiche si collocano appunto tra le superette Margherita e i supermercati Conad. \nDati andamento esercizi commerciali con focus sui minimercati (Superette).\nRapporto sul terziario Confcommercio Maggio 2010&lt;br&gt;\nVariazione numerosit\u00e0 esercizi commerciali 2002-09\nVariazione Minimercati 2004-2008\nOsservatorio Nazionale del Commercio Rapporto 2010&lt;br&gt;\nMinimercati confronto anno precedente\nMinimercati \u2013 ripartizione geografica"}
{"id": "354945", "revid": "775372", "url": "https://it.wikipedia.org/wiki?curid=354945", "title": "Testata di gondola", "text": "La testata di gondola \u00e8 lo spazio espositivo situato all'estremit\u00e0 di una corsia di vendita di una catena della grande distribuzione organizzata.\nEssa pu\u00f2 essere legata sia a un singolo prodotto, o marca, oppure essere usata come spazio espositivo atto a favorire, per la posizione strategica, l'acquisto d'impulso, o a spingere l'acquisto di prodotti in promozione.\nStudi sulla movimentazione all'interno dei supermercati hanno evidenziato che i consumatori sostano pi\u00f9 a lungo alla fine delle corsie, e tali posizioni garantiscono una maggiore visibilit\u00e0 dei prodotti su di essa posti."}
{"id": "354949", "revid": "889336", "url": "https://it.wikipedia.org/wiki?curid=354949", "title": "Rubroboletus satanas", "text": "Il Rubroboletus satanas , chiamato comunemente porcino malefico per il rischio di confusione con l'edule \"Boletus edulis\", \u00e8 un fungo tossico della famiglia delle Boletaceae. \u00c8 conosciuto anche col binomio obsoleto di Boletus satanas.\nEtimologia.\nDal latino \"satanas\", di Satana, cio\u00e8 velenoso, malefico.\nDescrizione della specie.\nCappello.\n10-30 (40) cm di diametro, carnoso, emisferico, poi convesso-appiattito, biancastro, bianco-verdastro o bianco-grigiastro, glabro e liscio, con piccole screpolature al centro; diventa bruno-bluastro quando manipolato. Nell'esemplare vecchio diventa \ngnoccoso, si storce.\nPori.\nPiccoli, rotondi, rosso-sangue o rosso-arancione verso il margine, viranti nel verdastro alla pressione.\nTubuli.\nGiallognoli o giallo-verdastri, corti, al tocco virano nel blu.\nGambo.\nOvale o globoso, tozzo, compatto, ingrossato alla base, color giallognolo (giallo rosso) o giallo-arancio; nella parte alta (l'attaccatura al cappello) ricoperto da un fine reticolo a piccole maglie di colore rosso-vivo; la parte centrale e inferiore \u00e8 a superficie rossa con reticolo concolore. La parte sotto terra, quella che lo collega, ed \u00e8 parte integrante, al micelio \u00e8 giallo-brunastro. Il colore si vede raramente in quanto spessissimo \u00e8 sporco di terra.\nCarne.\nSoda, compatta, biancastra, assumente rapidamente al taglio una tinta rossiccia che dapprima vira nel viola oppure nel blu tenue, successivamente nel grigio\nCaratteri microscopici.\nFusiformi, bruno-olivastre in massa.\nDistribuzione e habitat.\nCresce generalmente su suoli calcarei, sotto latifoglie, dalla primavera all'estate e, talvolta, anche nella prima met\u00e0 dell'autunno.\nSi sviluppa in zone prevalentemente esposta a sud, non molto elevate. Vive in simbiosi anche con il castagno ed \u00e8 facile trovarlo in gruppi pi\u00f9 o meno numerosi.\nCommestibilit\u00e0.\nMolto velenoso, provoca vomiti persistenti.\nDal \"Rubroboletus satanas\" \u00e8 stata estratta una potente glico-proteina tossica, la Bolesatina, un inibitore della sintesi proteica a livello ribosomale (meccanismo: nucleoside trifosfato fosfatasi), idrolizzando il GTP nonch\u00e9 l'ATP."}
{"id": "354950", "revid": "1318658", "url": "https://it.wikipedia.org/wiki?curid=354950", "title": "TEU", "text": ""}
{"id": "354951", "revid": "709565", "url": "https://it.wikipedia.org/wiki?curid=354951", "title": "Writely", "text": "Writely era un word processor basato sul web.\nLa interfaccia utente di Writely \u00e8 un word processor WYSIWYG che appare assieme a un web browser.\nMenu, abbreviazioni di tastiera, e boxes di dialogo appaiono in modo simile a come ci si aspetta da un sistema di word processing orientato a GUI, come Microsoft Word o OpenOffice.org.\nWritely era il prodotto e Upstartle \u00e8 la compagnia che lo possedeva. Talvolta, Writely \u00e8 stato usato come riferimento alla compagnia, ed \u00e8 stato adottato come nome di fatto della compagnia.\nWritely ha sviluppato un modulo Writely per la personalizzazione della homepage del sito Web, Netvibes.\nUn'importante funzione \u00e8 la capacit\u00e0 di salvare tutti i file creati con Writely in formato Microsoft Word .doc, Postscript, RTF, e ODF.\nI file possono essere aperti, aggiornati, e stampati in varie suite office, rendendo facile la interoperativit\u00e0.\nWritely usava AJAX e XML. Esso \u00e8 stato definito come un esempio di sistema \"Web 2.0\".\nIl 9 marzo 2006, Writely \u00e8 stato acquistato da Google. Al momento della acquisizione da Google, Upstartle aveva 4 dipendenti.\nL'11 ottobre 2006 Writely \u00e8 stato integrato in Documenti Google."}
{"id": "354952", "revid": "1442080", "url": "https://it.wikipedia.org/wiki?curid=354952", "title": "Valore presente", "text": "Metodo di valutazione di un'attivit\u00e0 basato sull'attualizzazione dei flussi al fine di poter comparare investimenti che per loro dinamica hanno manifestazioni numerario diverse nel tempo. \nSi attua l'attualizzazione scontando flussi futuri attesi dall'attivit\u00e0 in questione per un costo del capitale adeguato \nSia CFi il generico flusso atteso relativo al periodo i e sia r il tasso corretto per il rischio relativo all'attivit\u00e0 da valutare. Sia n il numero di periodi in cui tale attivit\u00e0 fornisce dei flussi monetari (in uscita o in entrata). Il valore di tale attivit\u00e0 che chiameremo VA \u00e8 dato secondo il l'attualizzazione dei flussi dalla formula\nformula_1"}
{"id": "354953", "revid": "9416", "url": "https://it.wikipedia.org/wiki?curid=354953", "title": "Conflitto d'interessi", "text": ""}
{"id": "354958", "revid": "486946", "url": "https://it.wikipedia.org/wiki?curid=354958", "title": "T 34", "text": ""}
{"id": "354961", "revid": "99646484", "url": "https://it.wikipedia.org/wiki?curid=354961", "title": "Valore futuro", "text": "Il valore futuro \u00e8 un metodo di valutazione di un'attivit\u00e0 basato sulla capitalizzazione dei flussi al fine di poter comparare investimenti che per loro dinamica hanno manifestazioni numerarie diverse nel tempo. \nSi attua la capitalizzazione incrementando i flussi futuri attesi dall'attivit\u00e0 in questione per un tasso di rendimento del capitale adeguato. Sia CFi il generico flusso atteso relativo al periodo i e sia r il tasso corretto per rendimento relativo all'attivit\u00e0 da valutare. Sia n il numero di periodi in cui tale attivit\u00e0 fornisce dei flussi monetari (in uscita o in entrata). Il valore di tale attivit\u00e0 che chiameremo VF \u00e8 dato secondo la capitalizzazione dalla formula\nformula_1"}
{"id": "354962", "revid": "120189228", "url": "https://it.wikipedia.org/wiki?curid=354962", "title": "Butyriboletus appendiculatus", "text": "Butyriboletus appendiculatus \u00e8 un fungo edule della famiglia delle Boletaceae.\nEtimologia.\nDal latino \"appendicula\", piccola radice, per il gambo leggermente radicante.\nDescrizione della specie.\nCappello.\n8\u201320\u00a0cm di diametro, prima arrotondato, poi convesso; cuticola vellutata, bruno-castana o bruno-ocracea.\nPori.\nFitti, concolori al gambo, rotondi e piccoli, al tocco virano al blu-verdastro.\nTubuli.\nCorti e fini, giallastri, azzurrognoli al tocco, annessi al gambo.\nGambo.\n5-15 x 3\u20136\u00a0cm, massiccio, obeso, giallo o giallo-citrino, ricoperto di fine reticolo concolore, piede bulboso e radiciforme.\nCarne.\nCompatta e poi tenera, giallognola, ma all'aria vira nell'azzurro tenue.\nSpore.\nSub-fusiformi, olivastre in massa, lisce, 12-15 x 3,5-5\u00a0\u00b5m.\nHabitat.\nCresce solitario o anche in piccoli gruppi, nei boschi di latifoglie (specialmente castagno e quercia), misti o di aghifoglie, in estate-autunno su terreni argillosi. Lo si trova di frequente anche in zone percorse da incendio e su terreni calcarei.\nCommestibilit\u00e0.\nBuona."}
{"id": "354965", "revid": "838137", "url": "https://it.wikipedia.org/wiki?curid=354965", "title": "Hiiumaa (contea)", "text": "Hiiumaa (in estone \"Hiiu maakond\") \u00e8 una delle 15 contee dell'Estonia, situata nella parte nord-occidentale del Paese.\nLa contea \u00e8 costituita dall'isola di Hiiumaa e da alcune isole minori, situate nel Golfo di Finlandia.\nSuddivisione amministrativa.\nLa contea \u00e8 costituita da un solo comune rurale che ricopre l'intera isola: \nComuni soppressi nel 2017.\nNel 2017, in seguito a una riforma amministrativa, sono stati soppressi i seguenti comuni:"}
{"id": "354966", "revid": "729019", "url": "https://it.wikipedia.org/wiki?curid=354966", "title": "Hiiumaa (isola)", "text": "Hiiumaa (in svedese e tedesco \"Dag\u00f6\", in finlandese \"Hiidenmaa\") \u00e8 la seconda isola pi\u00f9 grande (989\u00a0km\u00b2) dell'Estonia.\n\u00c8 situata nel mar Baltico, a nord dell'isola di Saaremaa ed a ovest di Tallinn.\nL'isola si trova circa 22\u00a0km a ovest della terraferma e ha una bellissima costa.\nInterdetta ai visitatori nel periodo in cui l'Estonia fu occupata dall'Unione Sovietica, sta ora compiendo grandi passi avanti nell'industria turistica.\nL'isola fa parte della contea di Hiiumaa.\nStoria.\nI primi ritrovamenti archeologici di insediamenti umani in Hiiumaa sono datati prima del IV secolo a.C.\nIl primo atto documentale dell'isola di \"Dageida\" \u00e8 stato redatto da scrittori contemporanei nel 1228, nell'epoca quando Hiiumaa, insieme al resto dell'Estonia, venne conquistata dai crociati germanici.\nNel 1254, Hiiumaa venne divisa fra il Vescovato di \u00d6sel-Wiek e l'Ordine di Livonia dell'Ordine teutonico.\nL'isola venne poi conquistata dagli svedesi (1563-1710).\nLa maggior parte degli emigranti di madre lingua svedese or \"Estonianised\" emigr\u00f2 durante il periodo imperiale russo che inizi\u00f2 dal 1710 fino alla Prima guerra mondiale, quando venne occupata dalle forze tedesche.\nAlla fine della prima guerra, l'isola divenne parte dell'indipendente Estonia.\nDurante il Secondo conflitto mondiale venne poi annessa dai sovietici nel 1940, invasa dai tedeschi nel 1941 ed ancora dai sovietici nel 1944.\nDa allora \u00e8 stata occupata dall'Unione Sovietica, sino al 1991.\nDa quel momento, \u00e8 tornata a far parte dell'Estonia indipendente.\nGeografia.\nIl 60% del territorio dell'isola \u00e8 ricoperto di foreste, l'isola \u00e8 infatti l'area pi\u00f9 ricca di foreste dell'intero paese.\nVi si trovano pini, abeti e ginepri, nell'interno dell'isola vi sono delle paludi.\nL'isola \u00e8 pianeggiante, l'altitudine massima \u00e8 di 68\u00a0m s.l.m.\nNella parte occidentale vi sono alcuni laghi, il maggiore \u00e8 il Tihu Suurj\u00e4rv con una superficie di circa 85 ettari.\nIl centro principale di Hiiumaa, K\u00e4rdla, si trova sulla costa nord-orientale: \u00e8 il punto di partenza per la Penisola Tahkuna, situata solo pochi chilometri a nord-ovest. All'estremit\u00e0 settentrionale di questa penisola si trova un faro che risale al 1874.\nA Ristim\u00e4gi, all'estremit\u00e0 meridionale della penisola, \u00e8 situata la cosiddetta collina dei crocifissi, con i crocifissi che segnano il luogo dove nel 1781 gli ultimi 1200 svedesi, che vivevano nella zona, pregarono prima di essere deportati in Crimea, dove fondarono il villaggio di Gammalsvenskby. Da allora \u00e8 tradizione che le persone che visitano l'isola per la prima volta pongano una croce sulla collina.\nIl secondo insediamento di Hiiumaa per grandezza \u00e8 K\u00e4ina, la cui maggiore attrattiva \u00e8 la posizione nella parte meridionale dell'isola, vicino alla spiaggia della baia di K\u00e4ina, la pi\u00f9 importante riserva ornitologica.\nVi sono anche le rovine di una chiesa in pietra risalente al XV secolo.\nTrasporti.\nUn servizio di traghetti per veicoli e passeggeri collega Rohuk\u00fcla, 9\u00a0km a ovest di Haapsalu, sulla terraferma, a Heltermaa, situata all'estremit\u00e0 orientale di Hiiumaa.\nA K\u00e4rdla \u00e8 presente un aeroporto che la collega con l'Estonia continentale.\nGalleria d'immagini.\nClicca su ogni foto della galleria per ingrandire:"}
{"id": "354967", "revid": "767487", "url": "https://it.wikipedia.org/wiki?curid=354967", "title": "Terry Bozzio", "text": "Biografia.\nHa studiato alla Sir Francis Drake High School di San Anselmo, California, dove ha ottenuto un diploma in musica nel 1969. Si \u00e8 costruito un nome registrando e andando in tour prima con Frank Zappa e in seguito con gli UK.\nHa formato i Missing Persons con la moglie e cantante Dale Bozzio, con l'ex-chitarrista di Zappa Warren Cuccurullo, l'ex-bassista di Zappa Patrick O'Hearn ed il tastierista Chuck Wild.\nBozzio ha registrato, attraversando generi tra loro diversissimi, centinaia di dischi con moltissimi musicisti. Tra i tanti: Duran Duran, Jeff Beck, Chad Wackerman, Steve Vai, Steve Stevens, Tony Levin, Andy Taylor, Robbie Robertson, Gary Wright, Don Dokken, UK, Paul Hyde, Herbie Hancock, Dweezil Zappa, Billy Sheehan, Richard Marx, hide, Korn ed i Fant\u00f4mas.\nNel 2010 ha intrapreso un tour insieme al chitarrista Allan Holdsworth, al bassista Tony Levin e al batterista Pat Mastelotto, nel quale si sono esibiti in pezzi totalmente improvvisati, rendendo unici e irripetibili i loro concerti. Il quartetto ha suonato in Italia in un'unica data, il 18 aprile 2010.\nStrumentazione.\nTerry Bozzio utilizza batterie DW, piatti Sabian, bacchette Vic Firth e pelli Attack.\nIl suo drum-set \u00e8 composto da sei casse (12x20\", 16x18\", 16x20\" (x2), 14x24\", 14x16\"), rullante (5.5x12\" Solid Maple), 12 tra tom e timpani (5x8\", 5x10\" (x5), 7x10\", 6x12\" (x2), 8x12\", 9x13\", 11x14\") e 14 tom da 2x8\".\nCome hardware, Bozzio usa la DW serie 9000 e rack Pdp/Dw in una configurazione personale."}
{"id": "354968", "revid": "168713", "url": "https://it.wikipedia.org/wiki?curid=354968", "title": "Suillus", "text": "Suillus Gray 1821, \u00e8 un genere di funghi a tubuli della famiglia delle Suillaceae.\nDescrizione.\nLe specie di questo genere presentano un imenio poroso e le seguenti caratteristiche:\nCappello.\nDa viscido a glutinoso, carnoso, in una specie \u00e8 squamato\nPori.\nIn genere angolosi ed ampi, in molte specie presentano goccioline lattiginose che lasciano macchie o granuli brunastri sul gambo.\nGambo.\nLiscio o granuloso, pieno, spesso vischioso.\nCarne.\nSpesso tenera, comunque mai troppo coriacea.\nCommestibilit\u00e0.\nQuasi tutte le specie sono commestibili, previa asportazione della cuticola che pu\u00f2 risultare indigesta o \"lassativa\".\nUna sola specie tossica: Suillus mediterraneensis .\nSpecie di \"Suillus\".\nLa specie tipo \u00e8 il \"Suillus luteus\" (L.: Fr.) S.F. Gray (1821). Altre specie sono:\nEtimologia.\nDal latino \"suillus\" = maiale, del maiale."}
{"id": "354969", "revid": "481349", "url": "https://it.wikipedia.org/wiki?curid=354969", "title": "Sindrome di Gerusalemme", "text": "La sindrome di Gerusalemme () consiste nella manifestazione improvvisa, da parte del visitatore della citt\u00e0 di Gerusalemme, di appassionati sentimenti religiosi e di un impulso a proferire espressioni visionarie.\nLa sindrome \u00e8 simile a quella di Stendhal, che si manifesta durante la visita a bellezze artistiche particolarmente rinomate, ma si differenzia in quanto, abitualmente, \u00e8 collegata all'ambito religioso.\nAlcuni tra i maggiori studiosi del fenomeno, quali il Yair Bar-El, affermano che questa sindrome si manifesti in turisti privi di precedenti sintomi psichiatrici, mentre altri, come Eliezer Witztum, affermano il contrario.\nLa sindrome di Gerusalemme non \u00e8 inclusa n\u00e9 referenziata nel DSM IV.\nStoria.\nLa sindrome \u00e8 stata descritta, da un punto di vista clinico, nel 1930 dallo psichiatra Heinz Herman, ma gi\u00e0 nel Medioevo, il teologo domenicano Felix Fabri, narr\u00f2 episodi analoghi, nei suoi dettagliati racconti dei pellegrinaggi in Terra Santa.\nUno dei casi clinici pi\u00f9 significativi, fu quello del turista australiano Michael Rohan, che, nel 1969, accecato da un \"\"raptus\", tent\u00f2 di incendiare la moschea di \"Al-Aqsa\"\" situata al Monte del Tempio di Gerusalemme, ovverosia la zona sacra contesa da ebrei e islamici.\nTipologia.\nIl Dr. Bar-El propone di suddividere il fenomeno in tre tipi distinti:\nVengono ricoverati in strutture psichiatriche, dove restano, solitamente, per qualche settimana.\nCasistica e statistica.\nDurante il periodo che va dal 1980 al 1993, il \"Kfar Shaul Mental Centre\"\" ha rilevato 1200 casi di turisti affetti da sintomi mentali ricollegabili alla sindrome; tra costoro, 470 malati sono stati ricoverati.\nIn media su 100 turisti visitati e analizzati, almeno 40 necessitano il ricovero.\nLa maggioranza dei casi si \"risolve\" in una durata dai 7 ai 10 giorni dal primo evento.\nA livello clinico non viene riscontrato nulla e la persona, al termine, non ne parla pi\u00f9 e quasi ne ha comprensibilmente paura."}
{"id": "354973", "revid": "1305772", "url": "https://it.wikipedia.org/wiki?curid=354973", "title": "Shadow of the Colossus", "text": " \u00e8 un videogioco di avventura dinamica in 3D del 2005 sviluppato dal Team Ico e pubblicato da Sony Computer Entertainment come esclusiva PlayStation 2.\nLo sviluppo del gioco \u00e8 stato realizzato dal Sony Computer Entertainment International Production Studio 1 (conosciuto anche come Team ICO), il gruppo di lavoro responsabile anche per il videogioco \"ICO\". Il gioco \u00e8 stato pubblicato dalla Sony e pubblicato nell'ottobre del 2005 in Nord America e Giappone; successivamente \u00e8 stato distribuito anche nei territori PAL nel febbraio del 2006. Gli slogan ufficiali del gioco sono \u00abSome mountains are scaled; others are slain\u00bb (\"Alcune montagne vanno scalate; altre vanno uccise\") e \u00abCourage can move mountains\u00bb (\"Il coraggio pu\u00f2 muovere le montagne\").\nNel 2011 \u00e8 stata pubblicata una riedizione in alta definizione del gioco insieme a \"ICO\" su PlayStation 3. Alla conferenza Sony dell'E3\u00a02017, con un trailer viene annunciato un remake del gioco per PlayStation 4, poi pubblicato in esclusiva per PlayStation 4 a inizio febbraio 2018, con un motore grafico rivisitato e grafica moderna.\nDescrizione.\n\"Shadow of the Colossus\" \u00e8 un gioco di avventura particolare: al suo interno non ci sono citt\u00e0 o dungeon da esplorare, non ci sono persone con cui parlare o interagire, non ci sono nemici da eliminare a parte i colossi a cui fa riferimento il titolo. La terra all'interno della quale ci si muove \u00e8 vastissima e quasi senza vita (nonostante sia possibile trovare piccoli animali quali lucertole, tartarughe, pesci, colombe, falchi, pipistrelli o arbusti e piante), la maggior parte dello scenario \u00e8 vuoto e i padroni della scena sono enormi prati verdeggianti, aride praterie, montagne e baratri. Il protagonista Wander passa la maggior parte del tempo galoppando con il suo nobile destriero Agro per arrivare nel punto in cui si trova un nuovo colosso. Per via di questi elementi e del linguaggio immaginario utilizzato all'interno del gioco l'atmosfera del gioco fa pensare pesantemente ad \"ICO\", nonostante l'esperienza di gioco dei due titoli sia molto differente. Il gioco inizia senza rivelare molto della storia che si va poi ad affrontare e altrettanto poco viene rivelato una volta che i titoli di coda sono terminati.\nIl protagonista (Wander) ha l'obiettivo di salvare una ragazza (Mono), ma non vengono fornite altre informazioni n\u00e9 su di lui n\u00e9 sulla ragazza, tranne il fatto che questa \u00e8 morta per via del suo \"destino maledetto\"; ci\u00f2 nonostante le modalit\u00e0 con cui Mono ha trovato la morte ed \u00e8 stata sacrificata non vengono spiegate. I colossi nominati nel titolo sono creature enormi, corazzate e all'apparenza invincibili. Ci\u00f2 nonostante essi hanno dei punti deboli ben nascosti che potrebbero permettere a Wander di sconfiggerli se sfruttati a dovere. Ogni colosso presenta una differente anatomia: possono rappresentare cio\u00e8 giganteschi umanoidi cos\u00ec come delle enormi versioni di animali. Wander \u00e8 armato di un arco con frecce, una spada ed \u00e8 affiancato dal suo fedele destriero Agro. Per via del fatto che il suo \"arsenale\" \u00e8 limitato e che l'interazione con lo scenario \u00e8 necessaria per riuscire a sconfiggere i colossi, \"Shadow of the Colossus\" viene considerato sia un'avventura dinamica in 3D sia un rompicapo.\nTrama.\nIl giovane Wander viaggia con la sua cavalla Agro attraversando un ponte di pietra sospeso su lunghi pilastri. Il ponte conduce a una landa vasta e desolata, e termina davanti all'entrata di un grande tempio, il Sacrario del Culto. Una volta dentro al tempio Wander accede a una gigantesca sala con sedici idoli. Un'apertura circolare permette alla luce del sole di fluire attraverso il soffitto e illumina un altare di pietra. Wander conduce Agro a piedi, rivela la figura della ragazza che ha portato con s\u00e9 per tutto il lungo viaggio e posa Mono sull'altare. L'obiettivo di Wander viene svelato da un \"flashback\" dove una maschera che parla racconta di una leggenda che narra di come sia possibile portare indietro le anime dei morti in quelle terre.\nUna voce che parla sia con un timbro femminile sia maschile tuona dall'apertura circolare sul tetto del tempio e parla a Wander come a colui che regge \"l'antica spada\". Wander intuisce correttamente che la voce appartiene a un'entit\u00e0 chiamata Dormin e si rivolge a lui dicendo di avere sentito che Dormin pu\u00f2 ridare la vita ai morti. Quindi chiede all'entit\u00e0 di restituire la vita alla ragazza che ha portato con s\u00e9 in quanto lei \u00e8 stata sacrificata. Inizialmente Dormin ride delle parole del giovane, ma Dormin suggerisce che potrebbe esserci una possibilit\u00e0 per ridare la vita a Mono e spiega che Wander deve distruggere tutti e sedici gli idoli presenti nella sala dell'altare. L'unico modo che si ha per distruggere gli idoli \u00e8 quello di uccidere i colossi che rappresentano l'incarnazione di ogni statua e questo \u00e8 possibile solo a colui che possiede la spada antica. Dormin mette in guardia Wander che cos\u00ec facendo potrebbe pagare un prezzo molto alto; ci\u00f2 nonostante il giovane afferma che nulla \u00e8 pi\u00f9 importante di ridare la vita all'amata ed \u00e8 cos\u00ec che inizia il suo viaggio attraverso le terre proibite.\nUno dopo l'altro Wander elimina i vari colossi che popolano quelle lande desolate, ma a ogni vittoria corrisponde un misterioso evento: Wander viene trafitto da strani tentacoli scuri che fuoriescono dal corpo di ciascun titano e si risveglia nel Sacrario Del Culto. Attorno a lui di volta in volta si creano delle ombre con le fattezze di Wander, che scompaiono una volta che riprende conoscenza, diventando per\u00f2 sempre pi\u00f9 numerose. Giunto alla sfida contro l'ultimo colosso la cavalla del protagonista, Agro, precipita gi\u00f9 da un dirupo e Wander si ritrova da solo contro il gigantesco nemico. Sconfitto anche questo, ancora una volta Wander si ritrova nel Sacrario, ma questa volta scopre la verit\u00e0 che Dormin nasconde: questo altro non \u00e8 che una entit\u00e0 malefica, la cui anima \u00e8 stata divisa e le varie parti rinchiuse dentro i vari idoli. Ora che queste sono state liberate, Dormin riprende vita e prende possesso del corpo di Wander, tramutandolo in un gigantesco essere, simile agli stessi colossi. A fermare questa entit\u00e0 sopraggiungono alcuni uomini che provengono dallo stesso villaggio del protagonista: si viene cos\u00ec a sapere che Wander ha rubato la spada antica e il sacerdote a capo del villaggio, Emon, lo ha inseguito per evitare che compiesse l'incantesimo proibito.\nPer fermare il potente mostro Emon usa il suo sangue sulla spada che viene gettata in quella che sembra una sorta di piccola vasca di forma circolare, presente nelle fondamenta del Sacrario. Dormin inizia cos\u00ec a rimpicciolirsi e Wander, in un ultimo tentativo di ricongiungersi con l'amata, cerca di sfuggire al potere della spada che lo sta risucchiando all'interno della vasca, ma \u00e8 tutto inutile. Wander viene inghiottito, mentre il sacerdote e la sua schiera fuggono dalle terre maledette, distruggendo il ponte di ingresso. Inaspettatamente per\u00f2 Dormin ha mantenuto la sua parola e Mono ritorna in vita, risvegliandosi sull'altare e ritrovando anche Agro, ferita per la caduta, ma ancora in vita. La cavalla guida la fanciulla alla vasca, al fondo della quale trovano Wander, tornato all'et\u00e0 di un neonato e ancora dotato di due piccole corna. Mono, Agro e il neonato Wander escono dal Sacrario e iniziano a salire fino alla cima, dove trovano uno splendido giardino in cui vivere, condannati a restare in quelle lande maledette, ma che tuttavia un giorno saranno riusciti a lasciare, in quanto Wander sarebbe diventato il primo di una stirpe dei bambini con le corna.\nColossi.\nQuesti sono i sedici colossi presenti nel videogioco:\nIn realt\u00e0 l'dea originale comprendeva 64 colossi poi ridotti a 24, di cui 8 sarebbero dovuti essere opzionali. Nel gioco completo questi sono stati del tutto eliminati ma ci sono rimaste delle bozze e degli artwork. La maggior parte furono tagliati poich\u00e9 sarebbero risultati ripetitivi e il tempo scarseggiava\nI colossi sarebbero dovuti essere:\nContenuti aggiuntivi.\n\"Shadow of the Colossus\" ha diversi segreti, contenuti aggiuntivi e modalit\u00e0 sbloccabili. Molte di queste possono essere ottenute solo dopo che si \u00e8 completato il gioco almeno una volta.\nEaster Egg PS4.\nNella versione di Shadow of the Colossus riadattato per la PS4, la Bluepoint che si \u00e8 occupata nel rifinire il gioco, vi ha aggiunto un segreto extra: nel gioco sono sparpagliate in modo casuale 79 monete dorate, che iniziano a brillare quando Wander si avvicina alla loro posizione, emettendo una piccola melodia. Una volta raccolte tutte, Wander pu\u00f2 accedere ad un piano segreto, accessibile dall'esterno del Sacrario del Culto che conduce a una stanza sotterranea dove \u00e8 presente un altare di roccia battuta sul quale volteggia una spada avvolta da un'aura oscura: la Spada di Dormin. A differenza delle altre spade, questa emette raggi neri per trovare i colossi ed emette un suono lugubre. Sull'elsa \u00e8 presente un occhio come quello dei colossi. A differenza delle altre spade questa quando viene usata consuma la vita e la resistenza di Wander.\nControlli non documentati.\nIl gioco dispone di alcuni controlli che non vengono descritti nel manuale.\nApprofondimenti.\nIl personaggio di Dormin.\nDormin sembra essere apparentemente ispirata al personaggio biblico di Nimrod. La prima prova sembra essere il fatto che Dormin non \u00e8 altro che il bifronte di Nimrod. Alcune leggende bibliche attribuiscono a questo personaggio la costruzione della mitica torre di Babele. Il Sacrario del Culto di \"Shadow of the Colossus\" potrebbe essere la rappresentazione della mitica torre: \u00e8 infatti la struttura pi\u00f9 imponente e alta di tutto il gioco, tanto che \u00e8 possibile vederla da qualunque punto della mappa. Un'altra importante prova sembra essere che sia Dormin sia Nimrod furono fatti a pezzi e i loro pezzi furono sparsi per la terra. Dopo la morte di Nimrod sua moglie Semiramis (probabilmente la regina delle ombre in \"ICO\") sostenne che fosse divenuto il Dio del Sole. Allo stesso modo quando Dormin parla a Wander nel Sacrario del Culto la sua voce proviene dall'apertura sul soffitto della struttura, da cui non \u00e8 possibile vedere nulla tranne che la luce del sole.\nNimrod inoltre in termini biblici viene considerato come il colpevole della confusione delle lingue e la divisione dei popoli. Nimrod viene punito con l'impossibilit\u00e0 di comunicare, parlando un linguaggio comprensibile solo a lui e non potendo comprenderne altri. Il linguaggio incomprensibile utilizzato nel gioco potrebbe essere un rimando a tale evento.\nCollegamenti con \"ICO\".\nIn una recensione del gioco fatta da Tim Rogers si legge: \nFumito Ueda considera \"Shadow of the Colossus\" sia il successore spirituale sia il predecessore di \"ICO\". Per diversi mesi successivi all'uscita in produzione del gioco sostenne che la natura del gioco era solo una sua opinione personale e non un dato di fatto, intendendo quindi che ogni giocatore avrebbe dovuto valutare e trovare la verit\u00e0 da solo. Pi\u00f9 tardi durante un'intervista con \"Wired News\" nel marzo del 2006 Ueda rivela specificamente che la connessione esiste e che il mondo dei due giochi \u00e8 esattamente lo stesso, solo che \"Shadow of the Colossus\" esiste in un posto non specificato e in un tempo antecedente a quello di \"ICO\".\nAlcune caratteristiche dei giochi tendono a sottolineare e a fare pi\u00f9 forte questa connessione:\nGrande e piccolo.\n\u00c8 stato indicato da diversi giocatori come all'interno del gioco lo stesso elemento venga rappresentato sia in una scala ridotta sia in una scala immensa (all'interno di un colosso). In generale il tema ripreso nel gioco sembra essere quello che quando qualcosa diventa troppo grossa allora questa diventa anche malvagia.\nColonna sonora.\nLa musica presente in \"Shadow of the Colossus\" viene considerata dai critici uno degli aspetti pi\u00f9 interessanti del gioco. Questa \u00e8 stata composta da Kow Otani, gi\u00e0 compositori di musiche per videogiochi, film e anime.\nIl 7 dicembre 2005 \u00e8 stato messo in commercio in Giappone un CD con la raccolta delle musiche del gioco chiamato \"Roar of the Earth\" (\"Il ruggito della Terra\"). Non \u00e8 stato finora annunciato la distribuzione del CD anche per gli altri mercati.\nLa versione europea.\nLa versione commercializzata in Europa \u00e8 stata pubblicata tra il 16 e il 17 febbraio 2006 a seconda dei mercati di riferimento. Il DVD \u00e8 accompagnato, oltre che dal manuale, da quattro carte su cui sono rappresentati artisticamente alcuni momenti importanti del gioco (lotte con i colossi, esplorazione e cos\u00ec via). \u00c8 inoltre possibile accedere dal men\u00f9 principale a dei contenuti esclusivi, in particolare:\nIn concomitanza con l'uscita del gioco la Sony ha ripubblicato anche \"ICO\", questo per cercare di promuovere il nuovo gioco attraverso la buona reputazione ricevuta da \"ICO\" e contemporaneamente per permettere ai giocatori che ancora non avevano provato il precedente gioco di completare la loro collezione.\nWander e Wanda.\nC'\u00e8 stata un po' di confusione circa il nome ufficiale del protagonista. L'errore deriva dal fatto che nella lingua giapponese manca il suono \"er\" e spesso si tende a emularlo con la sillaba \"ah\". Durante la traslitterazione del nome del protagonista si \u00e8 seguito lo stesso processo dando per\u00f2 origine a una confusione in quanto Wanda risulta essere un nome femminile per chi parla inglese e italiano, mentre per i giapponesi Wanda non ha alcuna connotazione femminile. Il nome del protagonista \u00e8 comunque Wander.\nAccoglienza.\n\"Shadow of the Colossus\" ha goduto di un grandissimo successo, tale da definirlo un capolavoro, venendo considerato da molti il gioco pi\u00f9 emozionante di sempre.\nLa rivista \"Play Generation\" classific\u00f2 i colossi al quarto posto tra i boss pi\u00f9 epocali dei videogiochi usciti su PlayStation 2.\nLa stessa testata diede alla raccolta \"ICO &amp; Shadow of the Colossus\" un punteggio di 94/100, trovando due capolavori ripubblicati con grafica HD e sonoro 7.1, reputandola un ottimo acquisto. Inoltre classific\u00f2 la raccolta come uno dei quattro migliori giochi usciti prima dell'autunno 2011.\n\"NICO\".\nDurante il suo sviluppo al gioco fu dato il nome temporaneo di \"NICO\" e venne indicato come un possibile seguito di \"ICO\". Nel video promozionale di \"NICO\" si vede un gruppo di cavalieri cornuti (come Ico) che indossano maschere e cavalcano a fianco di un essere gigantesco che ricorda un colosso. In Giappone chi aveva prenotato \"Shadow of the Colossus\" prima che uscisse si \u00e8 visto recapitare a casa insieme al gioco anche un DVD contenente il video di \"NICO\" e un'introduzione alternativa che gli sviluppatori avrebbero potuto utilizzare nel gioco al posto di quella attualmente inserita.\n\"NICO\" \u00e8 un gioco di parole composto dalla parola \"ni\" (che in giapponese significa \"2\") e la parola \"ico\". \"NICO\" pu\u00f2 dunque essere tradotto come \"ICO 2\".\nPossiamo inoltre notare come inserendo il disco di gioco in un normale PC ed esplorandolo nelle sue varie cartelle si possa distinguere fra le altre cartelle una denominata proprio \"NICO\".\nCampagna pubblicitaria.\nNell'ottobre 2005 venne fatta una campagna di commercializzazione virale atta a promuovere e far conoscere il gioco. Venne aperto il sito giantology.net all'interno del quale venivano collegati diversi siti che illustravano come, in differenti parti del mondo, erano stati rinvenuti cinque giganti le cui forme ricordavano i Colossi del gioco. Questi giganti erano:\nAdattamento cinematografico.\nNell'aprile 2009 \u00e8 stato annunciato che Sony Pictures ha messo in sviluppo un film tratto da \"Shadow of the Colossus\" con la collaborazione di Justin Marks incaricato della sceneggiatura e Kevin Misher come produttore. Nel maggio del 2012 Sony Pictures ha annunciato Josh Trank come regista del film \"Chronicle\". Nel settembre 2014 Andr\u00e9s Muschietti (regista del film \"La madre\") e Seth Lochhead, gi\u00e0 sceneggiatore di \"Hanna\", sono stati assunti rispettivamente come regista e sceneggiatore della trasposizione."}
