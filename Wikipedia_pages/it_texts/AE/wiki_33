{"id": "296091", "revid": "15756", "url": "https://it.wikipedia.org/wiki?curid=296091", "title": "Festa dei Ceri", "text": "La Festa dei Ceri si svolge a Gubbio il 15 maggio di ogni anno e consiste nel trasporto in corsa di tre Ceri coronati da statue di Santi: sant'Ubaldo (patrono di Gubbio), san Giorgio e sant'Antonio Abate. \u00c8 una delle pi\u00f9 antiche manifestazioni folcloristiche italiane e non \u00e8 da confondersi con una rievocazione storica, infatti si tratta di un evento che si ripete annualmente fin dal XII secolo. La festa riveste ancora oggi un ruolo fondamentale, sia dal punto di vista sociale che da quello culturale per la comunit\u00e0 eugubina. \u00c8 vissuta con grande attaccamento da tutta la cittadinanza ed \u00e8 caratterizzata da forti passioni e sentimenti che ne esprimono valori e contraddizioni. Tali sono l'importanza e la popolarit\u00e0, anche a livello regionale, della manifestazione, che dal 1973 i Tre Ceri rappresentano il simbolo della Regione Umbria e sono stilizzati nel suo gonfalone e nella bandiera ufficiale.\nStoria.\nOrigini.\nLa tradizione vuole che sia una festa religiosa cattolica in onore di sant'Ubaldo Baldassini (1085-1160), vescovo e patrono di Gubbio, e sarebbe il frutto della trasformazione di un'originaria offerta di cera che le corporazioni medievali eugubine donavano al patrono. Tali corporazioni davano luogo al trasporto dei tre Ceri: quello dei muratori e scalpellini (sant'Ubaldo), merciai (san Giorgio) e asinari (sant'Antonio). Questa interpretazione fu ampiamente sostenuta e documentata da Pio Cenci (1908), sacerdote ed epigrafista eugubino, e trova ancora oggi concorde la maggior parte degli storici.\nEsistono comunque altre ipotesi, non documentate, che sono state prospettate nel corso del tempo. Esse si possono ridurre a due grandi insiemi: ipotesi \"pagana\" ed ipotesi \"eroica\".\nSecondo l'ipotesi \"pagana\" la Festa dei Ceri avrebbe origine da riti pagani precristiani, forse da una cerimonia in onore della dea Cerere (da cui il nome ceri), legata al risveglio della primavera. Questa interpretazione della festa gi\u00e0 ipotizzata nel 1684 da Bonaventura Tondi fu approfondita da Herbert M. Bower (1897), un antropologo inglese che accost\u00f2 molti aspetti della festa al rituale descritto nelle Tavole Eugubine e congettur\u00f2 che i Ceri fossero una testimonianza dell'\"antico e diffuso culto dello Spirito dell'Albero\". L'ipotesi \"pagana\" venne accolta da tutti i linguisti e gli antropologi, e trov\u00f2 ovviamente molti sostenitori negli ambienti anticlericali.\nIn base all'ipotesi \"eroica\" la festa celebra il ricordo della vittoria su undici citt\u00e0 alleate contro Gubbio riportata dagli eugubini nel 1151, per intercessione miracolosa del vescovo sant'Ubaldo, patrono ma anche padre della patria. Secondo questa teoria i Ceri sarebbero dei carri-trofei di guerra e la parola \"cero\" potrebbe derivare da carroccio. L'ipotesi \"eroica\" fu formulata da don Angelo Carucci (1605) e successivamente da Girolamo Beni (1848), trovando un discreto consenso nel periodo risorgimentale ed in quello del ventennio fascista.\nMedioevo.\nDal punto di vista documentale i Ceri nacquero con la morte di Sant'Ubaldo (16 maggio 1160). Dopo una vita esemplare di padre spirituale della citt\u00e0, ma anche dopo averla salvata dai pericoli temporali, come l'assedio da parte delle undici citt\u00e0 confederate (1151) e dal saccheggio da parte dell'imperatore Federico Barbarossa (1155), egli fu subito venerato come un santo.\nPapa Celestino III lo canonizz\u00f2 con apposita bolla del 5 marzo 1192, permettendo agli eugubini di festeggiarlo \"hilariter\" (con gioia), come gi\u00e0 avevano cominciato a fare.\nL'11 settembre 1194 il corpo di Sant'Ubaldo fu trasferito in una chiesa a lui dedicata eretta sul monte Ingino, il colle che sovrasta Gubbio, ai piedi della rocca nei pressi della pieve di San Gervasio. Da allora nacque la consuetudine di svolgere una grande processione che prevedeva una \"Luminaria\", cio\u00e8 l'offerta devozionale di cera con processione, e che aveva luogo alla vigilia della anniversario della morte (15 maggio). Tale processione risaliva il monte fino a raggiungere il sepolcro del patrono.\nLo statuto del 1338 obbligava i rappresentanti delle comunit\u00e0 nel territorio comunale e delle arti a prendere parte alla Luminaria di Sant'Ubaldo. I relativi rappresentanti dovevano portare in mano dei doppieri accesi, mentre quelli delle \"artes petraiolorum, merciariorum et asinariorum\", dovevano provvedere all'offerta tradizionale dei Ceri grandi (Cereos magnos) ed i partecipanti dovevano essere \"iubilantes et gaudentes\".\nIn questo periodo avvenne la trasformazione dell'oggetto trasportato da cera in legno. Un documento, datato 1458, riferiva che i Ceri erano gi\u00e0 di legno, ricoperto di cera di vari colori.\nRinascimento.\nIn questo periodo Gubbio appartenne alla famiglia Da Montefeltro, signori di Urbino. Sotto il loro dominio il culto di Sant'Ubaldo crebbe ulteriormente. Un ruolo centrale ebbe il Duca Federico II, nato a Gubbio nel 1422, figlio naturale di Guidantonio, Conte di Montefeltro. Federico amava Gubbio, considerandola la sua patria e fece della citt\u00e0, la seconda capitale del suo Ducato. Nel 1472 chiam\u00f2 il suo erede unico con il nome di Guidubaldo, in onore del Santo Patrono di Gubbio.\nNel 1503 venne eseguito da Sinibaldo Ibi il grande gonfalone di Sant'Ubaldo, definito come miracoloso, che assunse subito un ruolo centrale nella processione del 15 maggio. Nel 1511 Elisabetta Gonzaga, vedova di Guidubaldo, e Eleonora Gonzaga, moglie di Francesco Maria Della Rovere, successore di Guidubaldo, a seguito di un voto di concessione, restaurarono ed ampliarono la chiesa di Sant'Ubaldo. Alcuni studiosi hanno recentemente ipotizzato, che l'elegante forma del Cero a prismi sfaccettati sia stata elaborata sotto l'influenza degli artisti del Ducato, ispirandosi ai poligoni aurei di moda in quell'epoca.\nI Ceri assunsero progressivamente la connotazione attuale e la Luminaria divent\u00f2 sempre pi\u00f9 una corsa con aspetti agonistici prendendo le distanze progressivamente dalla Processione. L'Universit\u00e0 dei Merciai stabiliva l'obbligo di \"diligentemente areconciare\" il Cero e portarlo \"ben ornato\" (1549) e dipinto (1578). Da ricordare \u00e8 anche il bando della Magistratura eugubina (circa 1581-1590) che imponeva sanzioni per tutti coloro che potevano causare impedimento o danni al Cero.\nCon l'aumentare della partecipazione alla Festa dei Ceri crebbero anche i problemi di ordine pubblico. La Festa era spesso occasione di episodi di violenza e vendette personali (ma anche rivolte contro il potere) che erano facilitate dalla confusione generata dal grande concorso di popolo e dall'euforia delle libagioni. Al fine di esercitare un maggiore controllo della sicurezza ed espletare una pi\u00f9 rapida giustizia civile e penale in occasione dei festeggiamenti per S. Ubaldo, si istitu\u00ec un magistrato specifico, chiamato Contestabile (1538). Questi comandava un piccolo gruppo di uomini armati, tra cui il portabandiera che era incaricato di portare il vessillo della citt\u00e0.\nSeicento e Settecento.\nNel '600 fin\u00ec il dominio dei Montefeltro e Gubbio pass\u00f2 sotto lo Stato della Chiesa .\nLa prima descrizione sufficientemente dettagliata del Festa e soprattutto della Corsa risale al 1605. \u00c8 riferita da Padre Angelo Carucci che parla di \"alte e pesanti piramidi\" portati da tanti uomini forzuti con \"allegrezza\" immensa per la citt\u00e0 e per il monte fino al tempio di Sant'Ubaldo.\nLa Festa, cresciuta a dismisura, divent\u00f2 nel '600 oggetto di contesa tra il governo della citt\u00e0 ed i Canonici Lateranensi, custodi della chiesa di Sant'Ubaldo. Questi contrasti si acuirono al punto che nel 1658 il Consiglio comunale obblig\u00f2 a concludere la Corsa in Cattedrale invece che nella Chiesa di S. Ubaldo.\nPadre Bonaventura Tondi nel 1680 descrisse la Festa in maniera particolarmente dettagliata. Da questa fonte sappiamo che i tre Ceri erano coronati delle statue di Sant'Ubaldo, di San Giorgio e di Sant'Antonio Abate, e che erano portati di corsa a spalla preceduti da due Trombettieri a cavallo. Padre Tondi descrive anche le birate in Piazza Grande e l'arrivo in cima al monte. A questo riguardo l'autore precisa che all'arrivo, al momento di entrare nel Cortile avanti alla Chiesa del Santo \"segue un cimento curiosissimo\" che consiste \"nell'innalzare il Cero prima degli altri sopra la porta della Chiesa, ove si lasciano e restano sino all'anno seguente\". \u00c8 un evidente accenno alla avvenuta trasformazione in senso agonistico della antica Luminaria.\nIl trasporto dei Ceri, che includeva il reclutamento dei portatori (da cui il detto: \"fare gli uomini per il Cero\") ed il loro vettovagliamento, divent\u00f2 un impegno economico, sempre pi\u00f9 pressante, a carico dei Capitani, uno o due per ogni Cero, che venivano sorteggiati annualmente tra gli associati alle Universit\u00e0 dei \"muratori e scalpellini\" (Sant'Ubaldo), di \"merciai\" (San Giorgio), ed i contadini possidenti (Sant'Antonio) dal momento che gli asinari erano scomparsi da tempo.\nCon l'arrivo della Rivoluzione francese anche Gubbio fu soggetta alle nuove leggi dovute all'occupazione francese dello Stato della Chiesa nel 1798. Nel mese di luglio, il nuovo commissario \"cittadino\" Raffaello Carbonana notific\u00f2 l'abolizione della Universit\u00e0 dei muratori e dei merciai. Per quest'ultima organizzazione, ormai in crisi da anni, fu il \"colpo di grazia\". Fu soppressa per sempre e nel 1799 il trasporto del Cero di San Giorgio dovette essere finanziato dalle Universit\u00e0 di Falegnami e Fabbri.\nOttocento.\nIl governo filo-francese del Regno d'Italia (1805-1814) aveva emesso una disposizione che prevedeva l'abolizione di tutte le tradizioni che sembravano essere \"ridicole e superstiziose\" ed i Ceri erano certamente tra queste. L'ispettore del Dipartimento del Metauro (cui Gubbio apparteneva) aveva chiesto di fornire informazioni sul Festa dei Ceri. Il signor Anton Nicola Tei, segretario comunale di Gubbio, con l'intento di salvare la Festa fece scrivere al figlio una calorosa relazione, datata 28 novembre 1811. Tale relazione fu in grado di garantire la continuit\u00e0 della Festa anche se i Ceri si sarebbero dovuti alzare e trasportare solo sotto la supervisione della polizia. La magistratura rappresentata del Contestabile non fu pi\u00f9 ritenuta necessaria e la sua soppressione fu confermata anche durante la Restaurazione da Papa Pio VII (1816).\nTutti questi rivolgimenti indebolirono la Festa mettendone in crisi le fonti di finanziamento. Il Comune si prese l'onere economico per il trasporto del Cero di San Giorgio, dando l'appalto ad artigiani e commercianti che si proponevano anno per anno con il sistema d'asta al ribasso. Il trasporto degli altri Ceri restava appannaggio dei Capitani estratti tra i muratori (Sant'Ubaldo) la cui Universit\u00e0 ancora esisteva, e tra i contadini possidenti (Sant'Antonio) che continuavano, loro malgrado, ad essere obbligati per legge comunale, a soddisfare a questo impegno.\nCon l'Unit\u00e0 d'Italia e l'avvento della nuova legislazione laica tale obbligo fin\u00ec, molti Capitani si rifiutarono di organizzare il trasporto e la Festa fu ancora una volta a serio rischio di scomparire. In questo frangente fu fondamentale l'azione del Comune che progressivamente si prese l'onere di finanziare tutta la Festa. Con questo miglioramento economico partirono molte iniziative. Furono rifatti nuovi tutti e tre i Ceri, che sono quelli che ancora corrono: Sant'Ubaldo (1883), San Giorgio (1888) e Sant'Antonio (1893) opera del falegname Giuseppe Filippetti detto \"Chicchero\".\nMa l'evento pi\u00f9 importante avvenne nel 1891 quando cambi\u00f2 la gestione della Festa. In quell'anno al Capitano estratto per il Cero di Sant'Ubaldo, Giuseppe Vantaggi, socio dell'Universit\u00e0 dei Muratori, fu affidato da parte dell'amministrazione comunale anche il trasporto Ceri di San Giorgio e Sant'Antonio. Da questo anno in poi, l'Universit\u00e0 dei Muratori e Scalpellini diventer\u00e0 depositaria della Festa ed il Primo ed il Secondo Capitano, scelti tra i soci di tale associazione, diventeranno comandanti \"super partes\" di tutta la Festa con compiti sempre pi\u00f9 istituzionali, come era stato per l'antico Contestabile. La fase organizzativa del trasporto sar\u00e0 progressivamente affidata ad un ceraiolo scelto dai Capitani, uno per ogni Cero, chiamato \"capodieci\", che un tempo si limitava a comandare soltanto la muta, il gruppo costituito da dieci ceraioli e che insieme prendeva il Cero durante la Corsa.\nNel 1893, la Giunta Provinciale tent\u00f2 di ridurre il bilancio del Comune di Gubbio abolendo la somma di denaro destinata all'organizzazione della Festa. La popolazione di Gubbio protest\u00f2 vigorosamente ed il sindaco Sig.Benveduti Massarelli minacci\u00f2 le sue dimissioni ritenendo ridicolo che la Prefettura pretendesse la soppressione di una \"Festa alla quale si annette tanta importanza e che senza meno provocherebbe inconvenienti per la sicurezza pubblica\". Come risultato, la Festa dei Ceri ebbe il suo annuale contributo di 500 lire.\nNovecento.\nIl secolo inizi\u00f2 con l'introduzione della grande statua lignea di Sant'Ubaldo che sostituiva nella Processione prima la Corsa il Miracoloso Gonfalone raffigurante San Ubaldo di Sinibaldo Ibi, ormai destinato ad essere musealizzato. Un altro importante cambiamento riguard\u00f2 alla cerimonia dell'Alzata, che prima ogni Cero eseguiva in maniera individuale. Infatti, a partire dal 1906 i tre Ceri furono alzati insieme nello stesso luogo, via di Fonte Avellana, vicino al Convento di San Pietro, dove veniva allestito il grande pranzo (Tavola bona).\nNel 1916 e nel 1918, a causa della Prima guerra mondiale, la Festa non ebbe luogo, dal momento che un decreto del governo aveva vietato assembramenti pubblici, e tanto meno cortei e processioni. Tuttavia, il 15 maggio 1917 la Corsa si svolse comunque presso il fronte di guerra: alle pendici del Col di Lana, pochi mesi prima teatro di una sanguinosa battaglia, e cio\u00e8 a Pian di Salesei, gli Eugubini arruolati nella Brigata \"Alpi\" festeggiarono con Ceri rudimentali, ma simili agli originali, e costruiti appositamente. La guerra fu occasione per l'ampliamento della chiesa di Sant'Ubaldo, voluto dal rettore Padre Emidio Selvaggi, che fu elevata a rango di Basilica minore nel 1919 da parte del Papa Benedetto XV.\nNel primo dopoguerra la Festa dei Ceri fu pretesto di scontri tra fazioni politiche contrapposte, assai vivaci anche a Gubbio. In particolare la Festa del 1921 fu molto travagliata. Evento gi\u00e0 straordinario, era stata rinviata al 22 maggio (la domenica successiva alla domenica 15), a causa delle elezioni politiche. Nonostante il clima di tensione, le fasi iniziali della Festa furono calme. Al contrario, nel pomeriggio, si verificarono incidenti, a causa probabilmente di alcune canzoni anarchiche cantate da gruppi di ceraioli. Alcuni fascisti spararono in aria dei colpi di pistola, determinando cos\u00ec una rapida fuga e l'intervento della polizia, che procedette ad effettuare arresti e perquisizioni. Molti ceraioli vennero allontanati ad altri fu impedito di entrare nella citt\u00e0. Cos\u00ec al momento della Corsa, il numero dei ceraioli disponibili era chiaramente insufficiente. Un sacerdote, don Luigi Nigi, appassionato sostenitore della Festa, tent\u00f2 di rimediare a questa situazione. Raccolse un numero sufficiente di ragazzi, a cui si aggiunsero vecchi ceraioli ed anche qualche donna ed inizi\u00f2 il trasporto, che procedette con numerose soste e difficolt\u00e0, acuite da un violento ed inaspettato temporale. I Ceri raggiunsero eroicamente la Basilica di Sant'Ubaldo a notte inoltrata.\nCon l'avvento del Fascismo la Festa acquist\u00f2 una grande importanza. La dittatura era molto sensibile alla cultura popolare ed intu\u00ec l'importanza di mantenere un buon rapporto con le tradizioni di Gubbio. Nel mese di maggio 1928 il Presidente del Provinciale Dopolavoro di Perugia invit\u00f2 il Podest\u00e0 Lamberto Marchetti ad inviare una delegazione Festa dei Ceri alla Mostra dei Costumi e delle Feste caratteristiche che si sarebbe tenuta a Venezia nel prossimo settembre. Il 7 settembre, i Ceri e 200 ceraioli lasciarono la citt\u00e0 per raggiungere Venezia in treno ed il 9 settembre, ebbe luogo una piccola riproposizione della Festa con Alzata e Birate in piazza San Marco. In quell'occasione i ceraioli indossarono le nuove divise, che sono quelle attuali.I Ceri di Gubbio furono premiati con il primo premio nella sezione Riproduzione di Cerimonie, e con il secondo premio per il gruppo pi\u00f9 numeroso. Il giorno 11 settembre, al ritorno a Gubbio, fu fatta una Corsa \"straordinaria\", per celebrare l'anniversario della traslazione di Sant'Ubaldo. A questo periodo risalgono le prime testimonianze dell'attuale usanza di decorare le statue dei tre santi il giorno prima della festa con bandierine dorate e nappe.\nNel 1929, in occasione delle nozze tra il principe Umberto II di Savoia e Maria Jos\u00e9 del Belgio, il Podest\u00e0 Marchetti fu comandato dall'Opera Nazionale Dopolavoro di inviare i Ceri a Roma in rappresentanza della Provincia di Perugia, alla sfilata dei Costumi regionali che doveva fare cornice al matrimonio. Il 5 gennaio 1930 un gruppo di 150 ceraioli part\u00ec per Roma. L'Alzata e le tre Birate ebbero luogo il 7 gennaio in piazza del Quirinale al cospetto della corte reale, invitati ed autorit\u00e0. I ceraioli furono costretti ad eseguire tutte queste fasi in fretta e senza la dovuta considerazione da parte dell'organizzazione. Questo determin\u00f2 un pesante malcontento nella maggioranza dei ceraioli, che promisero che non si sarebbero pi\u00f9 prestati a questo tipo di comparsate. In segno di protesta al ritorno a Gubbio, una nuova Corsa \"straordinaria\" prevista per il 12 gennaio fu ampiamente accorciata e rallentata.\nNel maggio di quell'anno l'Alzata fu spostata nel grande spazio di fronte alla nuova palestra, di recente costruzione, situata dietro il monastero di San Pietro e molto vicina al sito precedente di via Fonte Avellana. Era il preludio allo spostamento definitivo dell'Alzata nella sede attuale di piazza Grande (1938). Di conseguenza la Tavola bona fu spostata nell'adiacente Palazzo dei Consoli.\nDurante la seconda guerra mondiale e precisamente dal 1941 al 1945 la Festa fu vietata, ma continu\u00f2 ad essere svolta quella dei Ceri Mezzani (ceri pi\u00f9 bassi e leggeri), che esisteva da circa mezzo secolo con la funzione propedeutica. La Festa dei Mezzani fu fatta anche nel maggio 1944, durante il passaggio del fronte di guerra a Gubbio. In quella occasione i Ceri furono trasportati da un gruppo molto eterogeneo di ceraioli che comprendeva partigiani, giovani renitenti alla leva, fascisti ed addirittura soldati tedeschi, tutte persone che il giorno dopo si sarebbero trovati di nuovo a combattere su fronti opposti.\nCon la fine della guerra e la volont\u00e0 di ricostruzione, la Festa riprese con un rinnovato vigore, sempre combattuta tra esigenze di protezione-conservazione e di promozione turistica. L'istituzione del Maggio Eugubino (pro loco) (1950) dette sicuramente un impulso in senso promozionale. Nel 1951 quest'associazione ripropose la cerimonia solenne e coreografica dell'Investitura poco prima dell'Alzata. Non mancarono tuttavia atteggiamenti degli eugubini tesi alla protezione della Festa, se non veri e propri episodi di intolleranza. Le trasferte dei Ceri furono rigorosamente impedite, tanto che in occasione del ventilato prestito per l'Expo di Bruxelles (1958) questi furono \"sequestrati\" ed occultati per qualche giorno. La ripresa RAI del 1965 effettuata su un mezzo mobile, che veniva a rallentare la velocit\u00e0 dei Ceri verso la Basilica e a falsare l'esito della Corsa, venne violentemente interrotta.\nNegli anni '60 i ceraioli, che fino ad allora erano stati una \u00e9lite nella popolazione, divennero sempre pi\u00f9 numerosi e la Corsa fu progressivamente pi\u00f9 veloce ed organizzata, comandata da Capodieci che, contrariamente a quanto accadeva in precedenza, venivano rinnovati ogni anno.\nAl fine di migliorare l'organizzazione della attivit\u00e0 associate alla Festa (es. Taverne, Veglione, etc.) e soprattutto la Corsa, furono istituite delle associazioni chiamate \"Famiglie\" una per ogni Cero: Sant'Antonio (1968), San Giorgio (1971) e Sant'Ubaldo (1974). Con l'avvento delle Famiglie e la costituzione di un consiglio del Cero e dell'assemblea dei Ceraioli, evolveva anche la modalit\u00e0 di scelta del Capodieci che passava da un criterio di scelta \"oligarchica\" ad un sempre pi\u00f9 democratico.\nDuemila.\nNegli ultimi decenni la Festa dei Ceri \u00e8 diventata sempre pi\u00f9 conosciuta, attirando un numero di affezionati spettatori in costante crescita, che ormai fanno parte dell'atmosfera, ma che talvolta male si integrano con gli spazi angusti della citt\u00e0 e con il carattere strettamente eugubino di molti momenti della manifestazione. Nel 2010 si \u00e8 costituita presso la Basilica di Sant'Ubaldo, la Raccolta Memorie Ubaldiane che accoglie un'interessante documentazione ed importanti oggetti legati alla Festa. Nel 2011 i Ceri sono stati ampiamente restaurati, rimuovendo la pellicola opaca che li copriva ed evidenziando cos\u00ec i colori originali. Sempre nello stesso anno sono state rifatte le statue dei Santi, realizzate, per conto dell'Universit\u00e0 dei Muratori, dallo scultore eugubino Luigi Passeri: le statue sono state benedette a Roma in Piazza San Pietro da Papa Benedetto XVI.\nIl 5 agosto 2017 circa duemila eugubini giunti con ogni mezzo all'altopiano di Salesei, sotto il Col di Lana, hanno ricordato la festa del 1917 svoltasi al fronte. Per questa occasione sono stati realizzati tre Ceri identici a quelli costruiti allora e che furono distrutti dai soldati italiani durante la ritirata di Caporetto. Dopo una breve corsa, questi Ceri sono stati lasciati nella cappella votiva del Sacrario Militare.\nA causa della pandemia Covid-19, il 15 aprile 2020 il Sindaco di Gubbio, Filippo Mario Stirati, ha emesso un decreto con cui ha annullato la Festa dei Ceri per lo stesso anno. Si tratta della prima volta che la Festa dei Ceri viene annullata per motivi non bellici, ma sanitari.\nSempre a causa della pandemia Covid-19, il 19 aprile 2021 il sindaco di Gubbio, Filippo Mario Stirati, ha emesso un decreto con cui ha annullato la Festa.\nCaratteristiche dei Ceri.\nI Ceri sono tre manufatti in legno coronati dalle statue di Sant' Ubaldo (patrono di Gubbio), san Giorgio e sant'Antonio abate, innestati verticalmente su altrettante barelle, a forma di \"H\", che ne permettono il trasporto a spalla; il loro peso, comprensivo di tutti gli elementi, \u00e8 di quasi 300 kg.\nDurante l'anno, il cero e la barella sono conservati nella basilica di Sant'Ubaldo, mentre i santi sono esposti nella chiesa di San Francesco della Pace, chiesa dell'Universit\u00e0 dei Muratori.\nIl cero \u00e8 formato da due espansioni fusiformi sovrapposte verticalmente, a forma di prismi ottagonali, costituiti da tavolette dipinte. La decorazione, eseguita su tela, consiste essenzialmente di motivi ornamentali classici, come arabeschi, grottesche, candelabre e spirali vegetali.\nDal cero escono quattro grandi maniglie laterali (dette \"manicchie\"), anche esse di legno, che servono per il trasporto orizzontale del cero e fungono da ammortizzatore in caso di cadute durante la Corsa, e due perni (detti \"timicchioni\") alle estremit\u00e0, che garantiscono l'ancoraggio per la barella e per il Santo. La connessione tra questi tre elementi si ottiene attraverso un cuneo di ferro (detto \"cav\u00eca\") che viene infilato nelle apposite fessure dei timicchioni durante il montaggio.\nLa barella \u00e8 essenziale per trasportare il cero e si compone di due stanghe collegate, a formare una H, da una robusta tavola centrale (detto \"barelone\") con un foro in cui \u00e8 inserito il cero.\nLe statuette dei Santi sono anch'esse di legno e raffigurano sant'Ubaldo in veste episcopale ed in atto di benedire, san Giorgio a cavallo con lancia, scudo, armatura e mantello azzurro, e sant'Antonio Abate con il saio da benedettino ed il fuoco in mano.\nDIMENSIONI DEI CERI\nL'organizzazione della Festa.\nLa Festa \u00e8 il risultato di una complessa preparazione a carico di varie istituzioni ed associazioni. Queste sono le principali.\nComune di Gubbio.\nIl Comune di Gubbio ha il compito di finanziare le spese generali per la Festa e di provvedere alla sicurezza ed alla manutenzione del percorso della Corsa. Inoltre svolge minori compiti di rappresentanza, come l'invito di illustri ospiti della Tavola bona.\nIl Comune \u00e8 il proprietario di ceri e barelle, quindi la manutenzione e il restauro sono sotto la sua responsabilit\u00e0.\nUniversit\u00e0 dei Muratori.\nL'Universit\u00e0 dei Muratori, Scalpellini ed Arti congeneri ha una lunga storia che comincia nel medioevo. Dopo essere miracolosamente sopravvissuta alla tempesta \"napoleonica\", si \u00e8 riorganizzata come associazione di mutuo soccorso. Dal 1891, l'Universit\u00e0 \u00e8 depositaria della Festa, provvede all'elezione dei Capitani dei Ceri, che devono essere suoi membri, ed organizza la Tavola bona. Inoltre \u00e8 proprietaria dei santi e provvede alla loro conservazione e restauro. Questa associazione \u00e8 anche proprietaria dei Ceri Mezzani ed organizzatrice di quella Festa.\nMaggio Eugubino.\nL'associazione Maggio Eugubino \u00e8 stata fondata nel 1950 con lo scopo principale di organizzare la preparazione, la pubblicit\u00e0 e la realizzazione degli eventi tradizionali di Gubbio, che tengono posto quasi esclusivamente in maggio, con particolare riguardo alla Festa dei Ceri.\nL'Associazione cura gli aspetti promozionali e scenografici della Festa. Inoltre il Maggio Eugubino anche organizza la Festa dei Ceri Piccoli, i Ceri per i bambini.\nDiocesi di Gubbio.\nAlla Diocesi competono ovviamente tutte le numerose cerimonie religiose collegate alle Festa ed in particolare la Messa dei ceraioli alla chiesa dei \"Muratori\", la Processione con la Statua di Sant'Ubaldo e la Benedizione all'arrivo in Basilica. La Diocesi nomina un Cappellano dei Ceri che presiede a tutte le cerimonie legate alla Festa durante l'anno.\nFamiglie dei ceraioli.\nLe tre Famiglie dei ceraioli (Santubaldari, Sangiorgiari e Santantoniari) sono associazioni create tra il 1968 e 1974 per occupare lo spazio lasciato dalle antiche Universit\u00e0 dei mestieri, che organizzavano un tempo il trasporto dei Ceri. Esse svolgono importanti funzioni sociali tutto l'anno, mantenendo vivo il culto dei Santi ed onorando la memoria dei ceraioli defunti. In particolare organizzano l'elezione del Capodieci (il capo annuale del Cero e responsabile per la Corsa), e collaborano con questo per la pianificazione della Corsa. Sono organizzate in un consiglio ristretto creato su base elettiva e da un'assemblea periodica aperta a tutti i ceraioli. Sono divise in entit\u00e0 territoriali chiamate Manicchie.\nGli uomini della Festa.\nNumerose figure ruotano intorno alla Festa dei Ceri. Hanno compiti distinti e strettamente regolamentati, ma tutti sono essenziali per raggiungere un risultato positivo della Festa. Dal punto di vista pratico, il trasporto dei Ceri \u00e8 organizzato dai ceraioli secondo una modalit\u00e0 complessa e pianificata.\nI ceraioli.\nIl ceraiolo \u00e8 la figura centrale della Festa. Ogni cittadino di Gubbio, per nascita o genuinamente acquisito, pu\u00f2 diventare ceraiolo, dopo un lungo apprendistato che inizia con i Ceri Piccoli e Mezzani e continua svolgendo ruoli di crescente importanza durante la Corsa. Tutti questi ruoli sono sempre sotto la supervisione di pi\u00f9 ceraioli esperti in un rapporto alunno-maestro. La scelta a quale Cero appartenere non \u00e8 legata alla residenza del ceraiolo: i Ceri non hanno niente a che fare con i quartieri della citt\u00e0. In origine, la scelta del Cero era legata al tipo di lavoro e cos\u00ec tramandata di padre in figlio. Tradizionalmente, al Cero di Sant'Ubaldo sarebbero legati i muratori e scalpellini, a quello di San Giorgio i commercianti e gli artigiani, mentre a quello di Sant'Antonio i contadini, i proprietari terrieri e gli studenti.\nOggi, la scelta dovrebbe essere teoricamente libera, ma in realt\u00e0 \u00e8 sempre condizionata dalle tradizioni familiari, soprattutto da parte del padre, che ha lo scopo di influenzare il figlio, futuro ceraiolo. Le donne non portano il Cero, tranne che durante la Mostra. Tuttavia se provengono da importanti dinastie di ceraioli, possono assumere una certa importanza nel condizionare la scelta dei figli.\n\u00c8 difficile stimare il numero di ceraioli realmente coinvolti nella Corsa, infatti essa, a dispetto della pianificazione, \u00e8 ancora sottoposta a circostanze imprevedibili risolte in maniera estemporanea. I ceraioli attivi sono stimati in circa 400 per ogni Cero, ma il loro numero raddoppia se si considerano i bracceri (vedi dopo) e le persone che aiutano spingendo o trainando.\nL'organizzazione della Corsa \u00e8 progettata nel corso di numerose riunioni, presiedute dal Capodieci, che si svolgono periodicamente nelle Manicchie in cui il territorio \u00e8 diviso. Ad ogni Manicchia spetta, oramai per tradizione, l'organizzazione di specifiche parti della Corsa e, nelle riunioni si dovranno confermare o sostituire i ceraioli, in base a come si sono comportati nella Corsa precedente. Anche se si tende a negarlo, esiste all'interno di ogni Cero (e di ogni Manicchia) una certa concorrenzialit\u00e0, se non un vero e proprio antagonismo, per i ruoli pi\u00f9 prestigiosi nella Corsa, che rendono spesso le riunioni particolarmente accese.\nLa divisa.\nLa divisa da \"ceraiolo\" \u00e8 costituita da un paio di pantaloni bianchi in tela di cotone, una camicia di colore diverso a seconda del Cero di appartenenza (gialla per Sant'Ubaldo, azzurra per San Giorgio e nera per Sant'Antonio), una fascia rossa (detta \"fusciacca\") legata in vita a mo' di cintura, un fazzoletto rosso appoggiato sulle spalle e puntato davanti. L'attuale divisa dei ceraioli \u00e8 stata creata nel settembre 1928 da una commissione appositamente costituita, in occasione della partecipazione di Ceri alla Mostra dei Costumi e delle Feste Caratteristiche tenutasi a Venezia.\nLa muta.\nLa muta \u00e8 un gruppo di ceraioli assegnati a prendere il Cero, tutti allo stesso tempo, per un pezzo della Corsa (vedi dopo Cambio). La lunghezza del pezzo varia a seconda della pendenza tra i 40 e 100 metri. Ogni muta include un massimo di venti ceraioli, ognuno dei quali ha una posizione assegnata precisa. Otto ceraioli sostengono il peso del Cero con le spalle sotto la stanga della barella. I quattro ceraioli posizionati nella parte estrema e pi\u00f9 affusolata del stanghe sono chiamati puntaroli o punte ed hanno una prevalente funzione di spinta. Gli altri quattro che si pongono sotto la parte centrale e pi\u00f9 tozza della stanga sono chiamati invece cepparoli o ceppi ed hanno un maggiore compito di sostegno. I ceraioli sono disposti in base alla loro altezza in base della pendenza del percorso: quelli alti avanti se il percorso \u00e8 in discesa, in dietro in salita ed all'esterno in curva. Ciascuno di questi otto ceraioli a spalla pu\u00f2 avere un aiuto tramite il braccere, ceraiolo pi\u00f9 basso che lo cinge alla vita e ne afferra il braccio libero.\nI restanti quattro ceraioli sono posti in mezzo alle stanghe. Il capodieci (capo dei dieci) \u00e8 il ceraiolo pi\u00f9 avanzato di questi ed ha il compito di guidare il Cero, regolando la velocit\u00e0 e correggendo le traiettorie. Subito dietro di lui il barelone avanti occupa una posizione strategica e difficile, prigioniero nel mezzo della barella, per questo motivo \u00e8 di solito un ceraiolo atletico ed esperto. Il barelone dietro \u00e8 posizionato in un angolo cieco dietro il Cero, spinge e controlla i due cepparoli posteriori. Il capocinque (capo dei cinque o sterzarolo), \u00e8 l'ultimo uomo tra le stanghe ed ha la visuale pi\u00f9 ampia. Deve spingere in salita, mantenere l'equilibrio in discesa, e chiudere le curve.\nI Capitani.\nCi sono due Capitani: Primo e Secondo. Essi devono appartenere alla Universit\u00e0 dei Muratori e sono scelti ogni 15 maggio ma entreranno in carica dopo due anni. Il Primo Capitano \u00e8 il capo simbolico della Festa e conduce la Corsa dei Ceri all'interno delle mura. Ricorda la figura dell'antico Contestabile, un magistrato municipale straordinario scelto per coordinare le celebrazioni di maggio in onore di Sant'Ubaldo. Il Secondo Capitano \u00e8 responsabile per l'Alzata dei Ceri e per la Corsa al Monte, cos\u00ec come per la Mostra del Cero di Sant'Ubaldo.\nEssi sono assistiti da altre due figure: il Trombettiere e l'Alfiere, che completano l'Armata a cavallo. Il Trombettiere \u00e8 una figura storica, sempre presente dopo l'istituzione del Contestabile. Durante la Corsa, annuncia l'imminente arrivo dei Ceri suonando le note della \"carica\". Viceversa l'Alfiere \u00e8 stato istituito nel 1951. Ha il compito di tenere l'insegna della citt\u00e0 di Gubbio, al seguito dei Capitani. Dal 2012 tutti i componenti dell'Armata sono tornati ad indossare le uniformi dette napoleoniche, che erano state sostituite negli anni '50 da quelle ispirate al Risorgimento.\nI Capodieci.\nIl Capodieci altrimenti chiamato Primo Capodieci, \u00e8 il capo del Cero per la Festa. Una volta veniva scelto dai Capitani, ma a partire dall'ultimo ventennio del secolo scorso \u00e8 annualmente eletto dai ceraioli con diverse modalit\u00e0 da Cero a Cero. \u00c8 responsabile dell'organizzazione dell'Alzata e della Corsa, ma ha anche compiti pratici, come montare e alzare il Cero, guidarlo alla partenza, abbassarlo e smontarlo (scav\u00ecare) a fine Corsa. La sua uniforme \u00e8 uguale a qualsiasi altro ceraiolo ad eccezione del distintivo sul petto che raffigura, su un nero campo, i simboli del rispettivo Cero: mitra e pastorale per Sant'Ubaldo, scudo, elmo e lancia per San Giorgio, fiamma per Sant'Antonio.\nI Capocetta.\nIl Capocetta (capo dell'accetta) \u00e8 normalmente nominato dal Capodieci e il suo compito principale \u00e8 quello di riparare il Cero in caso di urti o cadute. Ha anche il ruolo di dirigere il Cero durante la Mostra. Indossa una camicia di colore rosso, mentre la fusciacca \u00e8 gialla per Sant'Ubaldo, azzurra per San Giorgio e nera per Sant'Antonio. In mano, tiene un'ascia avvolta in un panno.\nI Tamburini.\nI Tamburini precedono tutte le sfilate del ceraioli. Essi hanno il compito di svegliare i Capitani ed i Capodieci all'alba della Festa. Hanno uniformi simili a quelle del Capocetta con camicia rossa e fascia a seconda del colore del Cero. Quando sfilano marciano tutti insieme, disposti in tre file, uno per ogni Cero, con San Giorgio a destra, Sant'Ubaldo nel mezzo e Sant'Antonio a sinistra.\nIl Programma della Festa.\nLa Festa dei Ceri dura tutto l'anno a causa delle discussioni sulla corsa passata e la preparazione per la successiva. Tuttavia vi \u00e8 una intensificazione degli eventi a gennaio quando avviene l'elezione del Capodieci, che verr\u00e0 ufficialmente presentato al Veglione (Vejone) organizzato per Carnevale da ciascuna delle tre Famiglie. Il Capodieci riceve una investitura ufficiale, che avviene in date diverse: 17 gennaio per Sant'Antonio, 5 marzo (o la domenica pi\u00f9 vicina) per Sant'Ubaldo e il 23 aprile per San Giorgio. Con l'approssimarsi della Festa le riunioni di preparazione e le cerimonie diventano pi\u00f9 frequenti, riscaldate da un entusiasmo generale che contagia l'intera citt\u00e0.\nLa discesa dei ceri.\nLa prima Domenica di maggio, alle ore 8:30, dopo la messa, i tre ceri e le relative barelle sono spostati dalla Basilica di Sant'Ubaldo e scendono in citt\u00e0, dove sono esposti, fino al 15 maggio, nella sala maggiore (Arengo) del Palazzo dei Consoli. \u00c8 consuetudine far sedere i bambini, in divisa da ceraioli e con un fiore in mano, a cavalcioni sul cero durante la discesa. In Piazza Grande i bambini vengono fatti scendere ed i ceri, sempre in posizione orizzontale, girano per tre volte di corsa, prima di entrare nel Palazzo. Subito dopo, negli \"arconi\" sotto la piazza, verr\u00e0 servita la tradizionale coratella (misto di interiora, fegato, cuore e polmoni) di agnello.\nLa vigilia.\nAlle 19:00, tutta la citt\u00e0 si riunisce per ascoltare il Secondo Doppio (la duplice Sonata per il Triduo di Sant'Ubaldo) del Campanone, la campana grande del Palazzo dei Consoli. Dopo la sonata e il tradizionale assaggio di baccal\u00e0 (merluzzo salato arrosto che verr\u00e0 servito all'indomani), i ceraioli si riuniscono nelle rispettive taverne o in \"fondi\" privati, dove si preparano i dettagli finali della Corsa e si brinda alle fortune del Cero. Fino a tardi si possono ascoltare delle bande musicali in giro per le strade di Gubbio, mentre cittadini e forestieri fraternizzano con canti e balli.\nLa Festa.\nLa Festa \u00e8 un flusso continuo di eventi che di sovente \"sforano\" gli orari previsti dal programma (vedi in seguito) ed \u00e8 spesso commista di elementi estemporanei e talvolta discutibili. Essa \u00e8 fatta spontaneamente dagli Eugubini per se stessi, gli ospiti sono apprezzati, ma i visitatori arroganti sono mal tollerati. Quindi, le regole di rispetto e cautela devono essere preventivamente messe a conoscenza di tutti coloro che vogliono partecipare alla Festa.\nPROGRAMMA DELLA FESTA\nLa mattina.\nAlle 5:00 i Tamburini cominciano a girare per le strade della citt\u00e0 per svegliare i Capitani ed i Capodieci rullando la cosiddetta \"Marcia dei Ceri\". Alle 6:00 il Campanone esegue la prima Sonata del giorno per svegliare la citt\u00e0. Alle 7:00 i ceraioli e le autorit\u00e0 della citt\u00e0 si recano al Cimitero civico per deporre una corona di fiori in memoria dei ceraioli defunti. Alle 8:30 ha luogo presso la Chiesa dei Muratori la Messa dei ceraioli. Dopo questa, alle 9.30 circa, segue la cerimonia del \"bussolo\" con l'estrazione dei nomi dei Capitani, che guideranno la Festa tra due anni a venire. Le statuette dei santi, conservate nella chiesa dei Muratori, sono poste su una barella speciale coronata con una struttura in ferro battuto e portati in corteo lungo le strade fino alla sala maggiore del Palazzo dei Consoli, in attesa dell'Alzata insieme ai ceri e il barelle. Successivamente, i ceraioli si portano sotto gli \"arconi\" della piazza per consumare la tradizionale \"Colazione\" a base di baccal\u00e0.\nAlle 10:00 i ceraioli si riuniscono in borgo San Lucia dove viene distribuito il tradizionale mazzolino di fiori, che viene legato al fazzoletto rosso della divisa. Da l\u00ec parte la colorata e vivace sfilata, guidata dai Tamburini, seguiti dai vessilli di Quartieri e Contrade, dalla Banda comunale che suona \"il Fazzoletto\" detta anche \"Taz\u00eclleri\" (marcia eugubina tipica del giorno dei Ceri), dai Capitani con l'Armata, Sindaco e autorit\u00e0 comunali, dai rappresentanti dell'Universit\u00e0 dei Muratori. Poi vengono i tre gruppi di ceraioli, ciascuno dei quali \u00e8 preceduto da una propria banda musicale e guidato dal rispettivo Capodieci con la brocca in mano. La sfilata procede lungo le principali vie del centro storico ed arriva a Piazza Grande.\nL'investitura.\nAlle 11:30 in Piazza Grande ha luogo la cerimonia dell'investitura del Primo Capitano, che riceve le chiavi e le insegne della citt\u00e0 dal Sindaco, con la benedizione del Vescovo. L'atto ricorda l'insediamento del Contestabile (vedi sopra). A questo punto, al comando del Secondo Capitano ha inizio l'Alzata. La porta del Palazzo si apre e, in rapida successione, scendono i Capodieci, i ceri in posizione orizzontale, i santi e le brocche accompagnati da una fiumana di ceraioli.\nL'Alzata.\n\u00c8 uno dei momenti pi\u00f9 spettacolari della Festa. I ceri vengono portati orizzontalmente lungo il lato libero della piazza, con le spalle rivolte verso il muretto panoramico, dove sono state gi\u00e0 sistemate le barelle che li attendono invece in posizione verticale: Sant'Ubaldo al centro, San Giorgio a destra e Sant'Antonio a sinistra. I ceri sono ancorati a queste con un cuneo di ferro chiamato \"cav\u00eca\". I santi sono successivamente fissati all'altra estremit\u00e0 del cero. I Capodieci salgono tra le due stanghe e versano l'acqua contenuta nella brocca tra cero e barella per rendere pi\u00f9 salda la presa, sollevano poi la brocca vuota verso la torretta del palazzo per salutare i campanari e poi verso la Basilica, in omaggio a Sant'Ubaldo. Dopo un cenno finale di intesa, i Capodieci gettano la brocca in avanti tra gli spettatori. Dato che i frammenti della brocca sono considerati un potente portafortuna, si svolge una violenta lotta in mezzo alla folla per impadronirsene. Nello stesso tempo, i Ceri vengono alzati in posizione verticale sotto il contrappeso del Capodieci, che sta proiettando in avanti nel cosiddetto \"volo d'angelo\", e la spinta da dietro dei ceraioli. A questo punto, caricati sulle spalle dei ceraioli, si fanno strada tra la moltitudine assumendo l'ordine di Corsa con Sant'Ubaldo avanti, San Giorgio e Sant'Antonio ed eseguono tre giri completi di corsa in senso antiorario (Girate) intorno al pennone (Sant'Antonio ne compie quattro) per poi disperdersi per le vie della citt\u00e0.\nLa Mostra.\nDopo le Girate i Ceri seguono, separatamente, un percorso dentro e fuori le mura della citt\u00e0 chiamato \"Mostra\" durante il quale vanno ad onorare i ceraioli anziani e defunti presso le loro abitazioni. Terminata la Mostra, ognuno dei tre Ceri viene posato su 4 ceppi di legno artisticamente lavorati, in via Savelli della Porta, in attesa della Corsa. Questi ceppi furono creati nel 1899 dall'artigiano Gaetano Agostinelli e rappresentano i simboli delle Universit\u00e0 e dei mestieri legati al Cero. Durante l'anno sono esposti nella Raccolta Memorie Ubaldiane. I ceraioli hanno la possibilit\u00e0 di partecipare al pranzo offerto negli arconi sotto Piazza Grande. Ospiti importanti, autorit\u00e0 cittadine, e turisti sono ammessi alla Tavola bona, il banchetto servito nella Sala maggiore del Palazzo dei Consoli. In attesa della Corsa, eugubini e visitatori improvvisano danze e canzoni al suono delle bande lungo le vie del centro storico.\nLa Processione.\nAlle 17:00 la Processione con la statua lignea di Sant'Ubaldo lascia la Cattedrale. Essa \u00e8 guidata dal Vescovo con una reliquia del Santo e preceduta da un banda che suona \"O lume della Fede\", l'antico inno a Sant'Ubaldo, una melodia suggestiva e cupa. La Processione segue il senso inverso della Corsa e benedice il percorso dove i Ceri tra breve correranno. \u00c8 consuetudine per gli eugubini e soprattutto se ceraioli cercare di toccare il mantello della statua. Quando la statua che risale il Corso arriva in corrispondenza di via Barbi, i Ceri vengono rimossi dai Ceppi ed ha inizio l'Alzatella, un breve assaggio di corsa (circa 150m) fino alla Chiesa dei Neri, dove si fermano in attesa della Processione.\nLa Corsa.\n\u00c8 il momento pi\u00f9 emozionante e coinvolgente della Festa. Intorno alle 18:00 la Processione ed i Ceri si incontrano davanti alla Chiesa dei Neri. Il Vescovo d\u00e0 ai ceraioli la benedizione \"in articulo mortis\" (che si d\u00e0 a chi \u00e8 in imminente rischio di vita) con la reliquia di Sant'Ubaldo. Poi i Ceri iniziano la loro Corsa per le vie del centro storico preceduti dall'Armata a cavallo con il Trombettiere che suona la carica. La folla applaude e grida \"Via ch'eccoli\". Il Cero deve correre il pi\u00f9 velocemente possibile, mantenendo la posizione verticale evitando pendute o cadute. \u00c8 vietato il sorpasso ed i Ceri devono mantenere lo stesso ordine per tutta la Corsa: Sant'Ubaldo, San Giorgio e Sant'Antonio. La lunghezza totale della Corsa \u00e8 di circa 4.300 metri (vedi percorso) suddiviso in quattro tratti.\nIl cambio.\nLa velocit\u00e0 ed il peso dei Ceri obbligano i ceraioli a frequenti cambi (ogni 100 m circa in discesa e 40 m in salita) che devono essere effettuati senza fermare la Corsa, secondo una tecnica maturata nei secoli. Gli otto ceraioli, quattro per lato, che devono entrare sotto il Cero, si lanciano tutti insieme con la spalla sotto la stanga dietro i compagni che devono sostituire, ad eccezione dei puntaroli dietro che, per la mancanza di spazio, sono costretti ad entrare davanti al rispettivo ceraiolo. Solo allora i ceraioli uscenti si fanno da parte. Successivamente entreranno anche gli otto bracceri. I ceraioli in mezzo alle stanghe cambiano meno frequentemente, tuttavia la loro sostituzione \u00e8 pi\u00f9 complessa. Particolarmente difficile \u00e8 il cambio dei capodieci e del barelone avanti, che, per uscire, sono costretti a correre in avanti pi\u00f9 veloci del Cero.\nPrimo tratto.\n\u00c8 un tratto breve (665 m), in discesa (dislivello -32 m) e molto veloce. \u00c8 considerato il pi\u00f9 difficile e pericoloso tratto della Corsa e perci\u00f2 \u00e8 riservato ai ceraioli pi\u00f9 robusti e coraggiosi. Questo tratto inizia con la Calata dei Neri (via Dante) con la sua erta discesa (la pi\u00f9 ripida della Corsa=15%) chiusa da una secca curva a gomito (la curva della Statua). Successivamente, i Ceri scendono lungo il Corso, dove raggiungono la velocit\u00e0 massima della Corsa. Dopo i 400 m dello spettacolare rettilineo, essi curvano ad angolo retto a livello di piazza Sant'Antonio (piazza Oderisi), dove il solo Cero di Sant'Antonio esegue una piccola girata. I Ceri affrontano un'altra discesa, la Calatella di Meli (via Cairoli), alla fine della quale si verifica la prima sosta, che dura circa 15-20 minuti per permettere di spostarsi nel secondo tratto.\nSecondo tratto.\n\u00c8 un tratto lungo quasi un chilometro che attraversa la parte bassa della citt\u00e0 fino a raggiungere Piazza Grande. Inizia con un'altra impegnativa discesa la Calata dei Ferranti (via Mazzatinti) chiusa da un brusco e pericoloso cambio di pendenza finale, dove la strada ritorna in leggera salita. La Corsa continua nello spazio piatto della piazza del Mercato (Piazza 40 Martiri) descrivendo due curve ad angolo retto (San Francesco e Farmacia). A questo punto i Ceri rientrano nelle stradine del centro storico ed affrontano altre due curve difficili (San Lorenzo e San Martino). Alla fine salgono per via dei Consoli fino a Piazza Grande, dove si fermano.\nTerzo tratto.\n\u00c8 lungo anche questo circa un chilometro inizialmente in pianura e poi in decisa salita (dislivello +65 m). La Corsa ha inizio al segnale del sindaco, che scuote un fazzoletto bianco dalla finestra del Palazzo Comunale. Al suono del Campanone i Ceri eseguono tre giri in senso antiorario, alla massima velocit\u00e0 (Birate) e poi scompaiono dentro la lunga e pianeggiante via XX Settembre. Quindi si inerpicano per i \"Buchetti\" la parte pi\u00f9 ripida (28%) e stretta (poco pi\u00f9 di 2m) della Corsa. I Ceri si arrestano prima di porta Sant'Ubaldo, e qui sono successivamente abbassati in posizione orizzontale per passare sotto l'angusta porta, che costituisce una pericolosa strettoia all'afflusso sul Monte.\nQuarto tratto.\n\u00c8 il tratto finale della Corsa, il pi\u00f9 lungo (quasi 1600m) ed in forte e continua salita (dislivello +229m). Si tratta di una strada sterrata articolata in nove viali (Stradoni) e otto tornanti (tre dei quali ospitano delle chiesette dette \"Capelucce\"), che i Ceri completano in nove-dieci minuti grazie al massimo dispiego di ceraioli (anche pi\u00f9 di 40 mute per un totale di oltre 400 uomini per ogni Cero). Qui lo sforzo fisico e l'impegno dei ceraioli raggiunge l'acme, ma l'esaltazione della Corsa e l'incitamento della folla sembra dare loro una forza sovrumana.\nL'arrivo.\nAi piedi della scalinata della Basilica, i Ceri sono abbassati in avanti per attraversare la porta ed entrare nel chiostro. Quando esista una distanza sufficiente il Cero di Sant'Ubaldo riesce a chiudere la porta di fronte al Cero di San Giorgio. In questo caso i ceraioli di Sant'Ubaldo hanno facolt\u00e0 di festeggiare separatamente e smontare (scaviare) il Cero o riaprire il portone e fare festa con gli altri. Nel caso in cui San Giorgio sia molto vicino, il portone non pu\u00f2 essere chiuso ed i Ceri entrano insieme nel chiostro. Qui i Ceri effettuano pi\u00f9 giri intorno al pozzo ed i ceraioli mostrano apertamente la loro soddisfazione o delusione in base a come \u00e8 andata la Corsa. I Ceri sono poi scaviati e portati all'interno della Basilica dove, tra l'entusiasmo e la commozione generali, vengono ricollocati sugli appositi basamenti di pietra fino all'anno successivo.\nL'epilogo.\nDopo la Benedizione ed il canto di ringraziamento \u201cO lume della fede\u201d a Sant'Ubaldo, i santi sono posti su una barella speciale e riportati nella citt\u00e0 fino alla Chiesa dei Muratori, dove il corteo assume un carattere processionale con l'accensione di fiaccole. I ceraioli si riuniscono nelle loro taverne per mangiare, bere e riposare, e per commentare i vari aspetti della Festa e soprattutto della Corsa. In alcuni siti caratteristici, le Famiglie dei ceraioli organizzano danze per cittadini e turisti.\nLe regole.\n\u00c8 difficile sintetizzare le poche, incomprensibili e mai scritte regole della Corsa. \"Chi ha vinto?\" \"Nessuno ha vinto o meglio Gubbio ha vinto.\" Su questo gli Eugubini sono molto laconici e non apprezzano dare ulteriori spiegazioni.\nIn breve le regole principali sono queste. Il Cero deve correre alla massima velocit\u00e0 possibile mantenendo l'ordine stabilito dalla Tradizione: Sant'Ubaldo, San Giorgio e Sant'Antonio. La Corsa deve essere completata prima di mezzanotte del 15 maggio. Un ceraiolo in azione non deve abbandonare la barella per nessun motivo fino a quando non viene sostituito in un cambio. \u00c8 vietato fermarsi, se non alle soste predeterminate o in caso della caduta del Cero che sta davanti, in questo caso il Cero che corre dietro deve aspettare che questo si rialzi.\nUn vincitore ufficiale non esiste e questo \u00e8 sorprendente considerando lo sforzo e i rischi assunti dai ceraioli. Questo \u00e8 il motivo per cui la Festa \u00e8 definita come la Festa dei matti. La filosofia del ceraiolo \u00e8 molto lontana dal moderno concetto di agonismo: la competizione principale \u00e8 con se stessi in onore di Sant'Ubaldo. La cosa importante \u00e8 avere fatto una buona Corsa ed in questo caso sono due gli elementi di giudizio: la caduta ed il distacco.\nLa caduta del Cero \u00e8 la perdita della verticalit\u00e0 e il contatto con il terreno. \u00c8 il peggior evento e il pi\u00f9 memorabile della Festa, inequivocabile elemento di giudizio negativo. Il disonore \u00e8 piuttosto alto e gli sfortunati ceraioli coinvolti sono soggetti a molte critiche e battute. \u00c8 tradizione di offrire a questi ceraioli un mazzo di bietola, che a Gubbio \u00e8 considerato un simbolo di scarsa forza fisica.\nIl distacco \u00e8 l'aumento della distanza tra un Cero e l'altro. Questo elemento \u00e8 considerato solo alla fine dei pezzi pi\u00f9 importanti (cio\u00e8 Corso, Mercato, Birate) e alla fine di ogni tratto, specialmente quello finale, dove la chiusura della porta assume una certa importanza.\nLa mancanza di un vincitore ufficiale e l'estrema soggettivit\u00e0 degli elementi di giudizio (cadute a parte) favoriscono in realt\u00e0 interminabili discussioni e sfott\u00f2 che durano tutto l'anno.\nGli altri Ceri.\nL'amore quasi \"fanatico\" per i Ceri pu\u00f2 essere espresso in modi diversi. Una delle espressioni pi\u00f9 evidenti \u00e8 la ripetizione della Festa per i diversi gruppi di et\u00e0 in date differenti e in luoghi diversi.\nI Ceri Mezzani.\nI Ceri Mezzani si svolgono sulla prima domenica dopo il 17 maggio. Essi sono organizzati dalla Universit\u00e0 dei Muratori e la Festa si ripete nella stessa modalit\u00e0 e spirito della manifestazione principale, con ceri di dimensioni ridotte (4 metri e 180 kg circa) portato da ceraioli adolescenti. Le prime notizie di questa Festa risalgono alla met\u00e0 del XIX secolo. I Ceri Mezzani attualmente in uso sono stati costruiti dal laboratorio Poggi nel 1966. Quelli precedenti sono ora esposti nella Raccolta Memorie Ubaldiane.\nI Ceri Piccoli.\nLa Festa dei Ceri Piccoli (150 cm e 40 kg circa) si svolge il 2 giugno ed \u00e8 organizzata dall'Associazione \"Maggio Eugubino\" per i bambini. Anch'essa ripete la manifestazione principale e svolge un importante percorso nell'educazione ceraiola. Questa festa \u00e8 stata documentata dall'inizio del '900. Gli attuali Ceri Piccoli sono stati costruiti da Antonio Sannipoli nel 1986-87, mentre quelli precedenti sono stati donati alla comunit\u00e0 di Jessup, Pennsylvania (vedi dopo).\nI Ceri di Jessup, Pennsylvania, USA.\nTra la fine '800 ed i primi del '900 un gran numero di Eugubini emigr\u00f2 a Jessup, Pennsylvania, USA, per lavorare come minatori. L'attaccamento alla Festa era cos\u00ec forte che dal 1909 \u00e8 stata organizzata una festa molto simile a quella di Gubbio, chiamata \"Saint Ubaldo Day\" o \"Race of the Saints\". Da allora l'evento \u00e8 stato ripetuto con una certa regolarit\u00e0 e da questo secolo \u00e8 diventato fisso nel sabato del Memorial Day (l'ultimo sabato di maggio).\nI Ceri di Jessup sono un po' pi\u00f9 leggeri (180 kg) e meno alti (3 metri) di quelli di Gubbio per consentire che i Santi non rimangano impigliati nei numerosi fili elettrici che attraversano le strade. Esiste anche qui la Festa dei Ceri Piccoli che avviene il giorno dopo.\nI Pini di Thann, Alsazia, Francia.\nLa \"Cremation des trois Sapins\" (la cremazione dei tre pini) \u00e8 una festa in onore di Sant'Ubaldo (\"Thiebaut\") che ha luogo a Thann in Alsazia. Nonostante la festa abbia solo deboli analogie (il numero tre e la comune derivazione con i riti degli alberi) con quella dei Ceri, forte \u00e8 il legame con il condiviso Patrono Sant'Ubaldo. Infatti a Thann \u00e8 presente una reliquia di Sant'Ubaldo, una parte del mignolo della mano destra. Secondo la leggenda, questa reliquia fu portata da un servo di Sant'Ubaldo originario dell'Olanda. Durante il suo ritorno in patria, egli arriv\u00f2 sul luogo dove oggi sorge Thann e qui not\u00f2 che il bastone che aveva appoggiato in terra aveva messo delle radici. Nella stessa notte erano state notate tre luci sopra la foresta. In base a questi presagi il conte Engelhart de Ferrette, signore del luogo, fece voto di costruire una cappella dedicata a Sant'Ubaldo: l'embrione della attuale magnifica \"Collegiale\" gotica.\nLa festa si tiene il 30 giugno di ogni anno. Alle 22:00, dopo una processione con la statua di Sant'Ubaldo, vengono bruciati tre grandi tronchi di pino. I fal\u00f2 sono accesi da autorit\u00e0 militari, religiose o civili.\nIl simbolo dell'Umbria.\nDal 1973 i Ceri sono il simbolo della Regione Umbria. Il bozzetto \u00e8 stato realizzato da due architetti napoletani Gino e Alberto Anselmi e rappresenta i contorni stilizzati dei tre Ceri allineati.\nQuesto simbolo fu scelto da un comitato di esperti storici, artisti e designer, che presero in considerazione sia l'impatto grafico, che consentiva l'immediata memorizzazione visiva, sia le profonde radici e la continuit\u00e0 storica, sia l'indiscutibile vitalit\u00e0 dei Ceri, che, al di l\u00e0 dei localismi, era condivisa dall'intera Regione.\nCeri e la Rete delle grandi macchine a spalla.\nNel 2005 fu avviato un progetto di interscambio culturale tra i Ceri di Gubbio ed altre quattro manifestazioni caratterizzate dal trasporto di grandi macchine a spalla (la Macchina di Santa Rosa di Viterbo, la Festa dei Gigli di Nola, la Varia di Palmi e la Faradda di li candareri di Sassari), recepito dalle istituzioni comunali, nel 2006, con il \"Protocollo di Nola\". Tale progetto port\u00f2 alla candidatura delle feste della Rete come \"Patrimonio orale e immateriale dell'umanit\u00e0 UNESCO\". In quell'anno la citt\u00e0 di Gubbio si ritir\u00f2 dal progetto per presentare una candidatura autonoma.\nLa Rete delle grandi macchine a spalla italiane dal 2013 \u00e8 inserita nel patrimonio culturale immateriale dell'umanit\u00e0 dall'UNESCO. Ora Gubbio ha ufficialmente chiesto di essere riammessa a far parte della Rete.\nTerminologia.\nNella Festa dei Ceri \u00e8 in uso da tempo un glossario specifico che viene qui riportato per i termini pi\u00f9 diffusi ed importanti.\n\"Abbassata\": abbassare il Cero in posizione orizzontale alla fine della Corsa.\n\"Alzata\": alzare il Cero in posizione verticale, dopo averlo assemblato (incaviamento).\n\"Ammanicchiare\": afferrare le stanghe della barella del Cero che precede. \u00c8 indice di scarsa velocit\u00e0 del Cero che sta davanti.\n\"Barella\": supporto del cero a forma di H composta da due stanghe parallele e da una traversa (barelone).\n\"Girate\": tre giri alla massima velocit\u00e0 effettuati dai tre Ceri in Piazza Grande durante la Corsa.\n\"Braccere\": ceraiolo di supporto al ceraiolo a spalla che cinge alla vita quest'ultimo reggendone il braccio libero. Solitamente il braccere \u00e8 pi\u00f9 basso di chi deve supportare. I bracceri sono presenti nei ceri grandi e mezzani ma non in quelli piccoli.\n\"Brocca\": vaso in ceramica che viene lanciata dal capo del cero (Capodieci) sulla folla al momento dell'Alzata. Ne sono presenti 3, una per ogni cero. Con la brocca in mano il capodieci saluta la piazza, la folla e i campanari (coloro che suonano la grande campana del palazzo dei consoli), ed al momento del lancio la corsa parte e tutta la piazza si affretta a recuperare frammenti della brocca, ricorrendo anche alla violenza. In caso la brocca venisse afferrata da un individuo senza prima lasciare che si rompa, quest'ultimo verr\u00e0 malmenato da tutti e la brocca verr\u00e0 comunque rotta.\n\"Caduta\": perdita di verticalit\u00e0 in senso laterale con il contatto della stanga della barella con la terra. \u00c8 il peggiore evento che possa capitare ad un Cero in Corsa ed elemento insindacabile di giudizio negativo.\n\"Calata\": pezzo della Corsa caratterizzato da una ripida discesa con partenza da fermo. Le Calate sono due: Calata dei Neri (via Dante) e la Calata dei Ferranti (via Mazzatinti).\n\"Capeluccia\": sono le tre cappelle dislocate a vari livelli della strada del Monte, ultimo tratto della Corsa.\n\"Capocetta\": ceraiolo che reca l'accetta, strumento adatto per incav\u00ecare il Cero e ripararlo dopo eventuali cadute.\n\"Capocinque\": ceraiolo situato in mezzo alle stanghe nella posizione pi\u00f9 arretrata. Ha una fondamentale importanza nelle curve.\n\"Capodieci\": capo del Cero, eletto annualmente, che alza il Cero e lo guida in mezzo alle stanghe nella posizione pi\u00f9 avanzata. \u00c8 il responsabile della Corsa e sceglie personalmente i suoi luogotenenti nel corso di interminabili riunioni preparatorie.\n\"Cav\u00eca\": zeppa metallica a forma di cuneo che blocca il cero alla barella.\n\"Ceraiolo\": portatore del Cero, che pu\u00f2 essere differenziato in ceraiolo in mezzo (capodieci, barelone, capocinque) o a spalla (punta, cepparolo).\n\"Famiglie\": associazioni, di recente formazione, che presiedono alle attivit\u00e0 organizzative e ricreative di ogni Cero.\n\"Fusciacca\": fascia rossa che viene girata pi\u00f9 volte intorno alla vita dei ceraioli ed annodata sul fianco sinistro.\n\"Girate\": rotazioni che i Ceri in verticale o in orizzontale compiono in senso antiorario intorno a delle strutture centrali (pennoni, pozzi, etc.).\n\"Giratelle\": rotazioni che il Cero in verticale compie in senso antiorario intorno al proprio asse durante la Mostra in segno di saluto e omaggio.\n\"Incaviare\": atto di inserire la cav\u00eca nella fessura del timicchione inferiore del cero. In senso pi\u00f9 ampio identifica il montaggio del Cero.\n\"Inchini\": inclinazione ritmica in avanti del Cero per tre volte, segno di cortesia durante la Mostra.\n\"Manicchia\": appiglio per il trasporto orizzontale del cero, che serve da ammortizzatore in caso di caduta. Allo stesso tempo il termine \u00e8 usato per indicare le zone di divisione territoriale dei ceraioli, spesso identificate con un quartiere o una frazione comunale.\n\"Mostra\": esibizione del Cero per la citt\u00e0 da dopo l'Alzata fino alle 15:30 circa, effettuata per omaggiare luoghi e persone. La Mostra rappresenta uno dei momenti pi\u00f9 toccanti della Festa ed uno degli esempi pi\u00f9 qualificanti della \"civilt\u00e0 ceraiola\".\n\"Muta\": gruppo di otto ceraioli a spalla (pi\u00f9 altri otto eventuali bracceri) che entrano simultaneamente dando il cambio alla muta precedente. La parte di Corsa coperta da una muta si chiama pezzo.\n\"Penduta\": perdita di verticalit\u00e0 del Cero, che si inclina decisamente di lato fino ad urtare ed appoggiarsi contro ostacoli.\n\"Puntarolo\" (o punta): ceraiolo \"a spalla\" che occupa la parte estrema (la punta) sia anteriore che posteriore della stanga.\n\"Scaviare\": atto di far uscire la cav\u00eca ed estrarre il timicchione del cero dalla barella. In senso pi\u00f9 lato corrisponde allo smontaggio del Cero.\n\"Stanga\": struttura di legno di pino a forma di fuso, parte costitutiva della barella deputata ad ospitare le spalle di quattro ceraioli. Le parti estreme prendono il nome di punte e quelle intermedie (pi\u00f9 larghe) quelle di ceppi.\n\"Stecchiare\": atto di distruggere il Cero a colpi d'accetta, punizione (mai avvenuta in tempi recenti) cui sarebbe soggetto un Cero che contravvenisse alle regole della Corsa.\n\"Stradone\": nome dato ai nove viali della strada del Monte, ultimo tratto della Corsa.\n\"Tavola bona\": tradizionale pranzo dei ceraioli all'interno del palazzo dei consoli a cui partecipano anche autorit\u00e0 ed ospiti di riguardo.\n\"Timicchioni\": parti terminali del cero dove innestare il santo e la barella.\n\"Universit\u00e0\": Corporazioni delle Arti e Mestieri. Ancora oggi sono esistenti quelle dei Sarti, dei Calzolari, dei Fabbri, dei Falegnami e dei Muratori. Quest'ultima \u00e8 la pi\u00f9 importante, depositaria della Festa dei Ceri dal 1891.\n\"Vejone\": grande festa di carnevale in cui viene presentato il Capodieci da poco eletto."}
{"id": "296092", "revid": "2675", "url": "https://it.wikipedia.org/wiki?curid=296092", "title": "Tavacu", "text": ""}
{"id": "296093", "revid": "2675", "url": "https://it.wikipedia.org/wiki?curid=296093", "title": "Tocchisi", "text": ""}
{"id": "296096", "revid": "2675", "url": "https://it.wikipedia.org/wiki?curid=296096", "title": "Tocchiu", "text": ""}
{"id": "296097", "revid": "2675", "url": "https://it.wikipedia.org/wiki?curid=296097", "title": "Todda", "text": ""}
{"id": "296100", "revid": "47767", "url": "https://it.wikipedia.org/wiki?curid=296100", "title": "Tominu", "text": ""}
{"id": "296101", "revid": "153409", "url": "https://it.wikipedia.org/wiki?curid=296101", "title": "U Borgu", "text": ""}
{"id": "296102", "revid": "2675", "url": "https://it.wikipedia.org/wiki?curid=296102", "title": "U Castell\u00e0 di Casinca", "text": ""}
{"id": "296103", "revid": "2675", "url": "https://it.wikipedia.org/wiki?curid=296103", "title": "U Castell\u00e0 di Mercuriu", "text": ""}
{"id": "296104", "revid": "2675", "url": "https://it.wikipedia.org/wiki?curid=296104", "title": "U Favalellu", "text": ""}
{"id": "296105", "revid": "2675", "url": "https://it.wikipedia.org/wiki?curid=296105", "title": "U Felicetu", "text": ""}
{"id": "296106", "revid": "153409", "url": "https://it.wikipedia.org/wiki?curid=296106", "title": "U Mucale", "text": ""}
{"id": "296108", "revid": "486946", "url": "https://it.wikipedia.org/wiki?curid=296108", "title": "U Munticellu", "text": ""}
{"id": "296109", "revid": "2675", "url": "https://it.wikipedia.org/wiki?curid=296109", "title": "U Muracciole", "text": ""}
{"id": "296111", "revid": "486946", "url": "https://it.wikipedia.org/wiki?curid=296111", "title": "U Musuleu", "text": ""}
{"id": "296114", "revid": "2675", "url": "https://it.wikipedia.org/wiki?curid=296114", "title": "Ulmetu", "text": ""}
{"id": "296116", "revid": "399", "url": "https://it.wikipedia.org/wiki?curid=296116", "title": "Ulmiccia", "text": ""}
{"id": "296117", "revid": "2675", "url": "https://it.wikipedia.org/wiki?curid=296117", "title": "Urbalaconu", "text": ""}
{"id": "296119", "revid": "2675", "url": "https://it.wikipedia.org/wiki?curid=296119", "title": "Urtale", "text": ""}
{"id": "296120", "revid": "46291", "url": "https://it.wikipedia.org/wiki?curid=296120", "title": "Shorea laevis", "text": "Il Bangkirai (Shorea laevis Ridl.) \u00e8 un albero originario della Malaysia e dell'Indonesia.\nFornisce un legno duro e pesante largamente utilizzato per strutture da esterno come ponti e pedane e mobili da giardino.\nHa un grado di ritiro medio, nervosit\u00e0 media e una durezza elevata.\nLa pianta \u00e8 minacciata dall'intensa attivit\u00e0 di taglio a cui \u00e8 sottoposta a causa dell'ottima qualit\u00e0 del suo legno."}
{"id": "296122", "revid": "2675", "url": "https://it.wikipedia.org/wiki?curid=296122", "title": "Valle d'Alisgiani", "text": ""}
{"id": "296124", "revid": "2675", "url": "https://it.wikipedia.org/wiki?curid=296124", "title": "Valle di Campoloru", "text": ""}
{"id": "296125", "revid": "5188", "url": "https://it.wikipedia.org/wiki?curid=296125", "title": "Taglio ad acqua", "text": "Il taglio a getto d'acqua \u00e8 una tecnologia di taglio che utilizza un getto d'acqua ad altissima pressione (fino a 7.000 bar) per tagliare numerosi materiali.\nWaterjet.\nIl taglio waterjet abrasivo e ad acqua pura sta guadagnando la popolarit\u00e0 come utensile per tagliare una ampia variet\u00e0 di materiali. La facilit\u00e0 di programmazione, i costi contenuti di taglio e la possibilit\u00e0 di tagliare pressoch\u00e9 tutti i materiali da pochi decimi di millimetro fino a spessori di 250\u00a0mm con precisione del decimo di millimetro ne hanno fatto una macchina essenziale per numerose tipologie di aziende per diverse applicazioni.\nTaglio ad acqua pura e con abrasivi.\nIl taglio a getto d'acqua senza l'aggiunta di abrasivi trova applicazione anche nel campo alimentare, da cui il nome WJM (water jet machining)\nLa tecnologia a idrogetto \u00e8 in grado di tagliare qualsiasi tipo di materiale, con spessori fino a circa 150\u00a0mm (15\u00a0cm), con un'elevata precisione di taglio (dell'ordine di 1/10 di mm per spessori fino a 40\u201350\u00a0mm). Il taglio ad acqua non provoca alcuna alterazione fisica o deformazione meccanica del pezzo e consente di tagliare materiali di spessore non uniforme e materiali compositi o stratificati.\nLa larghezza del solco di taglio \u00e8 molto contenuta permettendo di ottenere la minima quantit\u00e0 di materiale asportato. L'idrogetto consente il taglio di materiali preverniciati e/o rivestiti con pellicola di protezione; inoltre le superfici originate dal taglio presentano poche sbavature.\nLa tecnologia a idrogetto pu\u00f2 tagliare tutti i materiali che il taglio a laser non sarebbe in grado di tagliare senza danneggiare o alterare (come gomma, sughero, pelle, cuoio, materiali espansi, plastica, legno, fibre di carbonio, ecc.) fino a spessori di 350\u00a0mm.\nAltri materiali lavorabili sono: titanio, ottone, rame, acciaio inossidabile, alluminio, vetro, marmo, ceramica, ecc.\nAggiungendo sostanze abrasive all'acqua \u00e8 possibile tagliare spessori maggiori o materiali pi\u00f9 duri con maggior velocit\u00e0, in questo caso si parler\u00e0 di AWJM (abrasive water jet machining) con il contro di una superiore usura dell'ugello a causa del lavoro compiuto dalle particelle di abrasivo all'interno dello stesso.\nL'abrasivo che viene solitamente utilizzato \u00e8 una sabbia speciale di composizione almandina denominato Garnet che proviene dall'Australia e dall'India. L'abrasivo Garnet ha due origini, sabbioso che quindi si trova gi\u00e0 in natura sotto forma di dune sabbiose e di origine rocciosa poi macinato nella granulometria richiesta.\nCaratteristiche del taglio.\n\u00c8 possibile tagliare forme in 2D di qualsiasi sagoma con precisioni di \u00b10,1\u00a0mm con macchine utensili dette a \"3 assi\" (denominati x,y,z solitamente). Si possono inoltre utilizzare robot (5 o pi\u00f9 assi) per eseguire smussi e pareti anche con conicit\u00e0 variabili. Data la dinamica del getto non \u00e8 possibile eseguire pareti raggiate rispetto all'asse verticale.\nQualit\u00e0 dei bordi.\nLa qualit\u00e0 dei bordi per i pezzi eseguiti con il taglio ad acqua \u00e8 definita con numeri da 1 a 5. I numeri pi\u00f9 bassi indicano una finitura pi\u00f9 grezza, mentre quelli pi\u00f9 alti una finitura migliore. Per i materiali sottili, la velocit\u00e0 di taglio per la qualit\u00e0 1 \u00e8 tre volte maggiore della qualit\u00e0 5. Per materiali pi\u00f9 spessi la velocit\u00e0 della qualit\u00e0 1 pu\u00f2 essere 6 volte maggiore di quella della qualit\u00e0 5. Ad esempio il taglio di una lastra in alluminio spessa 102\u00a0mm richiede una velocit\u00e0 di 18 per Q5 e 107 per Q1, ovvero circa 6 volte pi\u00f9 veloce.\nVantaggi e svantaggi.\nIl taglio a getto d'acqua \u00e8 un taglio a freddo, quindi non altera le caratteristiche chimico fisiche del materiale tagliato. La ZTA (Zona Termicamente Alterata) \u00e8 nulla come nulli sono i danneggiamenti locali dovuti alle alte temperature di taglio proprie delle altre tecnologie.\nUn ulteriore vantaggio \u00e8 il non sottoporre il pezzo a particolari sollecitazioni meccaniche durante il taglio come nel caso dell'utilizzo di cesoie.\nGli svantaggi sono l'usura dell'ugello per la tecnica AWJM, la rumorosit\u00e0 prodotta durante la fase di taglio e l'impossibilit\u00e0 di eseguire lavorazioni 3d complesse come si pu\u00f2 fare invece con una fresatrice."}
{"id": "296126", "revid": "2675", "url": "https://it.wikipedia.org/wiki?curid=296126", "title": "Valle di Campulori", "text": ""}
{"id": "296127", "revid": "2675", "url": "https://it.wikipedia.org/wiki?curid=296127", "title": "Valli di Mezzana", "text": ""}
{"id": "296129", "revid": "1718925", "url": "https://it.wikipedia.org/wiki?curid=296129", "title": "Faglia di Sant'Andrea", "text": "La faglia di Sant'Andrea (in inglese, San Andreas Fault) \u00e8 una faglia trascorrente con movimento destro che si estende per circa 1.200\u00a0km attraverso la California, tra la placca nordamericana e la placca pacifica, congiungendo il margine convergente di Cascadia (zona di subduzione della Cascadia) con il margine divergente del Golfo della California (dorsale del Pacifico orientale). \u00c8 famosa per i devastanti terremoti che si sono verificati nelle sue immediate vicinanze.\nFu individuata per la prima volta nella California settentrionale nel 1895 da Andrew Lawson, professore di geologia dell'Universit\u00e0 di Berkeley, che la chiam\u00f2 cos\u00ec a partire da un piccolo lago, la \"Laguna de San Andreas\", situato su una valle formata proprio dalla faglia a sud di San Francisco. Dopo il terremoto di San Francisco del 1906, Lawson scopr\u00ec inoltre che i danni peggiori la faglia li avrebbe fatti nella parte meridionale della California nei pressi di Los Angeles perch\u00e9 \u00e8 proprio l\u00ec che ha accumulato il maggior grado di energia.\nDescrizione.\nLa faglia di Sant'Andrea pu\u00f2 essere divisa in tre segmenti o parti:\nLa parte meridionale (nota come \"segmento Mojave\") inizia presso il mare di Salton e procede verso nord curvando leggermente verso ovest incontrando le Montagne di San Bernardino. Da qui, corre lungo la base meridionale di queste montagne e prosegue in direzione nordovest verso le San Gabriel Mountains. Queste montagne sono il risultato del movimento della faglia e sono chiamate anche \"Transverse Range\" (Catena Trasversale). Questo segmento rappresenta l'area di faglia pi\u00f9 analizzata dai geologi di tutto il mondo. Ci\u00f2 \u00e8 dovuto alla presenza proprio sulla faglia della citt\u00e0 di Palmdale, presso la quale le due zolle di crosta terrestre sono ben visibili.\nQuest'area, chiamata \"Big Bend\" (grande piega), \u00e8 ritenuta essere il punto in cui le due placche esercitano la pressione massima l'una contro l'altra. In quest'area l'intervallo di tempo fra un forte terremoto e il successivo \u00e8 mediamente di 140-160 anni. A nordovest di Frazier Park, la faglia corre attraverso la Carrizo Plain, una lunga distesa priva di vegetazione lungo la quale la faglia \u00e8 ampiamente visibile ed \u00e8 chiamata Elkhorn Scarp.\nLa parte centrale della faglia corre in direzione nordovest da Parkfield a Hollister. Mentre la sezione pi\u00f9 meridionale del segmento, e soprattutto Parkfield, ha sostenuto numerosi terremoti, il resto della faglia centrale \u00e8 sottoposta al cosiddetto scorrimento asismico, che permette alla faglia di muoversi senza che avvengano terremoti.\nLa parte settentrionale inizia da Hollister e attraversa la Penisola di San Francisco, lambendo la citt\u00e0, presso la quale percorre un tratto di mare. Segue dunque la costa californiana fino ai pressi di Capo Mendocino, dove \u00e8 presente una tripla giunzione di placche tettoniche diverse, che risulta essere tra le regioni geologicamente pi\u00f9 instabili. La regione \u00e8 un'area di subduzione della placca Juan de Fuca, sia sotto la placca pacifica (a ovest) che sotto la placca nordamericana (a nord).\nRicerche scientifiche.\nIl piccolo paese di Parkfield, come detto, \u00e8 situato lungo la faglia di Sant'Andrea. I sismologi hanno scoperto che questa sezione della faglia produce terremoti di magnitudo 6.0 con intervalli regolari di circa 22 anni. Dopo i terremoti avvenuti nel 1857, 1881, 1901, 1922, 1934 e 1966, gli scienziati avevano previsto che un terremoto avrebbe colpito Parkfield nel 1993. Questo sisma \u00e8 in realt\u00e0 avvenuto nel 2004. A causa della frequente e regolare attivit\u00e0, Parkfield \u00e8 diventata una delle localit\u00e0 pi\u00f9 popolari del mondo in cui tentare di prevedere e registrare grandi terremoti.\nNel 2004, sono cominciati i lavori a nord di Parkfield nel \"San Andreas Fault Observatory at Depth\" (SAFOD). L'obiettivo del SAFOD \u00e8 di effettuare una perforazione vicina ai 3 chilometri nella crosta terrestre e dentro la faglia di Sant'Andrea. Una griglia di sensori sar\u00e0 installata per monitorare e registrare i terremoti che avvengono in quest'area.\nAltre ricerche sulla faglia, tese a monitorare la velocit\u00e0 di scorrimento lungo la faglia, hanno evidenziato che le citt\u00e0 di Los Angeles e San Francisco (che giacciono su lati opposti della faglia) si stanno avvicinando tra loro, trasportate dalla faglia stessa, alla velocit\u00e0 di 6\u00a0mm all'anno.\nTerremoti rilevanti.\nI tre terremoti pi\u00f9 rilevanti legati all'attivit\u00e0 geologica della faglia di Sant'Andrea sono i seguenti:\nIl 28 settembre 2004 alle 10:15 del mattino, un terremoto del sesto grado della scala Richter colp\u00ec Parkfield, sulla faglia di Sant'Andrea. Sulla base delle ultime teorie, conosciute all'epoca, sulla predizione dei terremoti ci si aspettava che questo terremoto avvenisse nel 1993. Sono passati undici anni prima che questa predizione si avverasse. Sebbene la previsione temporale si sia rivelata largamente imprecisa, (38 anni contro la media di un intervallo di 22 anni tra un terremoto e un altro), la magnitudine del terremoto fu esattamente quella prevista.\nDa tempo si parla del \"Big One\", cio\u00e8 un terremoto di enormi proporzioni che, secondo il libro di Curt Gentry, \"Last Days of the Late, Great State of California\", farebbe staccare la California dal continente americano: tuttavia, come detto prima, la faglia di San Andreas \u00e8 del tipo trascorrente, di conseguenza questo scenario \u00e8 totalmente implausibile."}
{"id": "296130", "revid": "486946", "url": "https://it.wikipedia.org/wiki?curid=296130", "title": "Varguale", "text": ""}
{"id": "296131", "revid": "29035", "url": "https://it.wikipedia.org/wiki?curid=296131", "title": "Faglia di S. Andreas", "text": ""}
{"id": "296132", "revid": "486946", "url": "https://it.wikipedia.org/wiki?curid=296132", "title": "Vargual\u00e8", "text": ""}
{"id": "296133", "revid": "486946", "url": "https://it.wikipedia.org/wiki?curid=296133", "title": "Velone Ornetu", "text": ""}
{"id": "296135", "revid": "2675", "url": "https://it.wikipedia.org/wiki?curid=296135", "title": "Venacu", "text": ""}
{"id": "296136", "revid": "2675", "url": "https://it.wikipedia.org/wiki?curid=296136", "title": "Venzulasca", "text": ""}
{"id": "296138", "revid": "2675", "url": "https://it.wikipedia.org/wiki?curid=296138", "title": "Veru", "text": ""}
{"id": "296139", "revid": "339392", "url": "https://it.wikipedia.org/wiki?curid=296139", "title": "Vescovatu", "text": ""}
{"id": "296140", "revid": "161374", "url": "https://it.wikipedia.org/wiki?curid=296140", "title": "Vicu", "text": ""}
{"id": "296141", "revid": "486946", "url": "https://it.wikipedia.org/wiki?curid=296141", "title": "Vighjaneddu", "text": ""}
{"id": "296144", "revid": "2675", "url": "https://it.wikipedia.org/wiki?curid=296144", "title": "Ville di Parasu", "text": ""}
{"id": "296145", "revid": "2675", "url": "https://it.wikipedia.org/wiki?curid=296145", "title": "Ville di Petragna", "text": ""}
{"id": "296146", "revid": "486946", "url": "https://it.wikipedia.org/wiki?curid=296146", "title": "Vilone Ornetu", "text": ""}
{"id": "296147", "revid": "339392", "url": "https://it.wikipedia.org/wiki?curid=296147", "title": "Viscuvatu", "text": ""}
{"id": "296148", "revid": "2675", "url": "https://it.wikipedia.org/wiki?curid=296148", "title": "Vivariu", "text": ""}
{"id": "296150", "revid": "2675", "url": "https://it.wikipedia.org/wiki?curid=296150", "title": "Volpaghjola", "text": ""}
{"id": "296154", "revid": "2675", "url": "https://it.wikipedia.org/wiki?curid=296154", "title": "Vulpaiola", "text": ""}
{"id": "296159", "revid": "339392", "url": "https://it.wikipedia.org/wiki?curid=296159", "title": "Vutera Bagni", "text": ""}
{"id": "296160", "revid": "1325180", "url": "https://it.wikipedia.org/wiki?curid=296160", "title": "Vutera", "text": ""}
{"id": "296161", "revid": "486946", "url": "https://it.wikipedia.org/wiki?curid=296161", "title": "Zevacu", "text": ""}
{"id": "296162", "revid": "2675", "url": "https://it.wikipedia.org/wiki?curid=296162", "title": "Zicavu", "text": ""}
{"id": "296163", "revid": "2675", "url": "https://it.wikipedia.org/wiki?curid=296163", "title": "Ziglia", "text": ""}
{"id": "296166", "revid": "486946", "url": "https://it.wikipedia.org/wiki?curid=296166", "title": "Zirubia", "text": ""}
{"id": "296167", "revid": "399", "url": "https://it.wikipedia.org/wiki?curid=296167", "title": "Zozza", "text": ""}
{"id": "296180", "revid": "399", "url": "https://it.wikipedia.org/wiki?curid=296180", "title": "Rusazia", "text": ""}
{"id": "296181", "revid": "399", "url": "https://it.wikipedia.org/wiki?curid=296181", "title": "Sarrera", "text": ""}
{"id": "296183", "revid": "399", "url": "https://it.wikipedia.org/wiki?curid=296183", "title": "U Lugu di Nazza", "text": ""}
{"id": "296184", "revid": "399", "url": "https://it.wikipedia.org/wiki?curid=296184", "title": "Valle di Rostinu", "text": ""}
{"id": "296186", "revid": "399", "url": "https://it.wikipedia.org/wiki?curid=296186", "title": "Valle di Rustinu", "text": ""}
{"id": "296188", "revid": "124697270", "url": "https://it.wikipedia.org/wiki?curid=296188", "title": "Equazione trigonometrica", "text": "Un'equazione trigonometrica o goniometrica \u00e8 un'equazione in cui l'incognita compare come argomento di una o pi\u00f9 funzioni trigonometriche, quali seno, coseno e tangente.\nAd esempio, un'equazione trigonometrica \u00e8:\no anche:\nInvece, un'equazione del tipo:\nnon \u00e8 un'equazione trigonometrica, poich\u00e9 l'incognita formula_4 non compare come argomento di alcuna funzione trigonometrica.\nIn generale, le equazioni trigonometriche, essendo equazioni trascendenti, non sono riconducibili ad equazioni polinomiali e, quindi, possono essere risolte tramite metodi numerici di approssimazione. Tuttavia, si possono studiare classi di equazioni piuttosto generali che sono risolvibili esattamente. In particolare, quando l'incognita compare solo all'interno di espressioni algebriche che sono argomento di funzioni trigonometriche, \u00e8 sempre possibile, tramite opportune manipolazioni, ricondursi alla risoluzione di equazioni polinomiali o equazioni trigonometriche elementari. A tale scopo, risulta spesso indispensabile l'applicazione di opportune identit\u00e0 trigonometriche per ottenere, da un'equazione la cui forma \u00e8 apparentemente ignota, una equazione equivalente la cui risoluzione \u00e8 immediata.\nEquazioni elementari.\nLe equazioni trigonometriche pi\u00f9 semplici sono quelle riconducibili alle forme seguenti:\nLe equazioni (1) e (2) sono evidentemente impossibili se formula_8.\nNella risoluzione di queste equazioni bisogna tenere presente la periodicit\u00e0 delle funzioni coinvolte, per cui se formula_4 \u00e8 una soluzione della (1) o della (2), allora lo \u00e8 anche formula_10, per ogni numero intero formula_11; se invece formula_4 \u00e8 una soluzione della (3), allora lo \u00e8 anche formula_13, per ogni numero intero formula_11 (d'ora in avanti sar\u00e0 sottinteso che formula_11 \u00e8 un generico numero intero).\nL'equazione (1) ammette la soluzione formula_16, e pu\u00f2 essere risolta in maniera esatta quando formula_4 corrisponde ad angoli di cui sono note le funzioni trigonometriche. Poich\u00e9 vale l'identit\u00e0 formula_18, un'altra soluzione della (1) \u00e8 formula_19. Queste sono le uniche soluzioni nell'intervallo [0,\u00a02\u03c0). In definitiva, le soluzioni dell'equazione (1) sono:\nper ogni intero formula_11. Ad esempio, l'equazione formula_22 ammette la soluzione formula_23, pertanto tutte le soluzioni sono date da:\nPi\u00f9 concisamente, le soluzioni si possono riassumere in un'unica formula:\nConsiderazioni analoghe valgono per l'equazione (2), in cui una soluzione \u00e8 data da formula_26, mentre l'altra soluzione nell'intervallo formula_27 \u00e8 formula_28, come si deduce dall'identit\u00e0 formula_29. In definitiva, le soluzioni sono formula_30, formula_31 e tutti gli angoli che differiscono da questi per un multiplo intero di formula_32:\nInfine, esiste sempre una ed una sola soluzione dell'equazione (3) nell'intervallo formula_34, ossia formula_35. Poich\u00e9 il periodo della tangente \u00e8 pari a formula_36, segue che tutte le soluzioni della (3) sono date da:\nDalle considerazioni precedenti, seguono anche le seguenti utili implicazioni:\ndove formula_11 ed formula_42 sono numeri interi.\nEquazioni in una sola funzione trigonometrica.\nLe equazioni in cui figura una sola funzione trigonometrica (dello stesso argomento) si possono ricondurre immediatamente alle equazioni elementari, prendendo tale funzione come incognita ausiliaria. Ad esempio:\nPosto formula_44, si ottiene l'equazione algebrica nell'incognita formula_45:\nche ha le soluzioni formula_47 e formula_48. \u00c8 quindi sufficiente risolvere le equazioni elementari formula_49 e formula_50, le cui soluzioni sono rispettivamente da formula_51 e formula_52.\nQualora compaiano pi\u00f9 funzioni trigonometriche (dello stesso argomento), si possono in generale esprimere tutte le funzioni trigonometriche per mezzo di una sola tramite le note identit\u00e0 trigonometriche, per poi proseguire come nell'esempio precedente:\nIn questo caso \u00e8 conveniente usare sostituire formula_54, ottenendo, dopo pochi calcoli, l'equazione:\nChe \u00e8 del tipo gi\u00e0 analizzato.\nSe, infine, gli argomenti delle funzioni trigonometriche non sono tutti uguali, l'equazione si pu\u00f2 spesso ricondurre ai casi gi\u00e0 analizzati tramite l'uso di identit\u00e0 trigonometriche. Ad esempio:\nSi potrebbero utilizzare le formule di addizione e sottrazione del seno, ma in questo caso \u00e8 conveniente l'applicazione delle formule di prostaferesi:\nLa cui soluzione \u00e8:\nEquazioni lineari in seno e coseno.\nUn\"'equazione lineare in seno e coseno\" \u00e8 un'equazione nella forma:\ndove sono dati formula_62, formula_63, formula_64 reali.\nSe uno tra formula_62 e formula_63 \u00e8 nullo, l'equazione rientra nei casi gi\u00e0 esaminati. Se formula_62 e formula_63 sono entrambi non nulli e formula_69 Si ha l'equazione omogenea:\nSe fosse formula_71, allora dovrebbe essere formula_49 o formula_73. Ci\u00f2 implicherebbe formula_74, contro l'ipotesi. Supposto quindi formula_75, dividendo per formula_76 si ottiene:\nche \u00e8 un'equazione elementare. Rimane da analizzare il caso in cui i coefficienti siano tutti e tre diversi da zero. Per questa equazione esistono diversi metodi risolutivi (naturalmente equivalenti tra loro) che non richiedono di eseguire calcoli con i radicali.\nFormule parametriche.\nPoniamo:\nCon questa posizione, stiamo naturalmente escludendo i valori dati da formula_79, per cui sar\u00e0 necessaria una discussione.\nApplicando le formule parametriche, l'equazione diventa:\nche \u00e8, in generale, un'equazione di secondo grado in formula_81. Ridotta a forma intera, si ottiene:\nPer formula_79, formula_84 e formula_85, per cui l'equazione originaria diventa:\nche \u00e8 vera se e solo se formula_87. In questo caso, l'equazione formula_81 ridotta a forma intera \u00e8 un'equazione di primo grado.\nRiassumendo:\nAngolo ausiliario.\nDividendo l'equazione per formula_94, si ottiene:\nPoich\u00e9\nesiste un angolo, che chiamiamo formula_97, tale che formula_98 e formula_99.\nL'equazione si pu\u00f2 allora scrivere come segue:\nossia:\nper le formule di addizione del seno. Da questa equazione elementare si ottengono facilmente le soluzioni dell'equazione di partenza.\nSistema.\nPosto formula_102 e formula_103, vale ovviamente la relazione formula_104. Si ottiene il sistema non lineare:\nRisolvendo questo sistema (che equivale geometricamente a trovare le intersezioni della retta di equazione formula_106 con la circonferenza goniometrica), si ottengono le soluzioni dell'equazione iniziale.\nEquazioni omogenee in seno e coseno.\nUn'equazione trigonometrica omogenea in seno e coseno \u00e8 un'equazione in cui compaiono le funzioni trigonometriche seno e coseno di uno stesso argomento incognito, e in cui il polinomio in formula_107 in due variabili che si ottiene con le sostituzioni formula_102, formula_103 \u00e8 omogeneo, cio\u00e8 ha tutti i termini dello stesso grado. Dopo aver verificato se si hanno soluzioni quando formula_71, cio\u00e8 per formula_111, si divide il polinomio per formula_112, dove formula_113 \u00e8 il grado di formula_107. Poich\u00e9 formula_115, posto formula_116 quella che si ottiene \u00e8 un'equazione polinomiale di grado al pi\u00f9 formula_113 nella variabile formula_81, risolvendo la quale si trovano facilmente le soluzioni dell'equazione iniziale.\nEquazione omogenea di secondo grado.\nL'equazione omogenea di secondo grado ha la forma seguente:\ncon formula_62, formula_63, formula_64 numeri reali fissati.\nSe formula_74 oppure formula_69, l'equazione si pu\u00f2 scomporre in fattori. Ad esempio, per formula_74\nDa cui, per la legge di annullamento del prodotto, formula_71 oppure formula_128. Si ragiona analogamente se formula_69.\nSe invece formula_62 e formula_64 sono diversi da 0, si osserva che, se formula_71, non vi sono soluzioni (infatti formula_49 o formula_73, che implicherebbe formula_74); quindi, supposto formula_75, dividendo l'equazione per formula_137 si ottiene:\nRisolvendo questa equazione si trova facilmente il valore di formula_139, per cui il problema si riduce ad equazioni elementari.\nEquazione non omogenea di secondo grado.\nL'equazione pi\u00f9 generale:\ncon formula_62, formula_63, formula_64, formula_113 numeri reali fissati, non \u00e8 omogenea, ma si riconduce facilmente ad una omogenea osservando che formula_145; con questa sostituzione, si ottiene l'equazione:\nche \u00e8 omogenea.\nUn metodo alternativo per risolvere le due equazioni precedenti si ricava osservando che valgono le seguenti identit\u00e0:\nEffettuando queste sostituzioni, si ottiene un'equazione lineare in seno e coseno di formula_150 equivalente a quella iniziale.\nEquazione omogenea di quarto grado.\nPer l'equazione omogenea di quarto grado:\nvalgono considerazioni analoghe a quelle per l'equazione omogenea di secondo grado. Infatti, se formula_74 oppure formula_69, l'equazioni si risolve facilmente mediante scomposizione in fattori. Se formula_62 e formula_64\nsono entrambi non nulli, dal momento che formula_75 non fornisce soluzioni, si ottiene un'equazione equivalente dividendo entrambi i membri per formula_157:\nche \u00e8 un'equazione biquadratica nell'incognita formula_139.\nL'equazione non omogenea:\n\u00e8 facilmente ricondotta ad una omogenea operando la sostituzione:\ncon cui si ottiene l'equazione equivalente:\nche si risolve come quella precedente.\nEquazioni simmetriche rispetto a sin\u00a0\"x\" e cos\u00a0\"x\".\nLe equazioni simmetriche rispetto a formula_163 e formula_76 sono quelle tali che, posto formula_102 e formula_103, sono riconducibili alla forma formula_167, dove formula_168 \u00e8 un polinomio simmetrico, ossia tale che formula_169 per ogni formula_170, formula_171. In altre parole, se si scambiano formula_163 e formula_76, l'equazione rimane invariata.\nQueste equazioni si possono sempre risolvere operando la sostituzione:\nInfatti, ci\u00f2 implica:\nda cui:\nDalla teoria dei polinomi simmetrici \u00e8 noto che formula_168 si pu\u00f2 esprimere come polinomio in formula_180 e formula_181; poich\u00e9 formula_180 e formula_181 sono, a loro volta, solo in funzione di formula_184, questa sostituzione permette di ricondurre l'equazione di partenza ad un'equazione in una sola funzione trigonometrica (formula_184)."}
{"id": "296193", "revid": "712828", "url": "https://it.wikipedia.org/wiki?curid=296193", "title": "Babbana", "text": ""}
{"id": "296195", "revid": "466539", "url": "https://it.wikipedia.org/wiki?curid=296195", "title": "Kur", "text": "Il termine Kur (anche, per esteso, Kurnugi o Kurnugia, \"paese del non ritorno\") \u00e8 una delle parole che nella mitologia sumera viene utilizzata per indicare gli inferi, insieme a Irkalla, l'equivalente dell'Ade della mitologia greca. \n\u00c8 governato da Ereshkigal e Nergal ed \u00e8 menzionato nel mito della \"Discesa di I\u0161tar negli Inferi\". Inoltre \u00e8 un noto demone impegnato in una lotta eterna contro un essere di nome Sathass."}
{"id": "296196", "revid": "1081", "url": "https://it.wikipedia.org/wiki?curid=296196", "title": "Kurnugea", "text": ""}
{"id": "296198", "revid": "1305772", "url": "https://it.wikipedia.org/wiki?curid=296198", "title": "Dragon Kill Points", "text": "DKP o Dragon Kill Points, \u00e8 un sistema a punti usato nei videogiochi online, in modo specifico nei MMORPG, per distribuire gli oggetti tra gruppi di giocatori. I giocatori ricevono punti DKP attraverso la presenza a certi eventi con il loro clan o gilda, e possono utilizzare questi punti per \"comprare\" loot (oggetti) che \"dropperanno\" in futuro. Questo sistema permette ai membri pi\u00f9 attivi di ricevere pi\u00f9 oggetti o oggetti migliori, mentre coloro che contribuiscono meno ricevono meno.\nPerch\u00e9 i DKP?\nMolti MMORPGs prevedono oggetti di alto livello generati casualmente in numeri molto piccoli quando certi nemici molto potenti nel gioco, o \"boss\", vengono sconfitti. Tipicamente, questi oggetti \"droppano\" in quantit\u00e0 molto minore del numero totale di giocatori che fanno parte del gruppo richiesto per sconfiggerli, cos\u00ec \u00e8 necessario un metodo per decidere quali giocatori dovrebbero ricevere gli oggetti. Un metodo \u00e8 la casualit\u00e0. Alcuni giochi, come \"Ragnarok Online\" e successivamente \"World of Warcraft\", contengono delle procedure per via delle quali i giocatori possono decidere la distribuzione degli oggetti in modo casuale. Ma molti giocatori trovano questo sistema, sebbene \"giusto\" nel senso che ogni giocatore del gruppo abbia la stessa probabilit\u00e0 di ricevere l'oggetto, insoddisfacente. Per esempio, con la distribuzione casuale, \u00e8 possibile che i nuovi membri del gruppo ricevano oggetti per i quali i membri preesistenti hanno speso molto tempo ed energie. Molti giocatori preferiscono un metodo in grado di garantire maggiori possibilit\u00e0 di ricevere gli oggetti a coloro che partecipano di pi\u00f9 alle attivit\u00e0 che possono fornirli, mentre i giocatori che partecipano meno dovrebbero avere una possibilit\u00e0 pi\u00f9 bassa.\nObiettivi del sistema DKP.\nI sistemi DKP systems sono spesso un atto di bilanciamento di un numero di obiettivi contrastanti. Alcune propriet\u00e0 che si desiderano per un sistema sono:\nIl raggiungere tutti questi obiettivi contemporaneamente forse non \u00e8 possibile, cos\u00ec le gilde e i clan hanno bisogno di stabilire delle priorit\u00e0 durante la costruzione di un loro sistema DKP.\nDKP di base.\nIl DKP in realt\u00e0 non \u00e8 un singolo sistema ma un numero di sistemi concorrenti che utilizzano lo stesso nome \"DKP\". Il pi\u00f9 semplice di questi sistemi \u00e8 come segue:\nProblemi del DKP di base.\nIl DKP di base \u00e8 allo stesso tempo semplice e facile da capire per i giocatori. Sfortunatamente, ci sono alcune debolezze nel sistema. Per prima cosa, alcuni dicono che \u00e8 sbilanciato in senso opposto, cio\u00e8 che i membri pi\u00f9 anziani ricevono quasi tutti gli oggetti ed i nuovi giocatori \nricevono molto meno di quanto sarebbe giusto. Inoltre, \u00e8 vulnerabile ad attacchi di collusione.\nPer utilizzare la collusione per sconfiggere il DKP base, \u00e8 necessario comprendere che molti oggetti sono spesso utili sono ad una piccola classe di giocatori, ad esempio solo ai Guerrieri, o solo ai Preti. Se, per esempio, viene droppato un oggetto per soli guerrieri, i guerrieri \npotrebbero accordarsi per limitare la spesa dei DKP, assegnandolo casualmente e puntare il minimo, o fissando un tetto di spesa. In questo modo, tutti gli oggetti per soli guerrieri vengono svalutati rispetto agli oggetti delle altre classi. Questo vuol dire che quando vengono \ndroppati oggetti utili per pi\u00f9 classi, inclusi i guerrieri, questi ultimi, come gruppo, avranno pi\u00f9 DKP da spendere rispetto a quelli delle altre classi.\nModifiche al DKP base.\nUna modifica che cerca di rimuovere la vulnerabilit\u00e0 alla collusione \u00e8 l'uso di una lista separata di punti per ogni classe, da spendere su oggetti del tipo singola-classe. La cosa attenua fortemente gli effetti della collusione a spesa di una maggiore complicazione del sistema che diventa pi\u00f9 difficile da comprendere per molti giocatori.\nAltre modifiche coinvolgono l'assegnare punti ai giocatori per circostanze diverse da quelle descritte per il sistema DKP base. Per esempio, i punti potrebbero essere assegnati per l'essere puntuali agli eventi della gilda o del clan, o in base al tempo speso nel gruppo o nel raid per uno scontro. Inoltre, vengono spesso assegnati dei punti bonus per l'aver terminato con successo per la prima volta uno scontro importante in modo da incoraggiare le persone ad unirsi allo sforzo richiesto per permettere l'accesso al gruppo delle nuove aree di alto livello.\nAlcuni sistemi hanno procedure per normalizzare i punti totali in modo che i giocatori anziani non abbiano un numero di punti eccessivamente elevato, cosa che non permetterebbe altro ai giocatori che si uniscono pi\u00f9 tardi che di ricevere le \"rimanenze\". La cosa pu\u00f2 essere fatta sottraendo un numero fisso di punti da tutti su base regolare, o creando sistemi per cui i punti scadano col tempo. Per esempio, la gilda potrebbe decidere di sottrarre da tutti i giocatori la media dei giocatori, o di moltiplicare il totale di tutti i giocatori per una costante minore di 1. Queste tecniche mantengono la posizione relativa dei giocatori all'interno della gerarchia, ma rendono pi\u00f9 facile il \"mettersi in pari\".\nPer finire, alcuni sistemi impongono sugli oggetti dei prezzi fissi che vengono stabiliti in anticipo invece di utilizzare un'asta. Questo sistema, \"DKP a prezzo fisso\", ha il vantaggio di poter essere gestito molto rapidamente durante il gioco, ma soffre di effetti economici deleteri derivanti dal controllo dei prezzi (Vedi Controllo dei prezzi sotto).\nAltri sistemi DKP.\nSono in uso alcuni altri sistemi sotto il nome DKP, ma spesso si differenziano profondamente nella loro meccanica. Le sezioni sottostanti forniscono un esempio dei sistemi in uso. Le meccaniche particolari usate da ogni gilda sono spesso leggermente differenti, o utilizzano elementi di pi\u00f9 sistemi. Come tale, la lista non \u00e8 esauriente.\nDKP a Somma-Zero.\nIn questo sistema, viene assegnato in anticipo un valore ad ogni oggetto che pu\u00f2 essere ottenuto in un particolare scontro. Quando viene droppato un tale oggetto, i giocatori, con una priorit\u00e0 data dal totale dei loro punti, hanno l'opzione di ricevere quell'oggetto. Se un giocatore decide \nin tal senso, tutti gli altri che partecipano a quello scontro ricevono un'eguale frazione dei punti appena spesi. I giocatori possono avere un punteggio negativo. Il numero totale dei punti spesi \u00e8 sempre uguale al totale dei punti ricevuti, da cui l'origine del nome \"Somma-Zero\".\nEcco un esempio per rendere il concetto pi\u00f9 chiaro. Se abbiamo un gruppo che conclude uno scontro ricevendo un oggetto che costa 39 punti, e nel gruppo sono presenti 40 membri, la persona che riceve l'oggetto spenderebbe 39 punti, riducendo il proprio totale di 39. A tutti gli altri presenti nel gruppo verrebbe aggiunto 1 punto al loro totale. La persona che ha appena speso i 39 punti, per essere in grado di ottenere un altro oggetto, dovr\u00e0 aspettare finch\u00e9 il suo punteggio totale non raggiunga quello degli altri membri del gruppo. Il risultato finale \u00e8 una sorta di schema round-robin, pesato dal valore dell'oggetto assegnato.\nI propositori del DKP a somma-zero sostengono che permette ai nuovi membri di avere pi\u00f9 possibilit\u00e0 di ricevere oggetti. poich\u00e9 i membri del gruppo avranno spesso un punteggio negativo dopo aver ottenuto oggetti di particolare valore, e i nuovi membri iniziano con 0 punti. \nComunque l'effetto di questo sistema \u00e8 di assegnare un prezzo massimo e uno minimo al \"Mercato dei DKP\", cosa che comporta dei problemi (Vedi Controllo dei prezzi sotto).\nDKP a spesa-totale.\nNel DKP a spesa-totale, quando un giocatore decide di comprare un oggetto, quel giocatore dovr\u00e0 spendere tutti i suoi punti DKP attuali per comprarlo. Gli oggetti vengono assegnati con una priorit\u00e0 derivante dal numero di DKP. La cosa serve ad assicurare che i nuovi giocatori siano in grado di ricevere oggetti anche in un sistema DKP maturo, ma anche che i giocatori anziani avranno quasi la certezza di ricevere oggetti che hanno cercato per molto tempo.\nIl problema pi\u00f9 grosso di questo sistema \u00e8 che frequentemente i giocatori non vogliono spendere tutti i loro punti su certi oggetti, cosa che porta ad avere molti oggetti non reclamati. Inoltre, nel DKP a spesa-totale, i giocatori non saranno pi\u00f9 incentivati, una volta che siano in testa alla classifica dei punteggi, a partecipare a scontri che non portino a ricevere oggetti che ricercano, e saranno portati a partecipare solo quel poco che basta a mantenere il primato in classifica.\nDKP a spesa-che-basta.\nIl DKP a spesa-che-basta vuole ottenere alcuni dei risultati del sistema a spesa-totale, ma in un modo meno estremo. I giocatori hanno una priorit\u00e0 basata sul numero totale di punti. I giocatori che hanno diritto all'oggetto sono scelti in base alla priorit\u00e0, e se un giocatore desidera un oggetto durante il proprio turno, quel giocatore deve spendere una somma di DKP pari a quella del successivo giocatore avente diritto all'oggetto pi\u00f9 un punto. La cosa permette ai giocatori di \nmantenere alcuni DKP, ma agisce come se tutti gli aventi una minore priorit\u00e0 desiderassero l'oggetto e suppone che quei giocatori avrebbero puntato su quell'oggetto fino a quel punto. Uno dei vantaggi pi\u00f9 importanti di questo approccio \u00e8 la semplicit\u00e0 dell'aspetto amministrativo, poich\u00e9 i giocatori devono solo annunciare la volont\u00e0 di ottenere l'oggetto e il raid leader pu\u00f2 determinare tutto ci\u00f2 di cui ha bisogno da questa informazione.\nSebbene non drastico come il sistema a spesa-totale, il DKP a spesa-che-basta pu\u00f2 portare ad avere oggetti non reclamati.\nDKP Probabilistico.\nInvece che spendere direttamente i DKP per comprare gli oggetti, alcune gilde usano il totale DKP dei giocatori per influenzare la loro probabilit\u00e0 di ricevere l'oggetto con un roll casuale. Per esempio se un giocatore ha 20 DKP e un altro 10 DKP, il giocatore con il totale pi\u00f9 alto potrebbe avere il doppio delle possibilit\u00e0 di aggiudicarsi un oggetto. Il totale DKP del vincitore viene poi ridotto del valore predeterminato dell'oggetto.\nStrategie per la gestione degli oggetti non reclamati.\nIn ogni sistema, ma specialmente in quelli che hanno una qualche sorta di prezzo base in essere, ci saranno oggetti non reclamati da nessuno dei membri del gruppo coinvolto. Clan o gilde differenti gestiscono il problema in modi differenti. Un modo \u00e8 che il leader della gilda assegna \nl'oggetto ad un particolare giocatore, o forzandolo a pagare un prezzo in DKP per quell'oggetto, o semplicemente basandosi su chi potrebbe beneficiarne di pi\u00f9, o in base ad altri fattori. Potrebbe essere utilizzato un roll casuale. Alcune gilde hanno una \"banca di gilda\" in cui questi oggetti vengono conservati fino a che qualcuno li desideri (se la cosa \u00e8 possibile nel gioco).\n\u00c8 da notare, comunque, che spesso un sistema DKP viene sviluppato in modo tale da evitare la collusione tra i giocatori. Se il sistema DKP ha un meccanismo di assegnazione degli oggetti non reclamati, questo potrebbe essere utilizzato come metodo di collusione tra i giocatori, a meno che non venga richiesto un pagamento per l'oggetto.\nEconomia dei DKP.\nPoich\u00e9 l'intenzione dei DKP \u00e8 di allocare poche risorse tra i membri di una gilda, si potrebbero collocare in un contesto economico. In particolare, si dovrebbe considerare l'effetto di un tale sistema sulla domanda e sull'offerta che si combinano per determinare il prezzo degli oggetti.\nCapire come funziona l'offerta degli oggetti pu\u00f2 essere problematico. In un'economia normale, l'offerta \u00e8 creata dagli sforzi di agenti nell'economia ad usare risorse per creare dei beni o dei servizi in vendita, e non c'\u00e8 dubbio, gli oggetti in un MMORPG sono generati dagli sforzi dei giocatori. In giochi come \"World of Warcraft\", comunque, alcuni oggetti possono essere utilizzati solo dal giocatore che li raccoglie per primo. Tali oggetti sono denominati Bind on Pickup (BoP). Altri oggetti possono essere venduti o ceduti. Nella terminologia di \"World of Warcraft\" questi oggetti sono Bind on Equip (BoE). L'offerta di questi oggetti \u00e8 quindi alquanto cavillosa, poich\u00e9 solo i presenti ad un particolare scontro possono ricevere l'oggetto. Per la maggior parte, l'offerta \u00e8 una costante fissa di volte per il numero di volte che un gruppo particolare completa un certo scontro.\nUna volta che un giocatore ha un oggetto particolare, non avr\u00e0 pi\u00f9 bisogno di riprenderlo. Cio\u00e8 l'utilit\u00e0 marginale della seconda copia di quell'oggetto \u00e8 pari a zero, mentre \u00e8 alta per la prima copia di oggetti utili per quel giocatore. Quando si affronta uno scontro nuovo o uno scontro non completato molto spesso da parte di un gruppo particolare, la domanda per gli oggetti ottenuti da quegli scontri sar\u00e0 molto alta.\nComunque, dopo aver completato lo scontro molte volte, molti dei giocatori avranno gi\u00e0 ottenuto ci\u00f2 di cui hanno bisogno, e quindi la domanda tende a crollare drasticamente.\nL'effetto di un'offerta grosso modo fissa e di una domanda che decresce rapidamente \u00e8 che il valore dei DKP degli oggetti \u00e8 molto alto all'inizio quando una gilda \u00e8 nuova e crolla rapidamente quando la gilda matura, fino ad arrivare ad uno stadio stabile controllato dalla rarit\u00e0 dell'oggetto, dal suo valore relativo, e dalla percentuale di ingresso di nuovi membri e di uscita di membri esistenti. Certamente, questo \u00e8 il motivo per cui alcuni gruppi optano per sistemi a prezzo fisso, poich\u00e9 alcuni membri vedono come ingiusto pagare gli alti prezzi iniziali mentre i nuovi membri pagano prezzi pi\u00f9 bassi dopo il crollo.\nControllo dei prezzi.\nAlcuni sistemi, come quello a somma-zero e a prezzo-fisso impongono un limite inferiore, un limite superiore, o entrambi, ai prezzi.\nL'effetto di un limite inferiore \u00e8 che si presenteranno spesso situazioni in cui nessuno voglia spendere il numero richiesto di punti per un oggetto particolare, creando quindi il bisogno di risolvere questa difficolt\u00e0. Vedi \"Strategie per la gestione degli oggetti non reclamati\" sopra per avere pi\u00f9 informazioni sulla gestione di questi casi.\nIl limite superiore vuol dire che si presenteranno situazioni in cui pi\u00f9 di un giocatore vorr\u00e0 l'oggetto al prezzo stabilito. La cosa si risolve in genere pi\u00f9 facilmente, rispetto al caso degli oggetti non reclamati, poich\u00e9 l'utilizzo del metodo del roll casuale tra i giocatori che possono permettersi la spesa viene in genere considerato giusto nel senso che tutti i giocatori che hanno il permesso di rollare avrebbero diritto all'oggetto cos\u00ec come definito dal sistema dei punti. Se i prezzi vengono impostati ad un livello troppo basso, comunque, ci saranno troppi giocatori che avranno abbastanza punti per comprare l'oggetto e in questo caso fallir\u00e0 lo scopo iniziale del sistema a punti."}
{"id": "296201", "revid": "301156", "url": "https://it.wikipedia.org/wiki?curid=296201", "title": "Colombo (Sri Lanka)", "text": "Colombo (in singalese: \u0d9a\u0ddc\u0dc5\u0db9 trasl. \"ko\u1e37am\u0306ba\", IPA ; in tamil: \u0b95\u0bca\u0bb4\u0bc1\u0bae\u0bcd\u0baa\u0bc1 trasl. Ko\u1e3bumpu) \u00e8 una citt\u00e0 dello Sri Lanka di quasi 650 000 abitanti (oltre 2 milioni considerando l'agglomerato urbano). Unica capitale di stato fino al 1978, quando le funzioni amministrative sono state trasferite a Sri Jayawardenapura Kotte, distante otto chilometri, rimane la citt\u00e0 pi\u00f9 importante dello stato dal punto di vista economico e commerciale, oltre ad essere la pi\u00f9 popolata.\nStoria.\nLa citt\u00e0 era gi\u00e0 nota ai mercanti romani, cinesi, greci e arabi oltre 2 000 anni fa.\nGli arabi la occuparono nell'VIII secolo, controllando buona parte del traffico tra i regni singalesi dell'interno e il resto del mondo. Nel XVI secolo i portoghesi scacciarono i musulmani e costruirono nella citt\u00e0 una fortezza per proteggere il commercio delle spezie.\nGli olandesi conquistarono la citt\u00e0 nel 1656 dopo un assedio, al termine del quale ai 93 portoghesi sopravvissuti fu concesso di uscire dal forte con un salvacondotto. Colombo fu capitale delle province marittime della Compagnia Olandese delle Indie Orientali fino al 1796.\nIl nome Colombo, introdotto dai portoghesi nel 1505, sembrerebbe derivato dal termine singalese classico \"kolon thota\", che significa \"porto sul fiume Kelani\". Un'altra etimologia suggerita \u00e8 che derivi dall'espressione singalese \"kola-amba-thota\", che significa \"porto con frondosi alberi di mango\".\nLa conquistarono poi gli inglesi, che ne fecero la capitale della loro colonia di Ceylon. Colombo ottenne l'indipendenza pacificamente nel 1948, ma i secoli di occupazione straniera ebbero un enorme impatto sulla cultura e sull'architettura della citt\u00e0.\nLa citt\u00e0 fu colpita dagli attentati di Pasqua del 2019.\nCucina.\nIl piatto tipico \u00e8 il Manin\u0113ram. La ricetta originale risale all\u2019epoca precoloniale dell\u2019isola; infatti essa \u00e8 stata tramandata oralmente nelle famiglie povere, di generazione in generazione. Gli ingredienti base, comuni in tutte le varianti, sono il riso a chicco lungo, il quale deve essere cotto in acqua particolarmente salata per risaltare il rilascio degli amidi, funghi, pollo, legumi di stagione, il tutto accompagnato da una piccola frittata. Nonostante la povert\u00e0 della ricetta, il tutto deve essere cucinato ed assemblato con grande maestria, con la presenza di un fuoco molto vivace. \nUna particolarit\u00e0 di questa pietanza \u00e8 che la sua preparazione \u00e8 stata abbandonata dagli abitanti per diversi decenni, a causa della difficolt\u00e0 nel reperire funghi commestibili. Una famosa storia del folklore popolare narra che nel 1927, durante la visita del Mahatma Gandhi nell\u2019isola, esso dopo aver sedato una lite nei bassifondi di Colombo abbia voluto festeggiare la pace ristabilita con il Manin\u0113ram. Da quel momento, questa pietanza \u00e8 diventata simbolo di fratellanza: siccome le uova vengono cotte una per volta, il primo ad essere servito deve aspettare che anche l\u2019ultimo lo sia, in modo da poter gustare tutti insieme il pasto. Nella lingua Tamil, questa usanza \u00e8 ricordata con il termine \u201cMattaippantu\u201d, ossia \u201cScaccia-pensieri\u201d\nEconomia.\nColombo situata sulla costa occidentale dell'isola, \u00e8 uno dei porti pi\u00f9 attivi dell'Oceano Indiano, attraverso il quale transita buona parte dei prodotti esportati dal paese: t\u00e8, caucci\u00f9, olio di cocco, copra e pietre preziose.\nPossiede industrie di trasformazione (manifatture di tabacchi, oleifici, fabbriche tessili e concerie) e un complesso siderurgico.\nGeografia antropica.\nUrbanistica.\nIntorno all'ampia baia che costituisce il porto si trovano il quartiere commerciale (Fort) e quello indigeno (Pettah), mentre i quartieri residenziali moderni si estendono verso sud in una zona compresa tra il litorale e un vasto specchio d'acqua (il lago di Beira) collegato al porto da un canale.\nI rioni poveri della citt\u00e0 si estendono invece verso nord e verso est, in direzione dell'aeroporto.\nNel settembre del 2019 \u00e8 stata inaugurata la Colombo Lotus Tower; alta 350 metri, che proietta la sua ombra sulla Slave Island. La sua sommit\u00e0 (da cui prende il nome) \u00e8 a forma di loto. Questa imponente torre delle comunicazioni \u00e8 di 24 metri pi\u00f9 alta della Torre Eiffel e attualmente \u00e8 la struttura autoportante pi\u00f9 alta dell'Asia meridionale.\nAttrazioni cittadine.\nIl Museo nazionale di Colombo \u00e8 il pi\u00f9 importante museo dello Sri Lanka, fondato nel 1877 dal governatore William Henry Gregory.\nInfrastrutture e trasporti.\nColombo e lo Sri Lanka tutto sono serviti dall'Aeroporto Internazionale Bandaranaike, hub della compagnia di bandiera SriLankan Airlines. Il servizio ferroviario suburbano della citt\u00e0 \u00e8 gestito da Sri Lanka Railways, i cui servizi a lunga percorrenza collegano Colombo al resto della nazione.\nUniversit\u00e0 di Colombo.\nL'Universit\u00e0 di Colombo \u00e8 una universit\u00e0 statale, valutata tra le migliori universit\u00e0 asiatiche. Fondata nel 1921 come \"University College Colombo\", afferiva all'Universit\u00e0 di Londra. Il suo motto \u00e8: \"La Saggezza Illumina.\""}
{"id": "296208", "revid": "125751004", "url": "https://it.wikipedia.org/wiki?curid=296208", "title": "Scala di Planck", "text": "In fisica, la scala di Planck \u00e8 la scala di riferimento che definisce il limite di applicabilit\u00e0 delle leggi fisiche attuali (meccanica quantistica e relativit\u00e0).\nCaratteristiche.\nPer essere calcolata esplicitamente, deve essere riferita a una grandezza fisica precisa.\nAd esempio, pu\u00f2 essere riferita a una lunghezza: in questo caso, abbiamo la lunghezza di Planck. Pu\u00f2 essere riferita a una energia e abbiamo l'energia di Planck. Idem per le altre grandezze fisiche.\nTutte le grandezze di Planck possono essere calcolate in modo semplice dalla lunghezza di Planck, sfruttando propriet\u00e0 dimensionali.\nAd esempio, per calcolare l'energia di Planck scriviamo:\ndove formula_2 \u00e8 l'energia di Planck, formula_3 \u00e8 la \"costante di Planck ridotta\" (equivale a formula_4, dove formula_5 \u00e8 la costante di Planck), formula_6 la velocit\u00e0 della luce nel vuoto e formula_7 la lunghezza di Planck.\nCalcolo della distanza di Planck.\nPossiamo legare la misura di una distanza con la lunghezza di De Broglie di una particella sonda. Questa a sua volta pu\u00f2 essere facilmente legata all'energia fornitale\ndove formula_9 \u00e8 la lunghezza di De Broglie della particella. Pertanto, pi\u00f9 aumentiamo la precisione con cui misuriamo una distanza, pi\u00f9 aumentiamo la concentrazione di energia in una porzione di spazio. \nTuttavia, aumentando l'energia presente in un volume di spazio, \u00e8 possibile, come conseguenza della teoria della relativit\u00e0 generale, che si formi un \"buco nero\". \nUn buco nero \u00e8 un oggetto la cui forza di gravit\u00e0 \u00e8 talmente forte da piegare lo spazio su s\u00e9 stesso. A causa di questo, tutto quello che entra in un buco nero non ne pu\u00f2 pi\u00f9 uscire. Si avr\u00e0 quindi una perdita dell'informazione da parte dell'universo esterno.\nPossiamo quindi ottenere una scala di lunghezza, chiedendoci \"qual \u00e8 la distanza pi\u00f9 piccola che riusciamo a misurare senza perdere informazione\".\nUn oggetto diventa un buco nero quando la sua estensione spaziale si riduce oltre quello che si chiama il suo \"raggio di Schwarzschild\". Il raggio di Schwarzschild per un oggetto a simmetria sferica vale:\ndove:\nOra a causa della relativit\u00e0 sappiamo che la massa di un oggetto nel suo sistema di riferimento si pu\u00f2 esprimere come formula_14, che a sua volta, usando la relazione di De Broglie, si scrive:\nPoich\u00e9 formula_16 \u00e8 la lunghezza di De Broglie, che rappresenta l'ordine di grandezza di lunghezza (diametro) con cui possiamo localizzare un oggetto e il raggio di Schwarzschild \u00e8 la distanza con cui possiamo localizzare un buco nero, allora possiamo scrivere:\nSostituendo nella condizione di Schwarzschild, e considerando che sotto quella distanza perdiamo informazione, otteniamo\ndove formula_19 \u00e8 la lunghezza di Planck."}
{"id": "296220", "revid": "124632946", "url": "https://it.wikipedia.org/wiki?curid=296220", "title": "Sal Maroni", "text": "Salvatore Vincent \"Sal\" Maroni, detto \"Il Boss\" (\"The Boss\"), \u00e8 un personaggio dei fumetti DC Comics, in particolare di quelli dedicati a Batman, di cui \u00e8 uno degli antagonisti. \u00c8 un boss mafioso, a capo della malavita gothamita.\nIl personaggio.\nSalvatore Maroni, comunemente chiamato Sal, \u00e8 un italoamericano di Gotham City, citt\u00e0 impantanata nella corruzione e dominata dal crimine organizzato e dal teppismo di strada. Attratto dalla vita del mafioso, con le sue promesse di profitto e rispetto, entra a far parte di una delle Famiglie locali, di cui scala rapidamente i vertici fino a diventarne il Padrino, immettendola in un vasto e ben organizzato giro di affari che comprende la maggior parte delle attivit\u00e0 illegali.\nGrazie alla tenacia, all'astuzia e alla mancanza di scrupoli, diviene il signore del crimine pi\u00f9 ricco e potente della citt\u00e0 di Gotham dopo Carmine Falcone, il cosiddetto \"Romano\", con cui intrattiene convenienti rapporti di amicizia come garanzia contro una guerra tra Famiglie. Analogamente allo stesso boss Falcone, Maroni viene investigato dal procuratore distrettuale Harvey Dent e dal commissario di polizia James Gordon, fino al giorno in cui viene catturato da Batman, a sua volta sulle sue tracce.\nNel corso di un grande processo che lo vede imputato per mafia vengono esibite le numerose prove accumulate da Dent, il commissario Gordon e Batman. Vedendosi pericolosamente messo alle strette di fronte alle argomentazioni del giovane e intelligente procuratore distrettuale, riesce a sfigurarlo sulla parte sinistra del volto con una capsula di vetriolo, ma in seguito viene ucciso dalle guardie. Miracolosamente sopravvissuto, Dent, da sempre orgoglioso del proprio aspetto, sprofonda in un trauma psicologico molto profondo che lo tramuta nel criminale chiamato Due Facce."}
{"id": "296228", "revid": "486946", "url": "https://it.wikipedia.org/wiki?curid=296228", "title": "Alberto de Stefani", "text": ""}
{"id": "296230", "revid": "2036582", "url": "https://it.wikipedia.org/wiki?curid=296230", "title": "Descrizione definita", "text": "Le descrizioni definite sono sintagmi nominali formati dall'articolo determinativo singolare seguito da un nome comune semplice o complesso. Esempi: \"lo studente\", \"il fratello di Ada\", \"il fiume che attraversa Pisa\".\nNell'ambito della filosofia del linguaggio, Gottlob Frege le considera termini singolari, come anche i nomi propri. I termini singolari sono infatti quei sintagmi che si riferiscono ad un oggetto specifico del mondo."}
{"id": "296233", "revid": "1543377", "url": "https://it.wikipedia.org/wiki?curid=296233", "title": "Paleocene", "text": "Il Paleocene \u00e8 la prima delle tre epoche del periodo Paleogene, a sua volta la prima era del Cenozoico; il Paleocene ebbe inizio 65,5 \u00b1 0,3 milioni di anni fa (Ma) e si concluse 55,8 \u00b1 0,2 Ma.\nCronologicamente si trova dopo il Cretacico superiore, l'ultimo periodo dell'era del Mesozoico, e prima dell'Eocene.\nIl Paleocene \u00e8 suddiviso in tre et\u00e0 o piani: Daniano, Selandiano e Thanetiano.\nDurante il Paleocene la vita sulla Terra sub\u00ec una radicale trasformazione in seguito all'estinzione di massa della fine del Cretacico che aveva portato alla scomparsa dei dinosauri non-aviani. I rettili subirono una drastica riduzione, mentre gli Uccelli e soprattutto i Mammiferi diedero origine ad una spettacolare radiazione adattativa, diversificandosi ed occupando tutte le nicchie ecologiche lasciate libere dalla precedente estinzione.\nEtimologia.\nIl nome Paleocene deriva dal Greco antico \u03c0\u03b1\u03bb\u03b1\u03b9\u03cc\u03c2 (palai\u00f2s), che significa \"antico\" e \u03ba\u03b1\u03b9\u03bd\u03cc\u03c2 (kain\u00f2s), che significa \"nuovo\", indicando la parte antica della nuova era.\nSuddivisioni.\nLa Commissione Internazionale di Stratigrafia riconosce per il Paleocene la suddivisione in tre piani stratigrafici, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nIl limite inferiore dell'era del Cenozoico, del periodo del Paleogene, dell'epoca del Paleocene e del suo primo stadio, il Daniano, \u00e8 dato dall'anomalia dell'iridio nelle sezioni stratigrafiche che caratterizzano il passaggio dal Cretacico al Paleogene. Questo implica anche che i sedimenti generati dall'impatto meteoritico appartengono al Daniano. Questo strato dello spessore di qualche millimetro contenente l'evidenza delle conseguenze dell'impatto, coincide con un evento improvviso di estinzione di massa dagli effetti catastrofici.\nCome indicatori secondari viene indicata la prima comparsa negli orizzonti stratigrafici dei foraminiferi della specie \"Globoconusa conusa\", che compaiono poco al di sopra della base.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato localizzato in una sezione stratigrafica a El Kef, in Tunisia che coincide con l'anomalia dell'Iridio conseguente all'impatto di un asteroide. Le sue coordinate sono: latitudine 36\u00b009'13.2\"N e longitudine 8\u00b038'54.8\"E.\nPaleogeografia.\nNel Paleocene continuarono i processi di deriva dei continenti che si erano iniziati nel Cretacico. Il supercontinente Laurasia non si era ancora spaccato nelle sue tre suddivisioni: l'Europa e la Groenlandia erano ancora unite tra loro; il ponte di terra della Beringia che permetteva il passaggio tra Nord America e Asia era ancora attivo, mentre stava iniziando la separazione tra Nord America e Groenlandia. L'orogenesi Laramide del tardo Cretacico continuava a favorire la crescita delle Montagne Rocciose nella parte occidentale del Nord America, processo che si concluse solo nell'epoca successiva.\nL'America del Nord e del Sud continuavano a rimanere separate dai mari equatoriali, e cos\u00ec rimasero fino al Neogene.\nL'antico supercontinente Gondwana continuava la sua frammentazione, con l'Africa, il Sud America, l'Antartide e l'Australia che si allontanavano progressivamente. L'Africa puntava a nord verso l'Europa, chiudendo lentamente l'Oceano Tetide, mentre l'India inizi\u00f2 la sua migrazione verso l'Asia che avrebbe portato alla collisione tettonica che diede origine alla formazione dell'Himalaya.\nI mari epicontinentali nel Nord America e in Europa, si ritirarono all'inizio del Paleocene lasciando libero lo spazio per l'insediamento di nuova flora e fauna terrestre.\nClima.\nIl Paleocene inizi\u00f2 con un clima pi\u00f9 freddo e secco del periodo precedente, il Cretacico; le temperature medie erano da due a tre gradi pi\u00f9 basse che nel precedente Maastrichtiano (l'ultimo periodo del Cretacico), ma tuttavia pi\u00f9 alte di quelle della nostra epoca. Sia le variazioni stagionali che le variazioni tra le diverse latitudini erano molto contenute, con un ridotto gradiente termico e le calotte glaciali erano limitate solamente all'Antartide.\nVerso la fine del Paleocene, la temperatura sub\u00ec un aumento repentino (in termini geologici) di circa 7\u00a0\u00b0C noto come Massimo termico del Paleocene-Eocene, che dur\u00f2 per un periodo di centomila anni. Questa temperatura elevata provoc\u00f2 un'estinzione che permette di distinguere la fauna del Paleocene da quella dell'Eocene. Si ritiene che la causa di questo surriscaldamento sia dovuta alla liberazione dai sedimenti marini di due milioni di tonnellate di clatrati di metano, che provocarono un effetto serra superiore a quello normalmente attribuito all'anidride carbonica.\nL'aumento della temperatura diede luogo ad un clima molto caldo e umido, permettendo lo sviluppo di vegetazione subtropicale fino alla Groenlandia a Nord e alla Patagonia a Sud, ai coccodrilli di spingersi fino alle coste della Groenlandia e port\u00f2 all'insediamento dei primati nei boschi tropicali del Wyoming settentrionale, negli USA. Come conseguenza i Poli erano freschi e temperati; l'America del Nord e del Sud, l'Europa e l'Australia godevano di un clima caldo e temperato; le zone equatoriali erano temperate mentre le zone a ridosso della linea equatoriale erano calde e aride.\nFauna.\nLa grande estinzione del Cretaceo, con la scomparsa di gran parte dei grandi vertebrati terrestri, favor\u00ec l'espansione dei mammiferi. Nel giro di pochi milioni di anni essi si adattarono ai pi\u00f9 svariati ambienti, e gi\u00e0 nel Paleocene inferiore accanto alle forme arboricole e primitive (\"Ptilodus\") si svilupparono grossi quadrupedi della taglia di un montone (\"Ectoconus\"). Apparvero svariati gruppi di mammiferi carnivori (Acreodi, Procreodi, Creodonta) ed erbivori (Pantodonta, Dinocerata), anche se molte forme erano insettivore. Alcuni mammiferi si svilupparono verso una dieta di radici (Tillodonta, Taeniodonta), altri addirittura divennero semiacquatici (Pantolesta). Sono del Paleocene anche animali strettamente imparentati con gli odierni primati (Plesiadapiformes) e con i roditori (Anagalida). Gli stessi roditori apparvero alla fine del periodo.\nIn Sudamerica, rimasto isolato dagli altri continenti, inizi\u00f2 a svilupparsi una fauna autoctona (Meridiungulata e Ameridelphia e gli uccelli del terrore).\nPer quanto riguarda i rettili, tra i coccodrilli ebbero un discreto successo le famiglie moderne (Alligatoridae e Crocodylidae). Gli uccelli iniziarono a diversificarsi nelle famiglie moderne, ma erano presenti anche grandi forme terrestri erbivore, come \"Gastornis\". Tra i pesci, i teleostei iniziarono la diversificazione che port\u00f2 allo sviluppo delle forme attuali.\nInvertebrati.\nMalgrado l'estinzione delle ammoniti e di numerosi gruppi di foraminiferi avvenuta nel Cretacico, al principio del Paleocene la fauna degli invertebrati marini era comunque molto ricca.\nTra le specie presenti sono da annoverare:\nFlora.\nGli strati geologici del Paleocene immediatamente superiori al limite K-T (passaggio dal Cretacico al Terziario) sono spesso marcati da zone ricche di fossili di felci, poich\u00e9 le felci sono spesso le prime specie a colonizzare le aree devastate dagli incendi boschivi, questa alta densit\u00e0 di felci nei fossili potrebbe indicare la situazione conseguente alle devastazioni collegate al cratere di Chicxulub, considerato effetto dell'impatto di un enorme meteorite nelle coste messicane della penisola dello Yucatan.\nIn generale il Paleocene \u00e8 caratterizzato dallo sviluppo delle odierne specie di piante o di taxa molto vicini; apparvero tra le altre, i cactus e le palme.\nIl clima caldo permise la crescita di dense foreste tropicali (il primo insediamento delle moderne foreste pluviali), sub-tropicali e decidue praticamente in tutte le aree del mondo; anche le regioni polari, prive di ghiacci permanenti si coprirono di conifere e alberi a foglia caduciforme. Data l'assenza dei grandi e voraci dinosauri erbivori, le foreste del Paleocene erano probabilmente pi\u00f9 fitte di quelle del Cretacico.\nLe prime piante fiorite, le angiosperme, che avevano fatto la loro comparsa nel Cretacico, proseguirono il loro sviluppo e proliferarono ampiamente, in contemporanea con l'evoluzione degli insetti che da loro ricavano il nutrimento, ma contribuivano anche alla loro impollinazione."}
{"id": "296234", "revid": "486946", "url": "https://it.wikipedia.org/wiki?curid=296234", "title": "Damkina", "text": ""}
{"id": "296235", "revid": "92723", "url": "https://it.wikipedia.org/wiki?curid=296235", "title": "Tenzing Norgay", "text": "Insieme a Edmund Hillary fu il primo a raggiungere la vetta del monte Everest il 29 maggio 1953.\nBiografia.\nGiovent\u00f9.\nNato nella Regione del Solo Kumbu, probabilmente nel maggio 1914, si trasfer\u00ec a 18 anni nel Darjeeling, in India, stabilendosi nella numerosa comunit\u00e0 sherpa del villaggio di Tsoong Soon Busti.\nSpos\u00f2 in prime nozze nel 1933 Dawa Puthi. Dall'unione nacquero due figlie (Pem Pem e Nima) e un maschio (Nima Dorie, morto nel 1939).\nLe prime spedizioni.\nPur senza esperienza, riesce a farsi ingaggiare nel 1935 come portatore d'alta quota dalla \"British Everest Expedition\", guidata da Eric Shipton, che tent\u00f2 la scalata dell'Everest dal versante tibetano. Tale spedizione raggiunse i 7.000 metri del colle sud e Tenzing dimostr\u00f2 subito grandi capacit\u00e0 fisiche e tecniche. Nello stesso anno partecip\u00f2 alla spedizione che il 18 novembre conquist\u00f2 in solitario e senza ossigeno con C.R. Cooke il Kabru nord (7.338\u00a0m).\nL'anno seguente fu impegnato nella sua seconda spedizione all'Everest, sempre con Eric Shipton. Anche questa non raggiunse la vetta dal versante tibetano. Sempre con Eric Shipton nel 1937 si rec\u00f2 nel Garwhal (Himalaya Centrale) e partecip\u00f2 a una spedizione sul Nanda Devi, conquistato pochi giorni prima da Tilmann e O' Dell. Nell'autunno partecip\u00f2 al tentativo di J.T.M. Gibson e J.A.K. Martin al Banderpuch (6300\u00a0m). Nel 1938 si rec\u00f2 per la terza volta sull'Everest con H.W. Tilmann, arrivando a 8.300 metri circa. Si trasfer\u00ec poi nel Garwhal, dove collabor\u00f2 col maggiore Omaston in varie esplorazioni. L'anno successivo partecip\u00f2 alla spedizione di Smetton e Ogil al Tirich Mir. Nel 1940 si trasfer\u00ec nel Chitral, oggi facente parte del Pakistan, dove nel periodo di guerra svolse il ruolo di cuoco per l'esercito inglese. Nel 1944, alla morte della moglie, ritorn\u00f2 a Darjeeling.\nIl dopoguerra.\nNel 1945 sposa in seconde nozze Ang Lahmu, cugina della prima moglie. In quest'anno accompagna la spedizione di J.H. Taylor in Tibet, mentre in quello successivo partecipa a una spedizione fallita al Banderpuch e a un'esplorazione del Kangchenjunga. Nel 1947 per la quarta volta si reca sull'Everest, accompagnando l'anglo-canadese Earl Denman in un impossibile tentativo semi-clandestino di scalata dal versante tibetano. Nello stesso anno accompagna una spedizione svizzera nel Garwhal. L'anno seguente accompagna il celebre etnologo Giuseppe Tucci in un lungo viaggio . Nel 1949 accompagna Tilman in un'esplorazione geologica del Nepal.\nNel 1950 scala, primo nella storia insieme a Roy Greenwood e King Chong Tsering, il Banderpuch (6.320\u00a0m). Partecipa inoltre a una tragica spedizione al Nanga Parbat. Nel 1951 partecipa a una spedizione francese che punta a raggiungere entrambe le vette del Nanda Devi. Raggiunge la vetta est (7.434\u00a0m), prima violata solo da una spedizione polacca nel 1939. Tenzing dir\u00e0 che fu la pi\u00f9 difficile scalata della sua carriera, pi\u00f9 dell'Everest. In effetti la scalata venne eseguita con l'originario scopo di cercare membri della spedizione scomparsi nel passaggio in cresta dalla cima Ovest a quella Est.\nLa gloria.\nNel 1952 viene ingaggiato come capo dei portatori e come alpinista dalla spedizione svizzera all'Everest diretta da Ren\u00e8 Dittert. Tale spedizione apr\u00ec finalmente la via nepalese all'Everest, oltre la seraccata del Solo Khumbu e il ghiacciaio del CWM Occidentale. Con lo svizzero Raymond Lambert raggiunge la quota di 8.600 metri, a soli 250 dalla vetta. Era la massima altezza mai raggiunta da un uomo. Solo la scarsit\u00e0 di viveri e la scarsa qualit\u00e0 dei respiratori impediscono ai due di raggiungere la vetta. Al riguardo Tenzing disse che, se anche fossero riusciti a salire in cima, non sarebbero tornati indietro vivi.\nDopo un altro velleitario tentativo, sempre con gli svizzeri, nell'autunno del 1952 Tenzing, superata una brutta malattia, viene chiamato come alpinista effettivo della seconda grande spedizione britannica, guidata dal colonnello John Hunt. L'anno seguente, svolgendo anche la mansione di \"sirdar\", ossia capo dei portatori, raggiunge la base della cima a 8.400 metri. Dopo un primo tentativo, relativamente velleitario, di Bourdillon ed Evans, attacca la vetta insieme a Edmund Hillary, membro neozelandese della spedizione, con cui aveva raggiunto un grande affiatamento. Insieme raggiungono la cima il 29 maggio del 1953.\nSulla vetta dell'Everest lasci\u00f2 4 bandiere (Nazioni Unite, Gran Bretagna, Nepal e India), una matita blu e rossa (della figlia Nima) e un pacchetto di caramelle (segno di amicizia), oltre a un gattino di pezza (dato da Hunt a Hillary) e cioccolata e biscotti (come offerta agli dei). Una delle preoccupazioni di Hillary e Tenzing, una volta in cima, fu quella di cercare tracce lasciate da Mallory e Irvine, gli inglesi periti nel 1924 durante la salita dal versante nord. Infatti rimane il mistero se i due avessero raggiunto la cima prima di scomparire.\nL'affiatamento non fu distrutto neppure dalle polemiche montate dai giornalisti e politici nepalesi che sostenevano che fosse stato Tenzing l'elemento determinante dell'impresa e che Hillary fosse stato trascinato in cima. I due firmarono una dichiarazione congiunta in cui affermavano di essere arrivati praticamente insieme (\"almost together\") alla vetta. Due anni dopo Tenzing afferm\u00f2, con grande onest\u00e0, di essere arrivato in cima subito dietro a Hillary, semplicemente perch\u00e9 in quel momento era il turno di Hillary di \"aprire la strada\" e che, come ben sa chi va in montagna, non avevano senso quelle polemiche e che non si sentiva affatto sminuito per questo.\nCoperto di onorificenze in Nepal e in India, fu accolto in Gran Bretagna con tutti gli onori insieme ai membri britannici e ricevette dalla regina Elisabetta II la \"George Medal\", massima onorificenza britannica per un non cittadino del Commonwealth Britannico. Ritiratosi dall'alpinismo attivo, si dedic\u00f2 a varie attivit\u00e0 a favore della comunit\u00e0 sherpa e per la formazione e tutela dei portatori, dirigendo l\"'Istituto Himalayano di Alpinismo di Darijeeling\". Alla sua morte gli furono tributati funerali di stato e il corteo funebre si dipan\u00f2 per chilometri nelle strade di Darjeeling. Il suo corpo venne cremato presso l'istituto che aveva diretto.\nPur parlando o comprendendo un gran numero di lingue (Sherpa, Nepalese, Urdu, Hindi, dialetti del Pakistan, inglese e anche un po' di italiano e francese), Tenzing non sapeva quasi scrivere, anche perch\u00e9 la sua lingua natale non ha una forma scritta. La sua autobiografia, pubblicata in Italia col titolo \"L'uomo dell'Everest\", fu dettata al giornalista americano James Ramsey Ullman. Uno dei vanti di Tenzing era quello di non essersi mai infortunato seriamente (salvo una slogatura) durante le scalate. L'unica volta che si ruppe un osso fu sciando in Pakistan.\nRiconoscimenti postumi.\nNel 2008 gli \u00e8 stato intitolato l'aeroporto di Lukla, alla cui costruzione collabor\u00f2 fattivamente nel 1965.\nA lui dedicati i monti \"Tenzing Norgay\" di ghiaccio d'acqua coperti di ghiaccio d'azoto e metano sulle superficie di Plutone, scoperti grazie alla sonda spaziale New Horizons e l'aeroporto Tenzing-Hillary di Lukla, in Nepal.\nRiferimenti nella cultura di massa.\nViene citato nel film del 2003 dei fratelli Coen \"Prima ti sposo poi ti rovino\" da George Clooney (l'avvocato divorzista Miles Massey nel film).\nViene citato nel pezzo \u201cWe can do it\u201d scritto da Mel Brooks per il suo musical del 2001 The Producers (musical) poi usato anche nell\u2019omonimo film del 2005 The Producers - Una gaia commedia neonazista (\u201cCosa disse Sir Edmund a Tenzing? - Ce la possiamo fare!\u201d)."}
{"id": "296236", "revid": "97624002", "url": "https://it.wikipedia.org/wiki?curid=296236", "title": "MOS 65xx", "text": "La MOS 65xx \u00e8 una famiglia di microprocessori a 8 bit basata sul Motorola 6800 (introdotto nel 1975). \nLa famiglia MOS 65xx ha come membro pi\u00f9 noto il MOS 6502 utilizzato in diversi computer come il Commodore PET e il VIC-20, l'Apple II e l'Atari 800.\nIl computer pi\u00f9 famoso basato sul MOS 6502, il Commodore 64, aveva una versione modificata del processore, il MOS 6510. Un computer europeo che utilizzava il MOS 6502 era il BBC Micro, progettato e prodotto dalla Acorn Computers."}
{"id": "296239", "revid": "122373096", "url": "https://it.wikipedia.org/wiki?curid=296239", "title": "Oligocene", "text": "Nella scala dei tempi geologici, l\u2019Oligocene \u00e8 la terza e ultima epoca geologica del Paleogene e si estende da 33,9 \u00b1 0,1 milioni di anni fa (Ma) a 23,03 Ma, preceduta dall'Eocene e seguita dal Miocene, la prima epoca del successivo Neogene.\nIl nome \"Oligocene\" deriva dal greco \"\u1f40\u03bb\u03af\u03b3\u03bf\u03c2\", \"oligos\" (poco) e \"\u03ba\u03b1\u03b9\u03bd\u03cc\u03c2\", \"kainos\" (nuovo, recente) e si riferisce allo scarso sviluppo di nuove specie di mammiferi, dopo la radiazione adattativa avvenuta durante l'Eocene. Cronologicamente, l'Oligocene si trova dopo l'Eocene e prima del Miocene, ed \u00e8 la terza e conclusiva epoca del periodo del Paleogene. L'Oligocene \u00e8 spesso considerato un importante momento di transizione, un collegamento fra \"il mondo arcaico dell'Eocene tropicale e gli ecosistemi moderni del Miocene.\"\nL'Oligocene \u00e8 suddiviso in due et\u00e0 o piani: Rupeliano e Chattiano.\nSuddivisioni.\nLa Commissione Internazionale di Stratigrafia riconosce per l'Oligocene la suddivisione in due piani, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base dell'Oligocene e del suo primo stadio, il Rupeliano, \u00e8 definita dalla scomparsa dei foraminiferi planctonici dei generi \"Hantkenina\" e \"Cribrohantkenina\", generi degli \"Hantkeninidae\" provenienti dall'Eocene.Come marcatori secondari si considerano le zone di nanofossili calcarei NP21 e CP16a, l'inversione di polarit\u00e0 magnetica 13R1.\nIl limite superiore, nonch\u00e9 base del successivo Miocene, \u00e8 definito in base a diversi parametri tra cui la cronozona della polarit\u00e0 magnetica C6Cn.2n, la comparsa dei foraminiferi \"Paragloborotalia kugleri\" e la scomparsa del nanoplancton \"Reticulofenestra bisecta\" (base della zona NN1).\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato individuato in una sezione di Massignano, nel comune di Ancona, nell'area del Monte Conero, alla base di uno strato grigio-verde di marna dello spessore di mezzo metro, situato circa 19 metri al di sopra della base della sezione. Le coordinate sono: latitudine 43\u00b031\"58.2' N e longitudine 13\u00b036\"03.8' E.\nIl clima.\nDurante l'Oligocene il clima era pi\u00f9 caldo dell'attuale, anche se la tendenza verso un raffreddamento globale inizi\u00f2 a manifestarsi chiaramente proprio in quest'epoca. A causa delle variazioni paleogeografiche, il continente antartico sub\u00ec un significativo raffreddamento, iniziando a essere ricoperto da una calotta glaciale.\nLa generale discesa della temperatura del Paleogene fu interrotta nell'Oligocene da alcuni cambiamenti repentini. A un primo calo di 8,2\u00a0\u00b0C, durato solo quattrocentomila anni, fece seguito una variazione di 2\u00a0\u00b0C che si estese per circa sette milioni di anni a partire da 32,5 Ma e fino a 25 Ma e fece sentire i suoi effetti a livello globale con un aumento dei ghiacci e una diminuzione di 55 metri del livello del mare. Questo raffreddamento si interruppe in seguito all'attivit\u00e0 vulcanica della caldera di La Garita tra 28 e 26 Ma. L'evidenza geologica della glaciazione tra Oligocene e Miocene \u00e8 visibile nelle isole di McMurdo Sound e King George.\nCon la separazione dell'America del Sud dall'Antartide, avvenuta a cavallo tra Eocene e Oligocene, si apr\u00ec il Canale di Drake che permise la circolazione oceanica completa attorno al continente antartico. La Corrente Circumpolare Antartica\ninterrompendo la miscelazione con le pi\u00f9 calde correnti tropicali, caus\u00f2 un brusco raffreddamento delle acque antartiche che provoc\u00f2 la formazione perenne dei ghiacci nel continente che fino ad allora era stato ricoperto di boschi e fu anche una delle cause della diminuzione del livello dei mari.\nAnche alle latitudini estreme di Asia, Nord America e Europa, i boschi di latifoglie furono rimpiazzati da boschi di conifere e alberi a foglia caduca.\nPaleogeografia.\nDurante questo periodo i continenti continuano ad andare alla deriva verso le loro attuali posizioni. L'Antartide rimase sempre isolata e infine svilupp\u00f2 una calotta di ghiaccio permanente. In Europa e Asia prosegu\u00ec l'orogenesi alpina, sollevando tra l'altro le Alpi e l'Himalaya. Il Sudamerica infine si separ\u00f2 dall'Antartide e and\u00f2 alla deriva verso nord. Questo permise che le correnti circumpolari fluissero intorno all'Antartide, raffreddandolo molto velocemente.\nDurante il periodo finale dell'Oligocene il mare raggiunge il livello pi\u00f9 basso della storia della Terra; questo \u00e8 dovuto, come accennato, alla formazione della calotta polare antartica. Il ritiro dei mari fece emergere parecchi \"ponti continentali\" che univano i vari continenti (Europa/Africa e Asia/America attraverso la Beringia formatasi nello stretto di Bering). Ci\u00f2 permise la migrazione di flora e fauna, che si ritrovano infatti molto simili in Europa e America del nord.\nFlora.\nLe angiosperme continuarono la loro espansione sul mondo intero; le foreste tropicali e subtropicali vengono gradualmente sostituite dai terreni boscosi decidui temperati. Le pianure ed i deserti aperti diventano pi\u00f9 comuni. Inizi\u00f2 una maggiore espansione anche delle erbe, anche se le savane non saranno ancora molto importanti nemmeno alla fine del periodo.\nI primi fossili certi di erbe datano al Paleocene superiore nel Nord America, pi\u00f9 di cinquanta milioni di anni fa, tuttavia le erbe erano ancora poco diffuse all'inizio dell'Oligocene, quando la temperatura calda e umida favoriva altri tipi di piante. Con il raffreddamento del clima le erbe ebbero maggiori possibilit\u00e0 di sviluppo, e man mano che i boschi tropicali si ritirarono verso l'equatore, ebbero la possibilit\u00e0 di colonizzare nuovi spazi nelle regioni temperate.\nIn base ai reperti fossili, risulta che le distese erbose apparvero dapprima in Asia, seguendo lo sviluppo dei roditori. Questi animali avevano sviluppato una dentizione e un apparato digestivo che li metteva in grado di utilizzare il gambo e le foglie delle erbe.\nDurante l'Oligocene, le piante succulente e i cactus svilupparono la fotosintesi CAM, un nuovo metodo di fissazione del carbonio che rendeva pi\u00f9 efficace la fotosintesi; tuttavia queste piante non divennero ecologicamente significative fino alla fine del Miocene.\nAlcuni fossili carbonizzati conservano tessuti organizzati secondo l'anatomia di Kranz, con cellule fascicolari intatte, il che permette di identificare un metabolismo vegetale C4 nelle graminacee del tempo.\nLa fauna.\nImportanti resti di fauna dell'Oligocene sono stati ritrovati su tutti i continenti, ad eccezione dell'Australia.I paesaggi pi\u00f9 aperti, a causa della riduzione delle foreste, permisero agli animali di crescere in dimensione corporea. La fauna marina, come pure i vertebrati dei continenti settentrionali, cominci\u00f2 ad assumere un aspetto simile a quello moderno. Questo risultato fu per\u00f2 pi\u00f9 un effetto dovuto all'estinzione delle forme pi\u00f9 antiche, che all'evoluzione di forme nuove. \nIl Sudamerica fu apparentemente isolato dagli altri continenti e diede vita a una fauna abbastanza particolare.\nMammiferi.\nLa fauna era dominata dai mammiferi, che soppiantarono i grandi uccelli predatori dei periodi precedenti. Essi manifestarono fenomeni di gigantismo: fra questi ricordiamo il \"Paraceratherium\" dell'Asia centrale, una specie di rinoceronte che con i suoi 5 metri e mezzo di altezza e 7 e mezzo di lunghezza \u00e8 il pi\u00f9 grande mammifero terrestre mai esistito.I cavalli, scomparsi dall'Eurasia nell'Eocene superiore, sopravvissero nelle praterie del Nordamerica con un ristretto numero di specie del genere \"Mesohippus\", mentre i creodonti, carnivori primitivi, coesistettero con le prime forme di veri carnivori, tra cui canidi e felidi primitivi.In Africa comparvero i mastodonti, animali semiacquatici prive di zanne e proboscide, antenati degli elefanti che non raggiungevano il metro e mezzo di altezza.\nMolto diffusi i roditori e infine in questo periodo comparvero anche le prime vere scimmie, le Platirrine e le Catarrine, tra cui l\"'Aegyptopithecus\", uno dei primi esemplari di cui abbiamo ritrovamenti fossili.\nIn Nordamerica comparve l\"'Hyracodon\", una sorta di rinoceronte corridore, mentre in Sudamerica dominavano le pianure i suoi equivalenti (\"Rhynchippus\"), appartenenti a un gruppo di mammiferi primitivi (notoungulati).\nAlcuni mammiferi dell'Oligocene: \"Embolotherium\", \"Paraceratherium\", \"Archaeotherium\", \"Hyaenodon\", \"Dinictis\", \"Nimravus\", \"Eusmilus\", \"Protoceras\", \"Merycoidodon\", \"Hoplophoneus\", \"Branisella\", \"Arsinoitherium\", \"Phiomia\", \"Mesohippus\", \"Rhynchippus\".\nRettili.\nI rettili erano abbondanti durante l'Oligocene. Fra questi erano ancora presenti i Choristodera, un gruppo di animali semi-acquatici, simili a coccodrilli, sopravvissuti fin dal Cretaceo, ma che non ressero ai nuovi cambiamenti climatici. I serpenti e le lucertole invece si diversificarono ampiamente.\nUccelli.\nTra gli uccelli, si erano ormai estinti i gastornithidi, (come \"Gastornis\") grandi uccelli erbivori terricoli. Nei continenti settentrionali, iniziarono a evolversi uccelli di tipo moderno (ad es. \"Eurotrochilus\", \"Protornis\"). In Sudamerica, invece, l'isolamento port\u00f2 all'evoluzione di formidabili uccelli predatori, i forusracidi.\nAnimali marini.\nGli oceani dell'Oligocene erano popolati da una fauna abbastanza simile a quella odierna. Iniziarono ad apparire le balene (Mysticeti) e i cetacei dentati (\"Squalodon\"), mentre i loro predecessori, i cetacei Archeoceti, diminuirono gradatamente, forse a causa dei cambiamenti climatici e della concorrenza con i cetacei moderni e gli squali carcarinidi, comparsi anche questi nell'Oligocene. I pinnipedi comparvero, probabilmente, verso la fine del periodo derivati da antenati quali il castoro."}
{"id": "296243", "revid": "79968", "url": "https://it.wikipedia.org/wiki?curid=296243", "title": "Klondike (solitario)", "text": "Klondike \u00e8 un solitario fatto con le carte spesso chiamato semplicemente Solitario.\nSi gioca con un mazzo di carte francesi, ovvero 52 carte (esclusi i Jolly), si dispongono le carte coperte a sinistra del tavolo, se ne prendono sette e si dispongono da sinistra a destra senza rovesciarle. Si continua a distribuire carte in modo che ogni colonna ne abbia un numero uguale alla sua posizione (la prima colonna una, la seconda due, eccetera...). Alla fine si ruota la prima carta di ogni fila. Il campo da gioco dovrebbe essere simile a questo:\nIn alto sono presenti quattro case (i rettangoli in alto a destra nella figura) che servono per mettere le carte dall'Asso al Re. Le carte si devono pescare dal mazzo in alto a sinistra e impilarle con colori alternati. Queste colonne possono essere parzialmente o completamente spostate sempre seguendo la regola dei colori alternati. Una colonna vuota pu\u00f2 essere riempita solo con il Re o con una pila di carte con il Re in cima.\nEsistono tre modi in cui le carte possono essere pescate dal mazzo:\nVersioni per computer.\nMicrosoft ha incluso Klondike in Windows dalle versioni 3.x dal 1990, chiamandolo soltanto \"Solitario\" (\"Solitaire\"). Il gioco \u00e8 stato sviluppato dall'ex-programmatore della Microsoft Wes Cherry, che divent\u00f2 famoso perch\u00e9 non fu mai pagato per il suo lavoro; il mazzo di carte \u00e8 stato disegnato da Susan Kare, designer della Apple. GNOME e KDE hanno le rispettive versioni dei solitari (sol e KPat) dalle prime versioni.\nEsistono anche versioni per iPod nano e classic.\nProbabilit\u00e0 di vittoria.\nAl momento, nessuno conosce quali solitari Klondike sono risolvibili e quanti non lo sono. Nessuno ha provato a trovare un modello matematico per questo gioco. All'incirca, girando tre carte in una sola pescata che possono essere messe in campo solo secondo l'ordine in cui sono uscite, le probabilit\u00e0 statistiche di vittoria sono circa del 3% (1 a 30)\nUna versione modificata del gioco si chiama \"Thoughtful Solitaire\" che presenta una strategia vincente almeno per il 70% delle partite giocate ma richiede un computer molto potente. La sua strategia non risolve ogni combinazione possibile, ma \u00e8 circa due volte pi\u00f9 bravo di un giocatore umano. La differenza tra Klondike e Thoughtful Solitaire \u00e8 che in quest'ultimo, il giocatore pu\u00f2 vedere ogni singola carta del tavolo da gioco all'inizio della partita."}
{"id": "296245", "revid": "1543377", "url": "https://it.wikipedia.org/wiki?curid=296245", "title": "Acorn Computers", "text": "Acorn Computers era una compagnia britannica di elettronica con sede a Cambridge, Inghilterra, nata nel 1978. \nCreata da Chris Curry e Hermann Hauser, produsse e commercializz\u00f2 computer che divennero popolari soprattutto nel Regno Unito. Tra questi, l'Acorn Electron, il BBC Micro e l'Acorn Archimedes. Il BBC Micro domin\u00f2 il mercato dei computer nelle scuole britanniche negli anni ottanta e inizi novanta. \nAcquisita dalla Olivetti nel 1985, nel 2000 la compagnia fu divisa in diverse aziende, anche se lasci\u00f2 in eredit\u00e0 moltissimi progetti, quali lo sviluppo dei computer basati sui processori RISC. Alcune di queste aziende, come la ARM Holdings, sono tutt'oggi operative.\nLa collaborazione tra Curry e Sinclair.\nIl 25 luglio del 1961, Clive Sinclair fond\u00f2 la Sinclair Radionics per vendere apparecchi elettronici, come le calcolatrici. Il fallimento dell'orologio da polso \"Black Watch\" e lo spostamento del mercato delle calcolatrici dai display a LED a quelli basati su LCD provoc\u00f2 un dissesto finanziario. Sinclair chiese supporto alla National Enterprise Board (NEB). Dopo aver ceduto il controllo della societ\u00e0 alla NEB, Sinclair incoraggi\u00f2 Chris Curry ad abbandonare la Sinclair Radionics e fondare la Science of Cambridge (SoC). Nel giugno 1978, la SoC commercializz\u00f2 un microcomputer in kit, l'MK 14, che Curry avrebbe voluto sviluppare ulteriormente. Durante lo sviluppo dell'MK 14, Hermann Hauser, un amico di Curry, dopo una visita agli uffici della societ\u00e0, si interess\u00f2 particolarmente al progetto.\nLa societ\u00e0 CPU Ltd (1978\u201383).\nCurry e Hauser decisero di unire il loro interesse per i computer: il 5 dicembre 1978 fondarono la \"Cambridge Processor Unit\" Ltd (CPU). Presto la CPU ottenne un contratto di consulenza per sviluppare un controller di una slot machine per la Ace Coin Equipment (ACE). Inizialmente, il controller era basato su un microprocessore SC/MP, che venne poi sostituito dal 6502.\nI computer.\nCPU finanzi\u00f2 lo sviluppo di un computer basato sul 6502. Questo sistema fu lanciato nel gennaio 1979 come il primo prodotto della \"Acorn Computer Ltd\", una societ\u00e0 fondata dalla CPU per ridurre i rischi economici.\nIn quel tempo, la CPU ed Andy Hopper fondarono la \"Orbis Ltd\" per commercializzare la scheda di rete Cambridge Ring, sulla quale Hopper aveva lavorato per la sua laurea di dottorato. La CPU successivamente inglob\u00f2 la Orbis, in cambio di azioni per Hopper. Il ruolo di CPU cambi\u00f2 gradualmente mentre la Acorn cresceva: la CPU era semplicemente la societ\u00e0 capogruppo e la Acorn era responsabile dello sviluppo.\nL'Acorn Microcomputer, pi\u00f9 tardi ridenominato \"Acorn System 1\", fu progettato da Sophie Wilson. Era un sistema semi-professionale dedicato all'ingegneria e all'uso in laboratorio, ma il suo prezzo era cos\u00ec basso, circa \u00a380, da attirare i pi\u00f9 seri appassionati. Era una macchina veramente piccola costruita su due schede, una con un display a LED, una tastiera, e una interfaccia a cassetta (la circuiteria a destra della tastiera), e l'altra che costituiva il resto del computer (inclusa la CPU). Praticamente tutti i segnali della CPU erano accessibili tramite un connettore Eurocard.\n\"System 2\" facilit\u00f2 l'espansione del sistema ponendo la CPU del System 1 in un rack Eurocard da 19 pollici che consentiva numerose aggiunte opzionali. Il System 2 veniva di solito venduto con un controller per la tastiera, esterna, un'interfaccia a display testuale, e un sistema operativo a cassette con incluso un interprete BASIC.\nIl \"System 3\" aggiunse il supporto ai floppy disk mentre il \"System 4\", incluso in un contenitore di maggiori dimensioni, montava un secondo drive. Il \"System 5\" era in gran parte simile al System 4, ma si basava su un pi\u00f9 veloce 6502 a 2MHz.\nL'Atom.\nLo sviluppo del Sinclair ZX80 prese inizio alla Science of Cambridge nel maggio 1979.\nProbabilmente la conoscenza di ci\u00f2 spinse Curry a concepire il progetto Atom per puntare il mercato consumer. Curry ed un altro progettista, Nick Toop, lavorarono a casa di Curry allo sviluppo di questa macchina. Fu in quel periodo che la \"Acorn Computers Ltd\" venne incorporata e Curry and\u00f2 a lavorare all'Acorn a tempo pieno.\nFu Curry che volle puntare il mercato consumer; altre fazioni all'interno di Acorn, inclusi gli ingegneri, erano felici di essere \"fuori\" da quel mercato e consideravano un home computer un prodotto piuttosto frivolo per una compagnia che operava nel mercato degli strumenti di laboratorio. Per mantenere i costi bassi e non dare ai dubbiosi motivi per opporsi all'Atom, Curry chiese al progettista industriale Allen Boothroyd di progettare un involucro che potesse anche funzionare come una tastiera esterna per i microcomputer. Le parti interne del System 3 furono poste all'interno della tastiera, creando un tipico allestimento per un home computer economico dei primi anni ottanta, l\"Acorn Atom\", il quale ebbe un discreto successo.\nPer facilitare lo sviluppo del software, una LAN proprietaria era stata installata a Market Hill. Fu deciso di includere questa, la Econet, nell'Atom, e al suo lancio ad una mostra di computer nel marzo 1980, fu fatta la dimostrazione di otto Atom con scheda di rete che permettevano di condividere file, di vedere gli schermi da remoto e di controllare le tastiere da remoto.\nBBC Micro e l'Electron.\nCon l'Atom sul mercato, Acorn poteva iniziare a pensare alla sua sostituzione. C'erano nuovi processori a 16 bit che uscivano sul mercato: in quale direzione si dovevano muovere? Dopo molte discussioni, Hauser sugger\u00ec il compromesso di una macchina migliorata basata sul 6502 con maggiori capacit\u00e0 di espansione: il \"Proton\". Il personale tecnico dell'Acorn non aveva voluto fare l'Atom ed ora vedevano il Proton come la loro opportunit\u00e0 di \"do it right\".\nUno degli sviluppi proposti per il Proton fu il \"Tube\", un'interfaccia proprietaria che permetteva di aggiungere un secondo microprocessore. Questo compromesso avrebbe reso disponibile una macchina basata sul 6502 valida per il mercato di massa che avrebbe potuto espandersi con processori pi\u00f9 sofisticati e costosi. Il Tube consentiva di allocare l'elaborazione sul secondo processore lasciando al 6502 il trattamento dei dati di input/output (I/O). In anni successivi il Tube avrebbe giocato un ruolo importante nello sviluppo del processore proprietario di Acorn.\nAll'inizio del 1980, il Further Education department della BBC concep\u00ec l'idea di un programma di educazione al computer, principalmente sulla scia di un documentario della BBC, \"The Mighty Micro\", nel quale il Dr. Christopher Evans del UK National Physical Laboratory predisse l'avvento della rivoluzione del microcomputer. Fu un documentario molto convincente, al punto che ci furono domande poste al parlamento. A seguito di queste interrogazioni, il Department of Industry (DoI) si interess\u00f2 al programma, come fece la BBC Enterprises, che vide l'opportunit\u00e0 di vendere una macchina abbinata alla serie. BBC Engineering ebbe la direttiva di definire le specifiche di un computer da abbinare alla serie.\nAlla fine, sotto una certa pressione del DoI di scegliere un sistema britannico, la BBC scelse il NewBrain dei Newbury Laboratories.\nQuesta scelta rivel\u00f2 l'incidenza della pressione esercitata sul progetto di alfabetizzazione informatica della BBC che si riteneva indipendente\u00a0\u2013 Newbury era di propriet\u00e0 del National Enterprise Board, un'agenzia governativa che operava in stretta collaborazione col DoI.\nLa scelta fu anche in qualche modo ironica dato che il NewBrain nacque come un progetto di Sinclair Radionics, e fu la preferenza accordata da Sinclair al suo sviluppo piuttosto che al MK14 del Science Lab di Cambridge che indusse Curry a lasciare SoC per fondare CPU con Hauser.\nIl NEB spost\u00f2 il NewBrain a Newbury dopo che Sinclair lasci\u00f2 Radionics e and\u00e0 al SoC.\nNel 1980 - 1982 lo UK Department of Education and Science (DES) aveva iniziato il Microelectronics Education Programme per introdurre concetti di microelaborazione e materiale educativo. Dal 1982 al 1986, il DoI alloc\u00f2 fondi per assistere organizzazioni educative locali in UK a fornire alle loro scuole una serie di computer, e il BBC Micro fu uno dei pi\u00f9 popolari. In parallelo, il DES continu\u00f2 a finanziare pi\u00f9 materiali per i computer, come software e progetti di applicazioni computerizzate, oltre a formazione per gli insegnanti.\nSebbene il NewBrain fosse sotto pesante sviluppo da parte di Newbury, fu presto chiaro che non erano ancora pronti per avviarne la produzione; \u2013 di certo non in tempo per il programma di alfabetizzazione, n\u00e9 tantomeno per la scadenza fissata dalla BBC. I programmi della BBC, che inizialmente dovevano andare in onda nell'autunno 1981, furono spostati alla primavera del 1982. Dopo che Curry e Sinclair ebbero scoperto le intenzioni della BBC, quest'ultima diede la possibilit\u00e0 ad altri produttori di proporre le loro soluzioni.\nRappresentanti della BBC fecero visita all'Acorn per avere una dimostrazione delle capacit\u00e0 del Proton. Poco dopo, il contratto per il programma di alfabetizzazione informatica fu stipulato con la Acorn, ed il Proton fu lanciato nei primi mesi del 1982 con il nome di \"BBC Micro\". Nell'aprile 1984 Acorn vinse il Queen's Award for Technology per il BBC Micro. Con il riconoscimento si approv\u00f2 in ispecial modo il \"design\" avanzato del BBC Micro, e l'Acorn fu encomiata \"per lo sviluppo di un microcalcolatore con molte funzionalit\u00e0 innovative\".\nNell'aprile 1982 Sinclair lanci\u00f2 sul mercato lo ZX Spectrum. Curry parl\u00f2 dell\"Electron\" come il rivale dello ZX, prodotto da Acorn, con un prezzo inferiore alle 200 sterline.\nSotto molti punti di vista una versione ridotta del BBC Micro, faceva uso di un componente ULA prodotto da Acorn per riprodurre la maggior parte delle sue funzionalit\u00e0. Ma i problemi legati alla produzione dei componenti ULA portarono ad una riduzione delle risorse di costruzione, e l'Electron, sebbene lanciato nell'agosto 1983, non fu presente sul mercato nelle quantit\u00e0 sufficienti per sfruttare i ricavi delle vendite natalizie del 1983. L'Acorn rinvi\u00f2 la questione al 1984 e sottoscrisse nuovi contratti di fornitura per la produzione.\nAcorn Computer Group plc (1983\u201385).\nLe vendite del BBC Micro ebbero successo: i profitti passarono da 3000 sterline nel 1979 a 8,6 milioni nel 1983. Nel settembre del 1983, le azioni CPU furono liquidate e Acorn entr\u00f2 nella borsa Unlisted Securities Market con il nome \"Acorn Computer Group plc\", mentre Acorn Computers Ltd era la divisione dei computer. Con un prezzo minimo di 120 pence, il gruppo ebbe una capitalizzazione di 135 milioni di sterline. I fondatori della CPU, Herman Hauser e Chris Curry, divennero milionari: Hauser aveva 53,25 milioni di azioni (64 milioni di sterline) e Curry 43 milioni di azioni (51 milioni di sterline).\nLa nuova architettura RISC.\nDai tempi dell'Atom, Acorn stava cercando di cambiare processore: il primo computer a 16 bit, l'Acorn Communicator, fu sviluppato nel 1982 con processore WDC 65C816.\nIl PC IBM fu lanciato nel 12 agosto 1981. Il successore del PC, l'XT (EXtended Technology) fu introdotto nel 1983. Il successo di questi computer e dei sistemi basati sull'accoppiata Z80/CP/M presenti sul mercato, fecero capire che il settore business era commercialmente valido.\nInizi\u00f2 lo sviluppo di una macchina da ufficio con la tecnologia esistente: la scheda madre del BBC Micro e il Tube furono usate per creare \"workstation\" basate sul CP/M, MS-DOS e Unix (Xenix).\nIl progetto \"Acorn Business Computer\" (ABC) richiedeva la produzione di un quantitativo di processori secondari creati per lavorare sulla piattaforma BBC Micro. Durante lo sviluppo, Acorn doveva implementare il protocollo Tube su ciascuno dei processori selezionati, ma durante la ricerca di un candidato, nel 1983, si accorsero che non era per nulla banale trovare un processore che rimpiazzasse il 6502.\nAd esempio, a causa di molte istruzioni non interrompibili che usavano pi\u00f9 d'un ciclo di clock del processore per essere eseguite, i tempi di risposta alle interruzioni del Motorola 68000 erano troppo lunghi per poter gestire lo stesso protocollo di comunicazione che invece un host BBC Micro basato sul 6502 maneggiava senza difficolt\u00e0.\nLo sviluppo del modello National Semiconductor basato sul 32016 della famiglia ABC, venduto in seguito col nome \"Cambridge Workstation\", mostr\u00f2 a Sophie Wilson e Steve Furber l'importanza che nel progetto assumeva l'ampiezza di banda. Si vide anche chiaramente che un 6502 a 4 MHz aveva prestazioni molto superiori ad un 32016 a 8\u00a0MHz. Per di pi\u00f9, il sistema Apple Lisa aveva mostrato agli ingegneri dell'Acorn la necessit\u00e0 di sviluppare un ambiente a finestre \u2013 e questa non sembrava un'impresa facile con un sistema a 2-4\u00a0MHz basato sul 6502 impiegato per la parte grafica.\nLa Acorn aveva bisogno di una nuova architettura.\nL'Acorn test\u00f2 tutti i processori disponibili e li trov\u00f2 inadeguati. Dopo aver considerato l'uso di soluzioni gi\u00e0 esistenti, agli sviluppatori era chiaro che Acorn doveva seriamente prendere in considerazione la creazione di un processore proprio.\nGli ingegneri della compagnia sfogliarono gli articoli del progetto Berkeley RISC. Adesso avevano chiara la situazione: se una squadra di studenti neolaureati poteva creare un processore a 32 bit competitivo, allora all'Acorn non avrebbero avuto problemi a fare lo stesso. Una gita al Western Design Center, a Phoenix, rese chiaro a Furber e Wilson che non avrebbero avuto bisogno di grosse risorse o di centri avanzati di ricerca e sviluppo.\nSophie Wilson cominci\u00f2 a sviluppare l'instruction set, scrivendo una simulazione del processore in BBC BASIC, facendola girare su una macchina BBC Micro con un 6502 come coprocessore. I risultati convinsero gli ingegneri di essere sulla buona strada.\nPrima di continuare, tuttavia, servivano pi\u00f9 risorse. Ora toccava a Wilson di andare da Hauser per spiegargli cosa stavano mettendo in piedi. Data l'autorizzazione a procedere, fu messa insieme una piccola squadra per implementare il modello di Wilson in hardware.\nIl progetto ufficiale \"Acorn RISC Machine\" (ARM) cominci\u00f2 nell'ottobre 1983. Come partner di produzione dei componenti basati sul silicio fu scelta la VLSI Technology, Inc, dal momento che avevano gi\u00e0 avuto un contratto di fornitura con l'Acorn per ROM e alcuni chip personalizzati. La VLSI produsse il primo wafer di silicio dell'ARM il 26 aprile 1985; \u2013 funzion\u00f2 al primo tentativo e fu battezzato ARM1.\nLa sua prima applicazione pratica fu quella di co-processore su una BBC Micro, dove fu utilizzato per lo sviluppo di software di simulazione usato per finire il lavoro sui chip di supporto (VIDC, IOC, MEMC) e per rendere pi\u00f9 veloci le operazioni del software CAD usato per lo sviluppo dell'ARM2.\nSubito dopo, Wilson codific\u00f2 il linguaggio BBC BASIC nell'\u00a0assembly ARM, e la competenza acquisita nella scrittura dell'insieme di istruzioni permise di rendere il codice molto potente. Questa caratteristica rese il BBC BASIC scritto con ARM un ottimo test per qualunque emulatore ARM.\nEra tale la segretezza del progetto ARM che, quando nel 1985 la Olivetti inizi\u00f2 a negoziare per acquisire il controllo di buona parte di Acorn, non fu reso nota l'esistenza del team di sviluppo fino a che gli accordi non furono conclusi.\nNel 1992 Acorn vinse ancora una volta il Queen's Award for Technology per lo sviluppo di ARM.\nProblemi finanziari.\nL'anno decisivo per la Acorn fu il 1984 \u2013 divenne pubblica proprio nel momento in cui si verificava il collasso del mercato degli home computer. Era lo stesso anno in cui l'Atari fu messa in vendita, la Apple rischi\u00f2 il tracollo, mentre l'Acorn risolse il pi\u00f9 grosso problema che aveva avuto da quando era stata fondata: i volumi di produzione.\nL'Electron fu lanciato sul mercato nel 1983, ma i problemi di fornitura dei suoi componenti\u00a0ULA fecero s\u00ec che la Acorn non riuscisse a ottenere profitti durante il periodo di vendite natalizie del 1983\u00a0\u2013 una famosa compagnia pubblicitaria, attraverso spot televisivi, procur\u00f2 300.000 ordini, ma i fornitori malesi potevano fornire solo 30.000 macchine. L'apparentemente forte domanda di Electron si rivel\u00f2 inconsistente: anzich\u00e9 aspettare, i genitori comprarono il Commodore 64 o lo ZX Spectrum come regali per i propri figli.\nFerranti, che forniva i chip ULA, risolse i problemi di produzione, e nel 1984 i prodotti raggiunsero i volumi prospettati; tuttavia i contratti stipulati da Acorn con i propri fornitori non erano abbastanza flessibili da permettere una brusca riduzione dei volumi a causa della situazione imprevista nelle vendite, cosicch\u00e9 le scorte di Electron crebbero.\nLa Acorn si trovava in grossi guai: a fine anno possedeva 250.000 Electron invenduti in giacenza, che erano stati tutti gi\u00e0 pagati e che dovevano essere tenuti in magazzino, con spese aggiuntive.\nLa Acorn stava anche spendendo gran parte del proprio denaro per lo sviluppo: il BBC Master era in fase di sviluppo; il progetto ARM era tuttora in corso; l'Acorn Business Computer richiese molto lavoro ma in definitiva si dimostr\u00f2 un insuccesso, dato che solo la versione basata sul 32016 era stata venduta col nome di Cambridge Workstation; infine, ottenere l'approvazione federale per il BBC Micro per espandersi nel mercato degli Stati Uniti d'America si rivel\u00f2 un processo troppo lungo e costoso, e tutto sommato improduttivo\u00a0\u2013 tutti i dispositivi di espansione che si intendeva mettere in vendita con il BBC Micro dovevano superare la fase di collaudo, e si dovevano ridurre le radiazioni elettromagnetiche emesse. Circa 20 milioni di sterline furono assorbiti dall'iniziativa statunitense, ma i BBC Micro modificati in versione NTSC vendettero poco o nulla. Tuttavia, apparirono una volta nella scuola di Supergirl, in particolare nel film del 1984 \"Supergirl - La ragazza d'acciaio\".\nSussidiaria della Olivetti (1985\u201398).\nLa situazione finanziaria costrinse la Acorn a cercare qualche compratore nel febbraio 1985. Dopo un breve periodo di negoziazioni, Curry e Hauser firmarono un accordo con la Olivetti, il 20 febbraio. L'azienda italiana ottenne il 49,3% dell'Acorn per 12 milioni di sterline, che copr\u00ec le perdite da 11 milioni negli ultimi sei mesi. Questo acquisto rivalut\u00f2 la Acorn da 165 milioni di sterline a 190. Nel settembre del 1985, la Olivetti ottenne un controllo dell'Acorn del 79% delle azioni.\nBBC Master e Archimedes.\nIl BBC Master venne lanciato nel febbraio 1986 ed ottenne un notevole successo. Tra il 1986 ed il 1989, vennero consegnati circa 200.000 sistemi, al costo di 499\u00a3 l'uno, prevalentemente a scuole ed universit\u00e0 britanniche. Vennero prodotte diverse versioni della macchina, come il Master 512, dotato di 512 KB di RAM ed un processore 80186 per renderlo compatibile con MS-DOS, ed il Master Turbo, dotato di un secondo processore WDC 65C02.\nIl primo uso commerciale dell'architettura ARM fu l\"ARM Development System\", un processore secondario collegato con il sistema Tube per il sistema BBC Master che permetteva di realizzare applicazioni per il nuovo sistema. Venne messo in vendita a circa 4.000\u00a3, contenente un processore, tre processori di supporto e 4 MB di RAM, ed un set di strumenti di sviluppo con una versione sviluppata di BBC BASIC.\nIl secondo prodotto basato su ARM fu l\"Acorn Archimedes\", un computer desktop, commercializzato alla met\u00e0 del 1987. Divenne popolare particolarmente nel Regno Unito, in Australia ed in Irlanda. Particolarmente potente, poteva vantare caratteristiche e prestazioni notevolmente pi\u00f9 avanzate di quelle offerte da sistemi concorrenti del tempo. Si dovette comunque scontrare con la piattaforma PC che gi\u00e0 dominava il mercato. Vennero comunque sviluppati sistemi Archimedes successivi, incluso un portatile e nel 1994 venne lanciato il \"Risc PC\", con integrato un processore StrongARM a 200\u00a0MHz. Questo modello venne messo in commercio esclusivamente per scuole, specialisti ed appassionati.\nARM Ltd.\nLa compagnia partner dell'Acorn, la VLSI, aveva il compito di trovare nuove applicazioni per la nuova CPU ARM. La Active Book svilupp\u00f2 un palmare basato sulla CPU ARM.\nApple svilupp\u00f2 un nuovo palmare, il Newton. La Apple e l'Acorn iniziarono a collaborare allo sviluppo dell'ARM, e fu deciso che questo doveva essere sviluppato da un'azienda separata. Il blocco del settore ricerca e sviluppo dell'Acorn che aveva sviluppato la CPU ARM form\u00f2 le basi della ARM Holdings, nel novembre 1990. L'Acorn Group e la Apple Computer Inc avevano il 43% delle azioni ARM.\nI Set-Top box.\nNel 1994 fu fondata la \"Acorn Online Media\" per sfruttare il successo annunciato del\u00a0video on demand (VOD), un sistema di televisione interattiva che avrebbe permesso ai suoi utenti di scegliere e guardare un contenuto video tramite la rete. Nel settembre 1994 la Acorn Online Media costitu\u00ec la \"Cambridge Trial\" (esperimento Cambridge) di servizi di video-on-demand, insieme a Anglia Television, Cambridge Cable e Advanced Telecommunication Modules Ltd (ATML)\u00a0\u2013 l'esperimento prevedeva la creazione di una rete ATM ad ampio raggio che avrebbe dovuto collegare le compagnie televisive alle case degli abbonati per offrire servizi come lo shopping da casa, corsi di formazione on-line, download di software su richiesta e il\u00a0World Wide Web.\nLa rete ad ampio raggio (WAN, Wide Area Network) utilizzava una combinazione di fibra ottica e cavo coassiale, mentre gli switch (commutatori) erano montati nelle cabine della gi\u00e0 esistente rete Cambridge Cable.\nLa Olivetti Research Laboratory svilupp\u00f2 la tecnologia usata nell'esperimento.\nUn server della ICL forn\u00ec il servizio attraverso switch ATM prodotti dalla ATML, un'altra compagnia creata da Hauser e Hopper. L'esperimento cominci\u00f2 alla velocit\u00e0 di 2 Mbps verso le abitazioni, successivamente portati a 25 Mbit/s.\nGli abbonati utilizzavano le Acorn Online Media set-top boxes.\nPer i primi sei mesi l'esperimento coinvolse 10 terminali VOD; nella seconda fase vennero aggiunte 100 abitazioni ed 8 scuole con pi\u00f9 di 150 terminali nei propri laboratori. Molte altre organizzazioni entrarono gradualmente nell'esperimento, tra le quali la NatWest Bank, la BBC, la compagnia\u00a0Post Office, Tesco e la autorit\u00e0 locale in materia di formazione.\nLa BBC Education speriment\u00f2 la ricezione dei programmi radio on-demand nelle scuole di primo grado, e fu creato un nuovo servizio educativo, Education Online, per diffondere materiale come i programmi televisivi Open University e software educativo.\nLa scuola Netherhall secondary school fu dotata di un server economico per operare da fornitore di servizi, seguita dopo breve tempo dalla Anglia Polytechnic University. Si sperava che la Online Media potesse distaccarsi come compagnia indipendente, ma il successo annunciato del video on-demand non si verific\u00f2 mai.\nIl Network Computer.\nUn programma della BBC2 fece un'intervista a Larry Ellison nell'ottobre 1995 in cui questo descriveva il progetto di un \"network computer\", dispositivo in cui Malcolm Bird, Online Media Managing Director di Acorn riconosceva il set-top box di Acorn. Dopo le iniziali discussioni tra Oracle Corporation, Olivetti e Acorn, Bird fu mandato a San Francisco alcune settimane dopo; secondo l'accordo che segu\u00ec, Acorn avrebbe definito lo standard per il network computer.\nEllison voleva fare un annuncio sul Network Computer nel febbraio 1996. Sophie Wilson fu messa a capo del progetto del Network Computer e per la met\u00e0 di novembre una bozza del progetto era pronta. Dal gennaio 1996 il contratto tra Acorn e Oracle era stato stipulato. Nel febbraio 1996 fu fondata \"Acorn Network Computing\" che, nell'agosto 1996, lanci\u00f2 l'Acorn Network Computer.\nIl Network Computer doveva creare un nuovo settore del mercato nel quale l'Acorn Network Computing doveva giocare un ruolo importante.\nUno dei due maggiori progetti era la creazione di un nuovo sistema operativo, \"Galileo\", e la creazione di un nuovo chipset StrongARM, il SA1500 / SA1501. La caratteristica principale di Galileo era la \"garanzia di servizio\" per ogni processo, nel quale le risorse (CPU, memoria, ecc.) necessarie ad eseguire le operazioni erano rese disponibili. Il SA1500 aveva frequenze di clock pi\u00f9 elevate rispetto alle altre CPU StrongARM e aveva anche un coprocessore orientato alla multimedialit\u00e0 (\"Attached Media Processor\" o AMP).\nL'ultima divisione dell'Acorn (1998\u20132000).\nLe ultime speranze dell'Acorn di entrare nel mercato dei computer furono vane: i set-top boxes non ebbero successo, cos\u00ec come il Network Computer.\nTra il 1996 e il 1998, la Olivetti perse interesse nell'Acorn Group attraverso una serie di transazioni, perdendo 54 milioni di sterline. \"Acorn Risc Technologies\" divent\u00f2 la divisione Workstation, che sar\u00e0 chiusa nel 1998 quando la Acorn concluse la produzione di computer desktop, in favore dei set-top boxes.\nL'ultimo computer, nome in codice \"Phoebe\" oppure Risc PC 2, era quasi completo prima dell'abbandono del progetto, e quindi mai fabbricato per la vendita al pubblico.\nLa ARM, nel frattempo, cambi\u00f2 i propri assetti. Nel 1998, l'azienda fece un'offerta pubblica di acquisto (OPA) sotto il nome di \"ARM Holdings plc\" alla London Stock Exchange e al NASDAQ.\nNel gennaio 1999, Acorn Group cambi\u00f2 il nome da Acorn Computers Ltd a \"Element 14 Ltd\". Da quel momento, il titolo dell'ARM crebbe ad un punto tale che il valore del capitale della Acorn Group plc valeva meno del 24% dell'ARM. Acorn Computers Group fu venduta il 1\u00ba giugno del 1999 alla Morgan Stanley Dean Witter Investments Limited.\nMorgan Stanley vendette la divisione set-top-box alla Pace per 200.000 sterline; Pace ottenne il controllo di RISC OS. Il 26 luglio del 1999 un gruppo di manager dell'Acorn capeggiati da Stan Boland compr\u00f2 la divisione DSP, Element 14, dalla MSDWI per 1,5 milioni di sterline.\nLa sussidiaria Alcatel produceva modem xDSL, oltre a circuiti integrati per modem.\nElement 14 continu\u00f2 a sviluppare i suoi prodotti DSP finch\u00e9 non fu acquistata dalla Broadcom nel novembre 2000 per la cifra di 366 milioni di sterline (594 milioni di dollari).\nIl sistema operativo sviluppato per Phoebe \u00e8 RISC OS 4 - nome in codice Ursula, della RISCOS Ltd, ancora oggi in sviluppo. RISC OS 4 \u00e8 disponibile nelle versioni 26 bit e 32 bit per l'Acorn Risc PC, l'A7000+, i computer della MicroDigital e della RiscStation (Mico, Alpha, Omega, R7500s) pi\u00f9 il nuovo insieme prodotto dalla AdvantageSix chiamato A9. Esso funziona anche sull'insieme degli emulatori VirtualAcorn. Il RISC OS 5 solo a 32 bit prodotto da Castle \u00e8 usato per i loro computer Iyonix e per i set-top boxes."}
{"id": "296246", "revid": "1498", "url": "https://it.wikipedia.org/wiki?curid=296246", "title": "Acorn Computers Ltd", "text": ""}
{"id": "296248", "revid": "78273", "url": "https://it.wikipedia.org/wiki?curid=296248", "title": "FallingWater - La casa della cascata", "text": ""}
{"id": "296251", "revid": "1522738", "url": "https://it.wikipedia.org/wiki?curid=296251", "title": "Bartimeus", "text": ""}
{"id": "296275", "revid": "1305772", "url": "https://it.wikipedia.org/wiki?curid=296275", "title": "McGruff the Crime Dog", "text": "McGruff the Crime Dog \u00e8 un personaggio di finzione popolarissimo negli Stati Uniti.\n\u00c8 un cane antropomorfico creato dal National Crime Prevention Council per essere usato dalla polizia statunitense con l'obiettivo di sensibilizzare i bambini sul problema della criminalit\u00e0.\nMcGruff \u00e8 stato protagonista di pubblicit\u00e0, canzoni e libretti realizzati dall'associazione no profit, rivolti ad un pubblico infantile e incentrati su droga, bullismo, sicurezza e sull'importanza di continuare gli studi. Il personaggio \u00e8 famoso anche per il motto \"Take a bite out of crime !\".\nApparso anche sotto forma di pupazzo e animato in alcune occasioni da ufficiali di polizia che ne indossavano il costume, \u00e8 stato creato nel 1980 dal pubblicitario Jack Keil (che l'ha anche doppiato) e il nome \u00e8 stato scelto attraverso un concorso vinto da un ufficiale di polizia di New Orleans. Recentemente Keil ha annunciato che al suo ritiro il personaggio sar\u00e0 doppiato dal sergente Steve Parker del dipartimento di polizia di Iowa.\nMcGruff House.\nLa McGruff House \u00e8 una serie di case di rifugio per bambini in pericolo che usano il personaggio come marchio."}
{"id": "296279", "revid": "767487", "url": "https://it.wikipedia.org/wiki?curid=296279", "title": "RC5", "text": "In crittografia l'RC5 \u00e8 un algoritmo di cifratura a blocchi progettato da Ronald Rivest nel 1994. \u00c8 degno di nota per la sua semplicit\u00e0 e perch\u00e9 una sua evoluzione (l'RC6) \u00e8 stato fra i candidati per l'Advanced Encryption Standard.\nDescrizione.\nAl contrario della maggior parte degli algoritmi di cifratura a blocchi, nei quali \u00e8 parametrizzabile al pi\u00f9 una delle costanti dell'elaborazione, solitamente la dimensione della chiave, nell'RC5 tutti i parametri di base sono variabili: \u00e8 possibile infatti scegliere fra diverse dimensioni del blocco (32, 64 o 128 bit), della chiave (da 0 a 2048 bit) e del numero di passaggi o \"rounds\" (da 0 a 255). Non tutti i valori ammessi portano ad un risultato utilizzabile; ad esempio, se la dimensione della chiave o il numero di passaggi \u00e8 0, praticamente non avviene nessuna elaborazione. La combinazione suggerita dall'autore \u00e8 di 12 passaggi con una chiave da 128 bit e con blocchi da 64 bit.\nUna delle operazioni centrali dell'RC5 consiste in una rotazione dei bit dei dati di un valore dipendente dal dato di ingresso; si pu\u00f2 anche affermare che il cifrario stesso nacque proprio per studiare le propriet\u00e0 crittografiche di questa operazione. In ogni ciclo si effettuano anche operazioni di OR esclusivo e addizioni modulari, organizzate in una rete di Feistel esprimibili con poche righe di codice.\nIl gestore della chiave \u00e8, invece, pi\u00f9 complesso: esso espande la chiave utilizzando una funzione monodirezionale che utilizza le espansioni binarie di \"e\" e della sezione aurea come sorgenti di \"numeri dalle propriet\u00e0 non nascoste\" (o \"nothing up my sleeve numbers\"\" in inglese).\nLa semplicit\u00e0 dell'algoritmo unit\u00e0 alla novit\u00e0 delle rotazioni dipendenti dai dati hanno fatto dell'RC5 un interessante oggetto di studi per i crittanalisti.\nRC5 orientato alla word.\nLa caratteristica principale dell'RC5 \u00e8 quella di essere un algoritmo orientato all'architettura del computer sul quale \u00e8 in esecuzione. In particolare, tutte le elaborazioni sono effettuate su stringhe di lunghezza pari a quella della \"word\" della macchina, ossia dipendono dall'architettura del computer su cui sta girando il cifrario, con ovvi vantaggi in termini di prestazioni: le operazioni su stringhe di lunghezza pari a quella della \"word\" del computer richiedono meno cicli macchina). Un'altra caratteristica \u00e8 quella di usare istruzioni \"base\", comuni alla maggior parte dei processori, in quanto opera su dati la cui lunghezza \u00e8 identica a quella \"word\", anche se la stessa pu\u00f2 essere di lunghezza diversa (come gi\u00e0 detto, la lunghezza di una \"word\" pu\u00f2 variare in funzione dell'architettura del computer), ed anche rotazioni dipendenti dai dati.\nL'RC5 \u00e8 un algoritmo che usa poca memoria, quindi risulta adatto per dispositivi quali le smart card, ed \u00e8 semplice da analizzare ed implementare; infatti l'RC5 \u00e8 stato utilizzato in diversi prodotti, ad esempio le librerie crittografiche BSAFE e JSAFE di RSA Security.\nDobbiamo anche ricordare che RC5 si basa su una macchina con un'architettura \"little-endian\" (il bit meno significativo \u00e8 posto a destra; tipicamente processori Intel); in realt\u00e0 pu\u00f2 funzionare anche su una macchina con architettura big endian (ovvero, tipicamente processori Motorola), ma il procedimento d'espansione della chiave ha bisogno di alcune modifiche.\nSi pu\u00f2 affermare che l'RC5 \u00e8 una famiglia di cifrari dove ogni membro \u00e8 indicato come RC5-w/r/b, con le lettere w/r/b che indicano i seguenti parametri:\nPerci\u00f2 quando si scrive RC5 w/r/b significa che si sta indicando il RC5 che lavora su 2 \"word\" di \"w\" bit con un numero di passaggi pari ad \"r\" e con una chiave lunga \"b\" byte.\nLe operazioni dell'RC5.\nCome detto, le operazioni eseguite dall'RC5 sono tutte operazioni di \"w\" bit, e sono le seguenti:\nLa prima operazione da vedere \u00e8 la schedulazione della chiave. Partendo da una chiave di \"b\" byte, dove \"b\" \u00e8 un parametro di RC5, immaginiamo che questi byte siano memorizzati in un array \"K\":\n K[0,\u2026.,b-1]\nA partire da questa chiave l'algoritmo produce un altro array denominato \"S\", l'array delle sottochiavi, perch\u00e9 in totale occorrono \"2r+2\" sottochiavi:\n S[0,\u2026.,2r+1]\nIn effetti, per produrre \"S\", che verr\u00e0 poi usato nella fase di cifratura, occorre effettuare una conversione dai byte per ottenere delle \"word\", dopo di che su queste ultime saranno eseguite delle operazioni per andare ad aggiornare il contenuto di \"S\"(funzione di mescolamento, o \"Mixing Function\"). Questo array intermedio \u00e8 denominato \"L\" e si ottiene dall'array \"K\". Su un computer ad architettura \"little-endian\" viene semplicemente copiato il contenuto dell'array \"K\" nell'array \"L\"; in totale, \"L\" avr\u00e0 \"c\" locazioni, dove \"c=(8*b)/w\". Nel caso in cui \"8*b\" non dovesse essere un multiplo di \"w\", saranno aggiunti degli \"zero\" per completare il valore (operazione di \"padding\").\nAlgoritmo di schedulazione.\nL'algoritmo di schedulazione della chiave \u00e8 diviso in 2 fasi:\nIn pratica l'array \"S\" che era stato inizializzato con le costanti \"Pw\" e \"Qw\" subisce degli aggiornamenti che dipendono dall'array \"L\", array di \"c\" \"word\" ottenuto dalla chiave iniziale. Il risultato finale equivale ad un array \"S\" aggiornato, array di \"2r+2\" locazioni, ognuna di \"w\" bit. Quindi, la fase di schedulazione della chiave prende in input una chiave di \"b\" byte e produce \"2r+2\" sottochiavi, ognuna di \"w\" bit.\nFase di cifratura.\nLa fase di cifratura parte da un blocco di 2 \"word\" di \"w\" bit e produce un altro blocco di 2 \"word\" di \"w\" bit, tramite \"r\" passaggi. Vi \u00e8 un passaggio iniziale che usa 2 sottochiavi e poi ogni passaggio successivo utilizza altre 2 chiavi sottochiavi, per un totale di \"2r+2\". Nell'algoritmo, in pratica, sono svolte operazioni di addizione su \"word\" di \"w\" bit, operazioni di XOR e rotazioni dei bit. Il testo in chiaro \u00e8 memorizzato in 2 \"word\" denominate \"A\" e \"B\", ognuna di \"w\" bit, in cui viene restituito anche l'output dell'algoritmo.\nSi aggiorna \"A\" con la prima sottochiave e \"B\" con la seconda sottochiave (le prime 2 sottochiavi utilizzate), dopo di che vengono eseguiti \"r\" passaggi in cui vengono usate 2 diverse sottochiavi \"S[2i]\" e \"S[2i+1]\" (altre \"2r\" sottochiavi). Durante un singolo passaggio viene eseguita prima l'operazione di XOR bit a bit tra \"A\" e \"B\", poi una rotazione di \"B\", ed infine una addizione con la sottochiave \"S[2i]\" col il risultato finale che aggiorna \"A\". Inoltre, nel passaggio viene eseguito anche uno XOR bit a bit tra \"B\" ed \"A\", poi viene eseguita una rotazione a sinistra che dipende dal valore di \"A\", ed infine una somma con la sottochiave \"S[2i+1]\", aggiornando il valore di \"B\".\nA differenza del DES e dei cifrari di Feistel, nell'RC5 entrambe le met\u00e0 del blocco dati sono aggiornate nel passaggio, sia la parte \"A\" sia la parte \"B\". Nei cifrari di Feistel invece una parte \u00e8 ricopiata e si aggiorna l'altra met\u00e0 del blocco. La decifratura \u00e8 l'operazione inversa della cifratura: infatti sono svolti prima gli \"r\" passaggi a partire dall'ultimo al primo e poi gli ultimi 2 aggiornamenti. L'unica differenza tra la fase di cifratura e quella di decifratura \u00e8 che in quest'ultima le operazioni sono di sottrazione invece che di somma; restano invariate le operazioni di XOR e di rotazione.\nLe caratteristiche dell'RC5.\nLe caratteristiche salienti di RC5 sono:"}
{"id": "296288", "revid": "92723", "url": "https://it.wikipedia.org/wiki?curid=296288", "title": "Rifugio antiatomico", "text": "Il rifugio antiatomico \u00e8 una soluzione abitativa per evitare la contaminazione da radiazioni nucleari.\n\u00c8 costruito in profondit\u00e0, per sfruttare l'azione schermante del terreno ed evitare il contatto con l'atmosfera radioattiva. L'involucro pi\u00f9 esterno \u00e8 realizzato in cemento armato, che funge da schermo di contenimento per le radiazioni, oltre che da struttura portante. Lo spessore delle pareti pu\u00f2 variare secondo la resistenza voluta, che va da 1 a 3 atmosfere, mentre le pareti interne e i pavimenti devono essere rivestite con delle particolari solette isolanti.\nOgni rifugio antiatomico ha due entrate: una per le persone e un'altra per l'aria. L'ingresso \u00e8 costituito solitamente da una \"botola\" corazzata e da una \"scala di entrata\" che accede a un'anticamera dotata di una doccia di decontaminazione. Per accedere alla \"cellula di sopravvivenza\" occorre solitamente passare attraverso due porte corazzate a chiusura ermetica e tenuta stagna.\nLa \"cellula di sopravvivenza\" ha un ingresso per l'aria dotato di un filtro depuratore. Scopo di questo ingresso \u00e8 ricambiare l'aria ed espellere elementi nocivi come l'anidride carbonica e l'umidit\u00e0. Ogni \"cellula di sopravvivenza\" deve essere dotata dei seguenti beni: acqua potabile, alimenti in scatola, energia elettrica e servizi igienici. Deve anche avere i letti e una batteria ad alta capacit\u00e0 di accumulo. Inoltre \u00e8 altamente sconsigliato l'uso di intonaco che potrebbe creare problemi di salute e sgretolarsi a causa delle onde d'urto.\nEsistono diversi tipi di rifugio antiatomico: alcuni sono prefabbricati e solitamente sono unifamiliari, mentre altri vengono costruiti direttamente sottoterra ed \u00e8 possibile collegarli tra loro formando una rete. Oggi i rifugi antiatomici si costruiscono in conformit\u00e0 con la Normativa Svizzera ITRP 66. Un rifugio antiatomico difficilmente pu\u00f2 garantire condizioni di sopravvivenza superiori ai 5 anni.\nOrigini.\nLa nascita dei rifugi antiatomici inizia con la diffusione delle armi nucleari. La Guerra Fredda in particolare ha dato il via alla \"corsa ai rifugi antiatomici\", tant'\u00e8 che in molti paesi divenne una normativa obbligatoria la loro costruzione. Oggi i rifugi antiatomici vengono anche progettati per difendersi dalle armi chimiche e dalle armi biologiche, nonch\u00e9 per sopperire a effetti secondari come il crollo di una diga e quindi a una protezione di breve durata.\nNegli Stati Uniti le minacce del terrorismo e dell'uso di armi biologiche hanno dato vita al mercato dei rifugi antiatomici prefabbricati, business per alcuni produttori. Tuttavia in molti paesi sono presenti rifugi antiatomici. Quello meglio congegnato risulterebbe essere proprio negli Stati Uniti, nascosto all'interno di una montagna, centro probabilmente destinato ad ospitare l'alto comando statunitense in situazione di gravissima emergenza nucleare.\nAnche la Metropolitana di Mosca \u00e8 progettata per essere usata, in caso di necessit\u00e0, come un rifugio antiatomico per la popolazione. Il disfacimento dell'ex Unione Sovietica, l'emergere di paesi asiatici in fase di forte sviluppo e non sempre in grado di controllare la tecnologia nucleare bellica delineano una certa insicurezza, stimolando le richieste per questo tipo di speciali strutture antiatomiche.\nSituazione in Svizzera.\nIn Svizzera una legge degli anni '60 obbliga ogni cittadino ad avere un posto in un rifugio antiatomico. Per legge i rifugi devono avere i solai di 40\u00a0cm di spessore e i muri di trenta, ed essere autosufficienti per almeno sei mesi per quello che riguarda cibo, acqua e aria. Chi non dispone di un rifugio, che pu\u00f2 essere condominiale o relativo alla singola abitazione, deve pagare un contributo sostitutivo il cui ammontare \u00e8 fissato in base al numero di posti protetti, nonch\u00e9 una tassa calcolata sulla base del valore dell'investimento per la costruzione dell'immobile. La Protezione Civile assicura che ci sono \"270 mila rifugi e 3500 impianti che garantiscono un posto al 95% della popolazione\". La legge sopraindicata \u00e8 stata abolita nel 2006"}
{"id": "296290", "revid": "599013", "url": "https://it.wikipedia.org/wiki?curid=296290", "title": "Neuropsichiatria infantile", "text": "La neuropsichiatria infantile (o NPI) \u00e8 una branca specialistica della medicina che si occupa dello sviluppo neuropsichico e dei suoi disturbi, neurologici e psichici, nell'et\u00e0 fra zero e diciotto anni. \nStoria.\nNata nel secondo dopoguerra come subspecializzazione della neuropsichiatria (Clinica delle malattie nervose e mentali), in Italia \u00e8 rimasta unificata, mentre altrove ha seguito le vicende del settore adulti, che negli anni '70 ha iniziato a suddividersi in psichiatria e neurologia. \nA loro volta, sia neurologia che psichiatria si suddividono in altre sub-specializzazioni, specialmente a livello di centri universitari; per cui in neurologia troviamo subspecializzazioni in neurofisiopatologia, epilettologia e simili, mentre in psichiatria troviamo orientamenti neuropsicologici, psicoterapici, psicofarmacologici, raramente uniti in un singolo specialista.\nCome per il campo della psichiatria generale, diverse correnti di pensiero hanno attraversato la neuropsichiatria infantile, influenzando nel corso di vari decenni gli orientamenti di base e le impostazioni scientifiche e metodologiche prevalenti. Si sono succedute cos\u00ec \"idee dominanti\" e diversi modelli di intervento (psicodinamici, biologicisti, cognitivo-comportamentali, etc.).\nA partire dagli anni '70, lo sviluppo di approcci pi\u00f9 recenti in psichiatria (che portarono alla chiusura dei manicomi e alla riorganizzazione dei servizi sul territorio), \u00e8 corrisposto nel settore infanzia e adolescenza un movimento per l'integrazione nelle scuole, in classi \"normali\", dei soggetti variamente disabili, che prima erano inseriti invece in classi speciali o istituti speciali, detti \"differenziali\", come avviene tuttora in alcuni altri paesi del mondo occidentale. \nCome per la legge 180 nel '78 nel settore adulti, che ha sancito la \"Riforma Psichiatrica\", questa evoluzione ha trovato riscontro nella promulgazione della Legge 104 del 1992 sui diritti delle persone portatrici di handicap, ed ha fortemente improntato l'organizzazione dei servizi per pi\u00f9 di un decennio. \nQuesto ha influenzato fortemente l'operativit\u00e0 dei neuropsichiatri infantili, specialmente a livello dei servizi territoriali, in un lavoro strettamente collegato con le scuole e in stretta collaborazione con altri professionisti, quali neuro e psicomotricisti, psicologi, infermieri, logopedisti, fisioterapisti, assistenti sociali, educatori professionali, oltre che insegnanti curricolari e di sostegno.\nNPI e disabilit\u00e0.\nTradizionalmente in Italia il neuropsichiatra infantile \u00e8 la figura di riferimento per quel che concerne lo sviluppo psicomotorio e le sue difficolt\u00e0. Questi valuta e tratta i casi di disabilit\u00e0 neuropsichiatrica in et\u00e0 evolutiva. \nIn tale contesto ha anche un ruolo di consulente per le scuole previsto dalla Legge 104/92, e, assieme al pediatra, di referente per le famiglie per i problemi medici connessi. \nNell'ambito delle \"\u00e9quipe\", cio\u00e8 del gruppo di operatori di diversa professionalit\u00e0 in cui tradizionalmente si svolge l'attivit\u00e0 di gestione delle disabilit\u00e0 infantili, pu\u00f2 avere un ruolo di coordinamento clinico dei diversi interventi, per una loro gestione integrata.\nI gruppi di lavoro in neuropsichiatria infantile, o di Salute Mentale dell'Infanzia e dell'Adolescenza, sono costituiti normalmente da diverse figure professionali esperte in et\u00e0 evolutiva, come lo psicologo dell'et\u00e0 evolutiva, il logopedista, l'educatore professionale, il tecnico di riabilitazione psichiatrica, l'assistente sociale, l'infermiere, e altri. Nei gruppi di lavoro costituiti per l'integrazione scolastica delle persone disabili, che si riuniscono periodicamente per la definizione e la verifica dei PEI (\"Piani Educativi Individualizzati\"), \u00e8 presente anche la figura dell'insegnante di sostegno e dell'assistente scolastico accanto a quella degli insegnanti curricolari, in ogni ordine di scuola.\nGli ambiti assistenziali in cui operano i servizi di neuropsichiatria infantile sono l'ospedale (pi\u00f9 o meno collegato con l'universit\u00e0), per la diagnosi e la cura delle forme morbose complesse e delle malattie rare o acute, e i servizi territoriali delle ASL per l'assistenza globale.\nPrincipali ambiti applicativi della neuropsichiatria infantile.\nNeurologia dell'et\u00e0 evolutiva\nPsichiatria dell'et\u00e0 evolutiva\nIl neuropsichiatra infantile pu\u00f2 essere chiamato, assieme ad altre figure professionali come lo psicologo dell'et\u00e0 evolutiva, a svolgere funzioni di Consulente Tecnico d'Ufficio (CTU) su incarico dei Tribunali di ogni ordine e grado, in particolare in merito alle questioni di affidamento di minori nelle separazioni genitoriali conflittuali, o nelle situazioni di abusi o trascuratezza, oltre che nella definizione dei provvedimenti di tutela quali l'interdizione, l'inabilitazione e, pi\u00f9 recentemente, l'amministrazione di sostegno dei minori."}
{"id": "296294", "revid": "767487", "url": "https://it.wikipedia.org/wiki?curid=296294", "title": "Cybersix", "text": "Cybersix \u00e8 un fumetto di fantascienza creato nel 1991 dagli autori argentini Carlos Meglia (disegno) e Carlos Trillo (sceneggiatura).\nTrama.\nCybersix nasce dagli esperimenti genetici del terribile dottor Von Reichter, ex scienziato nazista, ed \u00e8 l'unica superstite dei bambini della serie cyber, distrutta dal suo creatore perch\u00e9 capace di un pensiero autonomo e di disobbedire. \nRifugiatasi a Meridiana sotto la falsa identit\u00e0 del professore Adrian Seidelman, per sopravvivere \u00e8 costretta di tanto in tanto a nutrirsi della sostanza che alimenta le creature di Von Reichter. Ha avuto un figlio da Lucas Amato, giornalista appassionato di genetica e alleato nella lotta contro il folle antagonista; figlio che le \u00e8 stato rapito da Von Reichter che ha creato anche un clone che considera suo figlio: si tratta di Joseph, adulto nel corpo di un ragazzino, dal carattere dispotico, sadico e isterico. Von Reichter gli ha affidato la missione di distruggere Cybersix poich\u00e9 ella rappresenta un ostacolo per i suoi progetti. Joseph per\u00f2 detesta il padre-creatore e cerca in ogni modo di ucciderlo per prenderne il posto. \nCybersix deve difendere Meridiana e le persone a lei care dai biechi piani di Von Reichter e di suo figlio. \u00c8 aiutata nel compito da Lucas Amato, dal ragazzino di strada Julian e da Data 7, una pantera a cui Von Reichter ha trapiantato il cervello di un bambino della serie cyber. Von Reichter crea un mostro che ha la capacit\u00e0 di far esplodere tutto quello con cui viene a contatto e Cybersix con Data 7 si dirigono nella base del nemico decisi a distruggerlo una volta per tutte. Nel frattempo Joseph, approfittando della potenzialit\u00e0 distruttiva della nuova creazione del padre, fa cambiare direzione al mostro e gli ordina di distruggere il laboratorio. Cybersix e Data 7 penetrano nel laboratorio e Von Reichter rimane ucciso mentre fugge. Poi il laboratorio esplode causando la morte di Cybersix e Data 7. Tempo dopo, Lucas Amato scopre che Cybersix \u00e8 ancora viva.\nLa storia raggiunge una conclusione quando il sempre pi\u00f9 folle von Reichter decide di ottenere dei cloni partendo da reliquie sacre. Il risultato \u00e8 diverso da quanto attendeva, ed \u00e8 cosciente di quanto \u00e8 accaduto: distrugge il laboratorio di von Reichter, la sua succursale Meridiana e riporta a Cybersix suo figlio, insieme alla formula per ricreare la \"sostanza\".\nStoria editoriale.\nNel 1991, su incarico della casa editrice italiana Eura Editoriale, Carlos Trillo ide\u00f2 la serie che verr\u00e0 poi disegnata da Carlos Meglia. La serie esord\u00ec nel 1992 sul n. 22 di Skorpio e la pubblicazione continu\u00f2 fino al n. 18 del 1996 per un totale di 117 capitoli autoconclusivi. I primi 24 episodi settimanali vennero successivamente raccolti in volumi allegati alle pubblicazioni dell\"editore.\nIl notevole successo di pubblico ed in particolar modo le migliaia di lettere che arrivavano in redazione, spinsero la casa editrice a dedicare a questo personaggio un mensile tutto suo che esordir\u00e0 nel novembre del 1993 e venne pubblicato per cinque anni per 45 albi, mentre le dimensioni del fumetto vennero ridotte un paio di volte per affrontare il problema degli aumenti del costo della carta, che colp\u00ec il mercato verso la fine degli anni novanta. Nonostante i tentativi di ridurre i costi e di mantenere il prodotto di alta qualit\u00e0, nel gennaio del 1999 l'Eura Editoriale termin\u00f2 la pubblicazione della serie, con un ultimo numero non conclusivo. Negli anni successivi al 1999 le pubblicazioni mensili vennero allegate a puntate sui settimanali del gruppi. Vennero pubblicate anche sei raccolte di tre albi ciascuna con copertina-raccoglitore ed un secondo tentativo di raccolta, di grande formato, limitato al primo numero.\nEdizione spagnola.\nIn Argentina, Cybersix apparve per la prima volta nell'aprile del 1993 nel n. 33 della rivista Puertitas. In questo e nei due numeri successivi vennero inseriti gli episodi introduttivi della serie italiana.\nNel giugno del 1994 venne pubblicato un fumetto interamente dedicato al personaggio: una miniserie a colori di tre numeri intitolato \"La ciudad de los monstruos\" (\"La citt\u00e0 dei mostri\").\nI tre albi vennero successivamente riediti in un unico volume con il titolo \"El libro de la bestia\" (\"Il libro della bestia\"). Durante la pubblicazione il colore venne applicato in un secondo tempo tramite computer, dal momento che il fumetto nelle edizioni originarie italiane era in bianco e nero.\nNel gennaio del 1995 uscirono degli speciali con i seguenti titoli: \"Meridiana Blues\", \"Il libro de la bestia\", \"Secuestro en Meridiana\" (con la collaborazione di Felix Saborido) e \"Chip woman\" (con la collaborazione di Eduardo Risso).\nTutte le edizioni erano di \"El Globo Editor\", sotto il marchio \"Meridiana Comics\".\nA partire dal marzo 1995 degli episodi di 12 pagine vennero stampati sulla rivista mensile \"Comiqueando\", dal numero 10 al numero 19.\nIn quello stesso periodo la \"Planeta De Agostini\" cerc\u00f2 di portare la serie in Spagna pubblicando degli albi speciali, ma il tentativo naufrag\u00f2 dopo pochi numeri.\nEdizione francese.\nCybersix venne tradotta in lingua francese ed edita in area francofona (Canada e Francia) dalla casa editrice \"Vents d'Ouest\" nel novembre del 1994.\nLa serie venne pubblicata in albi di grandi dimensioni a cadenza quasi trimestrale fino al settembre 1998, per un totale di 12 fumetti in bianco e nero. In ogni albo erano presenti 2 storie dell'equivalente edizione italiana (circa 190 pagine), ma a differenza dell'Eura Editoriale, la casa editrice francese priv\u00f2 i lettori di un numero finale concludendo la serie subito dopo la nascita del figlio di Cybersix, probabilmente progettando di riprendere in seguito la pubblicazione.\nAnche in questo caso le ragioni della prematura chiusura sono legate ai contrasti tra gli autori del fumetto e gli editori.\nAltri media.\nSerie TV a cartoni animati.\nVerso il 2000 venne realizzata una serie a cartoni animati basata sul personaggio di Cybersix. Per esigenze commerciali, dalla sceneggiatura vennero in gran parte eliminati i tratti violenti ed erotici che caratterizzavano il personaggio. Scompaiono il sangue, gli omicidi, le allusioni sessuali e vampiriche della protagonista (la sostanza non viene pi\u00f9 succhiata dalle vittime).\nLa serie venne cancellata dopo la prima stagione (13 episodi). "}
{"id": "296303", "revid": "729019", "url": "https://it.wikipedia.org/wiki?curid=296303", "title": "Fr\u00e9d\u00e9ric Michalak", "text": "Al 2020 detiene il record di 477 punti internazionali marcati per la nazionale francese.\nBiografia.\nEsordiente nella prima squadra del nella stagione 2000-01, si laure\u00f2 campione di Francia nella stagione di debutto; quasi subito fu anche convocato in Nazionale, nel corso dei \"test\" di fine anno 2001, giocando il suo primo incontro internazionale contro il ; l'anno seguente partecip\u00f2 al primo di cinque consecutivi tornei del Sei Nazioni, con tre vittorie finali, nel (con il Grande Slam), e .\nCampione d'Europa con il Tolosa nel 2003, nello stesso anno partecip\u00f2 alla Coppa del Mondo in Australia; nel torneo disput\u00f2 6 incontri, tutti nel ruolo di apertura, e si classific\u00f2 quarto assoluto con la .\nNel 2005 biss\u00f2 il titolo europeo; tra il 2006 e l'inizio del 2007, a causa di problemi fisici fu presente solo a sprazzi in Nazionale (tanto da non prendere parte neppure al Sei Nazioni 2007) e rientr\u00f2 per i \"test\" preliminari alla da tenersi proprio in Francia; selezionato per la competizione, disput\u00f2 solo 3 incontri da titolare, mentre per gli altri 3 fu la seconda scelta di Lionel Beauxis, sia nel ruolo di mediano di mischia che di apertura.\nDopo la Coppa del Mondo, Michalak firm\u00f2 un ingaggio con i sudafricani del Natal Sharks con la cui franchigia, gli Sharks, ha disputato il Super 14 2008 nell'interstagione giungendo fino alla semifinale; con la squadra che disputava il campionato interno, la Currie Cup, ha vinto invece il titolo sudafricano.\nInfine, dall'estate 2008, torn\u00f2 al Tolosa.\nVinse con la il Sei Nazioni 2010 conseguendo il Grande Slam.\nNel maggio 2011, dopo avere ricevuto comunicazione che la sua presenza non era pi\u00f9 all'ordine del giorno del Tolosa, Michalak ha firm\u00f2 un contratto annuale con la federazione rugbistica del Natal, con la quale fu impegnato in Currie Cup relativamente alla squadra provinciale, e nel Super Rugby quanto alla \"franchise\".\nNel 2012 torn\u00f2 in francia con il Tolone con cui vinse l'Heineken Cup nel 2012-13 e 2013-14 e la Top 14 nel 2013-14.\nRitorn\u00f2 anche in nazionale con cui partecip\u00f2, oltre ai test match del 2012 e del 2013, al Sei Nazioni 2013; la sua ultima convocazione fu per il tour della nazionale francese in Australia nel giugno 2014."}
{"id": "296315", "revid": "1784938", "url": "https://it.wikipedia.org/wiki?curid=296315", "title": "Luigi Antonio di Borbone-Francia", "text": "Luigi fu un \"petit-fils de France\" alla nascita, e fu inizialmente noto come Luigi Antonio d'Artois. Dopo l'ascesa al trono di suo padre, divent\u00f2 \"fils de France\", e il suo cognome cambi\u00f2 in de France, seguendo l'abitudine reale per i principi con tale rango.\nDopo la restaurazione, fu tra i capi degli ultrarealisti.\nBiografia.\nInfanzia.\nLuigi Antonio nacque a Versailles, come il maggiore dei figli maschi di Carlo Filippo, conte d'Artois, il pi\u00f9 giovane dei fratelli di Luigi XVI di Francia. La sua nascita avvenne un anno dopo la morte del suo bisnonno, Luigi XV di Francia. Sua madre era la principessa Maria Teresa di Savoia (nota come \"Marie Th\u00e9r\u00e8se\" in Francia), figlia di Vittorio Amedeo III di Savoia e dell'infanta Maria Antonietta di Spagna.\nDal 1780 fino al 1789, Luigi Antonio e il fratello minore, Carlo Ferdinando, duca di Berry, furono educati dal marchese Armand-Louis de S\u00e9rent nel castello di Beauregard, a poche miglia da Versailles, e il loro vice-precettore fu l'abate Marie. Allo scoppio della rivoluzione francese nel 1789 i due principi seguirono il loro padre in esilio prima a Torino, poi in Germania e infine in Inghilterra.\nNel 1792, Luigi Antonio si un\u00ec all'esercito degli \u00e9migr\u00e9 di suo cugino, il principe di Cond\u00e9.\nNel giugno 1795, suo zio, il \"comte de Provence\" si proclam\u00f2 re con il nome Luigi XVIII di Francia. Nello stesso anno, il ventenne Luigi Antonio guid\u00f2 una infruttuosa rivolta realista in Vandea. Al principio del 1797, raggiunse suo fratello e suo zio nel tedesco ducato di Brunswick, sperando di unirsi all'esercito austriaco. La sconfitta dell'Austria per opera della Francia li obblig\u00f2 a fuggire, rifuggiandosi a Mittau in Curlandia, sotto la protezione dello zar Paolo I di Russia.\nMatrimonio.\nGrazie ai buoni uffizi dello zar di Russia Paolo I, Maria Teresa Carlotta di Borbone-Francia accett\u00f2 infine di sposare, all'et\u00e0 di vent'anni, l'erede della corona di Francia decaduta, un altro dei suoi cugini germani, Luigi Antonio di Borbone-Francia, figlio primogenito del futuro Carlo X e duca d'Angoul\u00eame, realizzando il desiderio dei suoi genitori.\nNel giugno 1799 ella lasci\u00f2 Vienna per raggiungere lo zio e il suo futuro sposo, rifugiati sotto la protezione dello zar al Palazzo Jelgava in Curlandia. Il 9 giugno 1799 Louis-Joseph de Montmorency-Laval, principe-vescovo di Metz e Grande elemosiniere di Francia, celebr\u00f2 il matrimonio, in presenza del futuro Luigi XVIII di Francia e della sua consorte Maria Giuseppina di Savoia. L'abate Henri Edgeworth de Firmont, che aveva accompagnato Luigi XVI di Francia al patibolo, ci tenne ugualmente a essere presente alla cerimonia per benedire la coppia principesca. L'atto di matrimonio fu redatto dal conte di Saint Priest.\nDa questo momento l'esistenza della \"Madame royale\" divenne strettamente legata a quella dello zio Luigi XVIII, con il quale condivise l'esilio e che utilizz\u00f2 la sua immagine di \"martire della Rivoluzione\" per aggregare i realisti e interessare i sovrani europei alla loro causa.\nIn effetti Maria Teresa condivise sia la vita dello zio che quella del suo sposo. Luigi XVIII aveva bisogno di assicurare la legittimit\u00e0 del diritto di cui era titolare per la legge salica e per la legittimit\u00e0 del fatto che ne era portatrice sua nipote. Egli fece quindi di lei l'erede delle virt\u00f9 dei suoi genitori, poi una novella Antigone, fedele al re anche nella mala sorte, come dovrebbero essere tutti i realisti. \"Madame Royale\" divenne allora colei che indicava la via della fedelt\u00e0 monarchica. Ella era gi\u00e0 la vera regina della piccola corte in esilio, anche se la consorte di Luigi XVIII, Maria Giuseppina di Savoia, era ancora in vita.\nServizio militare.\nNell'aprile 1800, Luigi Antonio assunse il comando di un reggimento di cavalleria nell'esercito bavarese e prese parte alla battaglia di Hohenlinden contro i francesi, mostrando alcune abilit\u00e0.\nAl principio del 1801, lo zar Paolo fece pace con Bonaparte, e la corte francese fugg\u00ec in esilio a Varsavia, allora controllata dalla Prussia. Per i successivi dieci anni, Luigi Antonio accompagn\u00f2 e consigli\u00f2 suo zio, Luigi XVIII. Ritornarono in Russia quando Alessandro I divent\u00f2 zar, ma a met\u00e0 del 1807 il trattato tra Napoleone ed Alessandro l\u00ec obblig\u00f2 a trovare rifugio in Inghilterra. L\u00ec, ad Hartwell House nella contea del Buckinghamshire, re Luigi ricostitu\u00ec la sua corte, e a Luigi Antonio fu concessa una indennit\u00e0 di 300 sterline al mese. Due volte (nel 1807 e nel 1813) tent\u00f2 di tornare in Russia per aderire alla lotta contro Napoleone, ma gli fu negato il permesso dallo zar. Rimase in Inghilterra fino al 1814 quando salp\u00f2 per Bordeaux, che aveva dichiarato per il re. Il suo ingresso nella citt\u00e0 il 12 marzo 1814 fu considerato come il principio della restaurazione borbonica. Da l\u00ec, Luigi Antonio combatt\u00e9 al fianco del duca di Wellington per restaurare suo cugino Ferdinando VII sul trono di Spagna.\nFuga in Inghilterra e ritorno.\nLuigi Antonio fu incapace di impedire il ritorno di Napoleone a Parigi in qualit\u00e0 di capo dell'esercito realista nella valle sud del fiume Rodano, e fu nuovamente obbligato a fuggire in Inghilterra durante i \"cento giorni\". Serv\u00ec fedelmente Luigi XVIII, dopo la definitiva sconfitta di Napoleone a Waterloo. Nel 1823, comand\u00f2 un corpo francese in Spagna per ripristinare il potere assoluto del re, che si concluse con la battaglia del Trocadero. Per questo risultato, fu insignito del titolo di \"Principe di Trocadero\".\nIn seguito alla morte di suo zio nel 1824, suo padre divent\u00f2 re Carlo X e Luigi Antonio divent\u00f2 delfino, cio\u00e8 erede al trono. Sostenne la politica reazionaria di suo padre per purificare la Francia del suo recente passato rivoluzionario e imperiale, espellendo ex ufficiali imperiali dell'esercito.\nRivoluzione di luglio.\nMasse di manifestanti arrabbiati chiesero l'abdicazione di Carlo e dei suoi discendenti nel luglio 1830, in quella che divenne nota come Rivoluzione di luglio, a favore di suo cugino Luigi Filippo, duca d'Orl\u00e9ans. Inviarono una delegazione al Palazzo delle Tuileries per imporre la sua conformit\u00e0. Carlo firm\u00f2 a malincuore il documento di abdicazione il 2 agosto 1830. Si dice che Luigi Antonio trascorse i successivi 20 minuti ascoltando le suppliche della moglie di non firmare un documento simile, mentre l'ex Carlo X sedeva piangendo. Tuttavia, abdic\u00f2 anche lui, a favore del nipote, il Duca di Bordeaux.\nPer l'ultima volta part\u00ec per l'esilio, dove era conosciuto come il \"Conte di Marnes\" e non torn\u00f2 mai in Francia. \nLuigi Antonio e sua moglie si recarono a Edimburgo, in Scozia, nel novembre 1830 e si stabilirono in una casa al 21 (ora 22) Regent Terrace vicino a Holyrood Palace dove risiedeva Carlo X.\nL'imperatore Francesco I d'Austria offr\u00ec il Castello di Praga all'entourage reale nel 1832, cos\u00ec Luigi Antonio e Carlo X si trasferirono l\u00ec. Francesco I, tuttavia, mor\u00ec nel 1835 e il suo successore Ferdinando I d'Austria disse alla famiglia reale francese che aveva bisogno del palazzo per la sua incoronazione nell'estate del 1836. I Re francesi in esilio e il loro seguito se ne andarono quindi arrivarono al palazzo di Grafenberg a Gorizia, allora contea dell'impero d'Austria, il 21 ottobre 1836.\nMorte e sepoltura.\nMolti legittimisti non hanno riconosciuto le abdicazioni come valide, e riconobbero Carlo X come re fino alla sua morte nel 1836, con Luigi XIX che gli succedette. Luigi Antonio mor\u00ec a G\u00f6rz nel 1844, all'et\u00e0 di 69 anni. Alla sua morte, suo nipote, il duca di Bordeaux, divenne capo della famiglia reale di Francia con il nome regnale di Enrico V, anche se in esilio us\u00f2 il titolo di Conte di Chambord.\nLuigi Antonio \u00e8 sepolto in una tomba con la scritta \"LUIGI XIX\" nella cripta del Convento di Castagnavizza accanto alla moglie e al padre Carlo X, assieme a Enrico di Chambord (sulla cui tomba si legge la scritta: \"ENRICO V\"), alla moglie di quest'ultimo e a sua sorella, Luisa Maria, ultima duchessa regnante di Parma. Durante la prima guerra mondiale l'imperatrice d'Austria, Zita di Borbone-Parma, fece trasportare le salme a Vienna, ma una clausola del trattato di pace con l'Italia impose la restituzione delle stesse. Castagnavizza si trova infatti su una collina prospiciente Gorizia, collina che ricade ora in Slovenia a Nova Gorica, a pochi metri dal confine con l'Italia a seguito delle clausole del Trattato di pace del 1947. Gorizia fu infatti l'ultima residenza d'esilio di Carlo X e della sua famiglia.\nConsiderazioni.\nIl brevissimo lasso di tempo intercorso fra i due atti a favore di Enrico, appena venti minuti, imped\u00ec a Luigi Antonio di divenire re, ma alcuni sostennero che, nonostante ci\u00f2, in quei minuti Luigi Antonio avesse assunto la dignit\u00e0 regale come Luigi XIX, prima di cederla al nipote Enrico.\nTale teoria \u00e8 tuttavia insostenibile sotto tutti i punti di vista:\nIl tempo risolse le varie interpretazioni che dividevano il campo borbonico. Se la morte del padre Carlo X, avvenuta nel 1836, contribu\u00ec a incrementare i diversi punti di vista, coi legittimisti pi\u00f9 intransigenti che vedevano in Luigi Antonio il nuovo sovrano col titolo di Luigi XIX, mentre quelli legalisti si richiamavano al testo abdicatario per riconoscere in Enrico il vero pretendente, la morte di Luigi Antonio in esilio nel 1844 senza eredi ricuc\u00ec lo scisma, con Enrico a quel punto unico erede sotto tutti i punti di vista.\nNella cultura di massa.\nIl neonato duca d'Angoul\u00eame \u00e8 ritratto da un attore bambino non accreditato in una breve scena del film di Sofia Coppola \"Marie Antoinette\". Questa scena contiene un grande errore in quanto nomina erroneamente i suoi genitori essere Luigi XVIII e Maria Giuseppina di Savoia, che non hanno avuto figli."}
{"id": "296316", "revid": "122932530", "url": "https://it.wikipedia.org/wiki?curid=296316", "title": "Perrillo", "text": "Perrillo \u00e8 una frazione del Comune di Sant'Angelo a Cupolo, in provincia di Benevento.\nGeografia fisica.\nSi trova a circa 3 chilometri a sud dal capoluogo provinciale e si affaccia sulla Valle del Fiume Sabato, ricca di verde. Il territorio della frazione confina con quello di Benevento e con le frazioni Motta, Maccoli, Pastene e Panelli di Sant'Angelo a Cupolo. La frazione Maccoli, in particolare, forma un corpo unico con quella di Perrillo tanto da apparire un'unica localit\u00e0. Di fronte a Perrillo sorge la collina di Monte delle Guardie, sede del Centro \"La Pace\", da dove \u00e8 possibile ammirare il panorama della citt\u00e0 di Benevento, della Dormiente del Sannio e della Valle del Sabato.\nStoria.\nSecondo lo storico Alfonso Meomartini, l'origine del nome della localit\u00e0 \u00e8 del tutto ignota; si pu\u00f2 supporre che abbia avuto origine da qualche famiglia locale o da elementi morfologici del territorio correlati ai termini \"petra/petrillo\". Sempre secondo Meomartini, Perrillo \"avea il nome di castello e faceva comunit\u00e0 con il Casale di Sciarra dei Gaudini e con Maccoli\". Il centro faceva parte dello Stato Pontificio - Delegazione di Benevento - ed era Comune autonomo, soppresso con reale decreto del 16 dicembre 1865 insieme ai Comuni autonomi di Bagnara, Pastene, Montorsi e San Marco ai Monti che furono aggregati al Comune di Sant'Angelo a Cupolo.\nIl 6 giugno 1826, sotto l'arcivescovado del Cardinale Bussi, a firma del Vic. Gen. Taddeo Garzolli, con decreto della Curia Arcivescovile di Benevento, vi fu eretta la Confraternita dell'Immacolata, con sede nel \"retorio\" della Chiesa parrocchiale, con altare distinto.\nMonumenti e luoghi d'interesse.\nChiesa di San Matteo Apostolo.\nIl Santo patrono della frazione \u00e8 San Matteo Apostolo ed Evangelista, a cui \u00e8 dedicata la chiesa parrocchiale, edificata nel 1643 dai conti beneventani dei Roscio e benedetta dal Cardinale Vincenzo Maria Orsini il 30 agosto 1706, come riportato su una lapide marmorea custodita nell'edificio sacro. Il santo Patrono si festeggia il 21 settembre. Di pregevole fattura sono inoltre le diverse statue presenti nella chiesa: tra di esse meritano una segnalazione particolare quella settecentesca raffigurante l'Immacolata Concezione, quella del santo patrono e quella raffigurante la Madonna del Carmine, tutte e tre lignee. Molto sentita \u00e8 anche la devozione a San Gerardo Maiella, Sant'Antonio da Padova, Santa Lucia, San Michele Arcangelo, la Madonna di Fatima e San Pio da Pietrelcina. Di recente nell'edificio sacro sono stati collocati due dipinti; uno raffigurante Ges\u00f9 Misericordioso, cos\u00ec come apparso a Santa Faustina Kowalska, l'altro raffigurante il Cuore Immacolato di Maria. Le notizie e gli appuntamenti parrocchiali sono consultabili online sul sito della Parrocchia San Matteo Apostolo\nMonumento ai Caduti e alle vittime di Nasiriya.\nIn piazza Piano, a Perrillo, \u00e8 possibile visitare il monumento ai caduti in guerra con una lapide marmorea che elenca i nomi degli abitanti del luogo caduti sia nella prima che nella seconda guerra mondiale. Nel novembre del 2005 il monumento \u00e8 stato arricchito di una lapide marmorea in onore delle vittime di N\u0101\u1e63iriya.\nManifestazioni.\nBetlemme Anno 0.\nNel periodo natalizio si svolge a Perrillo un suggestivo presepe vivente denominato \"Betlemme Anno 0\" che valorizza gli antichi mestieri artigianali ed i prodotti gastronomici locali. Betlemme Anno 0 propone 55 scene con oltre 200 comparse ed offre ai visitatori la possibilit\u00e0 di degustare specialit\u00e0 del luogo preparate al momento durante un viaggio a ritroso nel tempo di oltre 2000 anni.\nFal\u00f2 di Santa Lucia.\nTra le tradizioni popolari tramandate di generazione in generazione continua quella dell'accensione di un fal\u00f2 in Piazza San Matteo, la sera del 13 dicembre, giorno di Santa Lucia, con la processione della statua della santa, benedizione del fuoco e degustazione di caldarroste e vino novello.\nCena a base di \"Farzora\".\nNel periodo estivo si organizza una cena a base di \"Farzora\" e \"Peperoni 'Mbuttunati\": due specialit\u00e0 gastronomiche locali. La \"Farzora\" (o padellaccia) \u00e8 una ricetta tramandata di generazione in generazione e consiste in un piatto unico che comprende carne di maiale tagliata a dadi, patate tagliate a fettine e peperoni. Tali ingredienti vengono fritti separatamente e poi amalgamati. Un piatto semplice e gustoso, legato all'allevamento dei suini un tempo molto diffuso. I \"Peperoni 'Mbuttunati\" invece un tempo costituivano un piatto che non poteva mancare a tavola nei giorni di festa, molti ricordano che veniva preparato sempre nel giorno della festa di San Matteo. Sono dei peperoni rossi, abbastanza grandi, ripieni con un impasto fatto di molliche di pane, uova e acciughe sotto sale (si preferiscono) e poi fritti o cotti al forno.\nEnti locali.\n\u00c8 presente anche una Pro Loco denominata \"Primavera 91\", cos\u00ec denominata dall'anno della sua prima fondazione, il cui obiettivo \u00e8 quello di valorizzare le tradizioni, i prodotti gastronomici e le bellezze paesaggistiche locali, promuovendone lo sviluppo."}
{"id": "296317", "revid": "1916257", "url": "https://it.wikipedia.org/wiki?curid=296317", "title": "Antonio Signorini", "text": "Comp\u00ec numerose ricerche in meccanica razionale e applicata, meccanica del continuo, balistica, termodinamica e teoria dell'elasticit\u00e0, in particolare sulle deformazioni finite. Fu professore all'Universit\u00e0 di Palermo (1916), di Napoli (1923) e di Roma (1938-1958).\nIl suo nome \u00e8 legato alla formulazione del cosiddetto problema di Signorini, da lui posto e poi cos\u00ec denominato da Gaetano Fichera, suo allievo, che lo risolse.\nBiografia.\nSignorini si laure\u00f2 alla Scuola Normale Superiore nel 1909 in matematica, avendo come relatore Gian Antonio Maggi e co-relatori Luigi Bianchi e Tullio Levi-Civita. Nel 1921 vi aggiunse una seconda laurea in ingegneria civile, conseguita all'Universit\u00e0 di Palermo dove era stato chiamato a insegnare qualche anno prima. A seguito dell'emanazione delle leggi razziali del 1938, Signorini ottenne la cattedra di Matematica razionale che era stata tolta al suo maestro, Tullio Levi Civita. A questo proposito Signorini scrisse a Levi Civita: \"Io sono ancora molto turbato dagli avvenimenti recenti e mi domando, con viva apprensione, se verso di voi non ho mancato accettando l\u2019offerta del gruppo matematico romano\".\nRiconoscimenti importanti.\nNel 1909 ottenne il Premio Giovanni Maria Lavagna. Nel 1920, quando era professore all'Universit\u00e0 di Palermo, ricevette la Medaglia d'Oro dell'Accademia Nazionale delle Scienze detta dei XL: i membri della Commissione Giudicatrice erano Luigi Bianchi, Guido Castelnuovo e Tullio Levi-Civita. Mauro Picone osserv\u00f2 che non gli fu assegnato il Real Premio dell'Accademia Nazionale dei Lincei solo perch\u00e9 era gi\u00e0 stato eletto membro dell'Accademia.\nOpera.\nAttivit\u00e0 di ricerca.\nLa sua produzione scientifica consiste di 114 opere, siano essi articoli, monografie, e libri di testo, 17 dei quali sono ripubblicati nelle sue \"Opere Scelte\".\nAttivit\u00e0 didattica.\nTra i suoi allievi ci sono alcuni dei pi\u00f9 importanti matematici e fisici-matematici italiani, tra cui:\nFu amico e maestro di Gaetano Fichera all'Istituto Nazionale di Alta Matematica, ispirando le sue ricerche nella meccanica del continuo, in particolare la sua soluzione del problema di Signorini e la creazione del campo delle disuguaglianze variazionali."}
{"id": "296318", "revid": "1318658", "url": "https://it.wikipedia.org/wiki?curid=296318", "title": "Memorie di una geisha", "text": ""}
{"id": "296333", "revid": "1543377", "url": "https://it.wikipedia.org/wiki?curid=296333", "title": "Joshua Reynolds", "text": "Biografia.\nJoshua Reynolds nacque il 16 luglio 1723 a Plympton, nel Devonshire, da Samuel Reynolds, un ecclesiastico gi\u00e0 professore al Balliol College dell'Universit\u00e0 di Oxford. Pi\u00f9 vivace e attraente dei fratelli - tra i quali figurava Mary Palmer, futura autrice del \"Devonshire Dialogue\" - il padre, intuendone le inclinazioni e il talento artistico, nel 1740 lo mand\u00f2 a Londra per imparare i rudimenti della pittura con il ritrattista Thomas Hudson, che allora godeva in citt\u00e0 di una distinta notoriet\u00e0. Hudson aveva radunato presso il proprio \"atelier\" una considerevole raccolta di disegni di antichi Maestri, tra i quali alcuni del Guercino: Reynolds ebbe quindi l'opportunit\u00e0 di formarsi in un'atmosfera satura di arte, e qui rimase fino all'estate del 1743, quando fece ritorno a Plympton, dove lavor\u00f2 come pittore di ritratti nel vicino porto di Plymouth. Trascorse quindi un affrettato biennio a Londra, bruscamente interrotto quando, mortogli il padre nel 1745, si stabil\u00ec a Plymouth con le sue sorelle.\nNel 1749 Reynolds incontr\u00f2 il commodoro Augustus Keppel, che lo invit\u00f2 ad unirsi alla ciurma della nave da guerra \"HMS Centurion\", della quale era il capitano: fu in questo modo che l'artista ebbe modo di visitare varie citt\u00e0 del Mediterraneo, quali Lisbona, Cadice, Algeri e Minorca, per poi giungere in Italia. Reynolds soggiorn\u00f2 principalmente a Roma, ove lavor\u00f2 assiduamente a confronto del modello dei grandi maestri rinascimentali italiani, ma visit\u00f2 anche Firenze, Bologna, Parma e Venezia.\nRitornato in Inghilterra, Reynolds si stabil\u00ec a Londra, a Great Newport Street: fu nella capitale britannica che l'artista inizi\u00f2 ad essere segnato dal successo e dal prestigio professionale, con la realizzazione del ritratto del commodoro Keppel, dipinto nel 1753. La sua fama era cresciuta a tal punto che le commissioni iniziarono ad arrivare da tutte le parti, facendo s\u00ec che diventasse il ritrattista preferito dell'aristocrazia britannica. Fu un artista estremamente prolifico, tanto che nel 1757 annot\u00f2 nel suo diario di aver tenuto l'inconcepibile numero di 677 sedute di posa. Suoi fieri rivali erano Thomas Gainsborough, il ritrattista di corte, e George Romney, ma il Reynolds riusc\u00ec comunque a vantare un ineccepibile primato rispetto ai suoi concorrenti.\nA questo periodo risalgono alcuni dei capolavori che segnano i raggiungimenti della maturit\u00e0, nei quali infuse quello che egli stesso ebbe a definire il \u00abgrande stile\u00bb (\"Grand Style\"): i ritratti del \"Commodoro Keppel\", di \"Mrs. Francis Beckford\" e di \"Samuel Johnson\" sono solo alcune delle tele che il Reynolds and\u00f2 licenziando in questo giro d'anni. Fu questa, tra l'altro, una fase della sua vita nella quale il Reynolds matur\u00f2 rapidamente: grazie alle sue qualit\u00e0 diplomatiche, infatti, venne a contatto non solo con la migliore aristocrazia inglese, ma anche con le pi\u00f9 eminenti personalit\u00e0 del tempo. Fra i suoi amici intimi vi erano Samuel Johnson (per tutta la sua vita legato all'artista da un saldissimo vincolo di amicizia), Oliver Goldsmith, Edmund Burke, Giuseppe Baretti, Henry Thrale, David Garrick, Angelika Kauffman ed altri ancora, che Reynolds ritrasse tutti.\nI frutti di tanto arricchimento non poterono tardare: fondata la Royal Academy of Arts nel 1768, Reynolds ne divenne il primo presidente, eletto praticamente all'unanimit\u00e0, ricevendo l'anno successivo anche un'onorificenza dal Re, a testimonianza del suo riconoscimento artistico. Durante la presidenza della Royal Academy, che detenne sino alla morte, l'artista pronunci\u00f2 quindici \"Discorsi\" agli studenti, oggi ricordati per la loro sensibilit\u00e0 e magniloquenza: in essi, dopo aver riassunto le teorie artistiche dei secoli precedenti analizzava la funzione dell'arte, che, a suo dire, doveva esprimersi con soggetti \u00abnobili\u00bb e \u00abdignitosi\u00bb, riprendendo i motivi della tradizione classicista, definita come gi\u00e0 accennato \u00abgrande stile\u00bb: invenzione, espressione, colorito e drappeggio.\nReynolds inizi\u00f2 ad intraprendere lavori di minor mole con il raggiungimento della vecchiaia: le sue energie creative erano ormai esaurite, e l'improvvisa perdita della vista nell'occhio sinistro lo costrinse a ritirarsi dalla scena artistica. La salute inizi\u00f2 a farsi sempre pi\u00f9 malandata: negli ultimi anni sappiamo infatti che fu \u00abafflitto da varie malattie\u00bb e che matur\u00f2 molte difficolt\u00e0 a nutrirsi. Reynolds spir\u00f2 infine il 23 febbraio 1792 nella sua casa a Londra, assistito dall'amico Burke, che lo pianse sinceramente: memorabile \u00e8 l'elogio funebre che egli pronunzi\u00f2 al funerale dell'amico. Le spoglie di Reynolds riposano oggi nella cattedrale di San Paolo londinese.\nL\"'uomo\" Reynolds.\nReynolds era un uomo di statura media, corporatura snella, ed alto pressappoco 1,6 metri. I suoi capelli erano acconciati in riccioli di colore bruno, che James Boswell defin\u00ec \u00abassolutamente troppo grandi ed artefatti\u00bb. La sua faccia era larga ed il suo mento presentava una marcata fossetta, analogamente al suo naso, leggermente ammaccato: un vivido rendiconto fisiognomico dell'artista ci viene dato da Edmond Malone, che scrisse che \u00abil suo aspetto a prima vista impressionava lo spettatore, conferendogli l'idea di un gentiluomo inglese di famiglia nobile e ben nutrito\u00bb.\nRinomato per la sua placidit\u00e0, Reynolds sovente asseriva di \u00abnon odiare nessuno\u00bb. Questa sua abituale tranquillit\u00e0 emerge nel giudizio del romanziere inglese William Makepeace Thackeray, secondo cui \u00abdi tutti i gentiluomini della sua epoca, Reynolds era certamente il migliore\u00bb: anche Samuel Johnson (che, come gi\u00e0 accennato, era un suo intimo amico) sottoline\u00f2 l'\u00abinoffensivit\u00e0\u00bb della sua indole.\nProduzione artistica.\nJoshua Reynolds \u00e8 considerato, insieme a Thomas Gainsborough, il massimo ritrattista inglese. In effetti, nella sua carriera artistica Joshua Reynolds si trov\u00f2 a far fronte alle richieste di una committenza interessata soprattutto al ritratto, un genere che meglio si adattava alle aspirazioni della classe media, in quanto economicamente vantaggioso e pi\u00f9 consono, di quanto non lo fosse un quadro di soggetto storico o mitologico, all'inserimento in ambienti di case borghesi della seconda met\u00e0 del XVIII secolo. Il genere venne definito dall'artista \u00abvolgare e limitato\u00bb, in quanto privo di nobili ideali, incapace di restituire, al di l\u00e0 dell'immagine di un singolo uomo, l'idea stessa dell'Uomo. E tuttavia Reynolds, per giustificare la sua attivit\u00e0, passata e futura, fece appello alla qualit\u00e0 dell'artista che poteva astrarsi dal particolare per cogliere la verit\u00e0 ideale che un volto pu\u00f2 comunicare: sebbene la figura umana, un animale o qualche oggetto inanimato non siano soggetti nobili, possono acquistare maggiore dignit\u00e0, comunicare un sentimento e produrre emozioni.\nDel Reynolds esiste un cospicuo numero di opere: di quest'ultime, varie sono esposte in collezioni private, ma ve ne sono esemplari anche alla National Gallery, nella National Portrait Gallery, nella collezione Wallace, nella Kenwood Gallery e nella Dulwich Gallery. Degni di nota sono il ', il ', il ', il ' (dove viene ripreso lo schema iconografico rinascimentale della Madonna con bambino e san Giovannino), il ', ed il '."}
{"id": "296337", "revid": "1008732", "url": "https://it.wikipedia.org/wiki?curid=296337", "title": "146 Lucina", "text": "146 Lucina \u00e8 un grande asteroide della Fascia principale. Ha una superficie molto scura e una probabile composizione carboniosa.\nLucina fu scoperto l'8 giugno 1875 da Alphonse Louis Nicolas Borrelly dall'Osservatorio di Marsiglia (Francia). Fu battezzato cos\u00ec in onore di Lucina, dea della mitologia romana protettrice delle partorienti.\nDue occultazioni stellari di Lucina sono state osservate rispettivamente nel 1982 e nel 1989. Durante la prima occultazione, \u00e8 stato individuato un possibile piccolo satellite dell'asteroide, del diametro di circa 6 chilometri. Ulteriori prove della sua esistenza sono emerse nel 2003, questa volta basate su misurazioni astrometriche."}
{"id": "296344", "revid": "2519", "url": "https://it.wikipedia.org/wiki?curid=296344", "title": "Fran\u00e7ois Koenigstein", "text": ""}
{"id": "296345", "revid": "2519", "url": "https://it.wikipedia.org/wiki?curid=296345", "title": "Francois Koenigstein", "text": ""}
{"id": "296348", "revid": "1318658", "url": "https://it.wikipedia.org/wiki?curid=296348", "title": "Onde sismiche", "text": "Le onde sismiche sono onde che si propagano attraverso il globo terrestre generate da un terremoto, da attivit\u00e0 vulcanica o artificialmente ad opera dell'uomo tramite un'esplosione o un'altra forma di energizzazione del terreno. Sono onde meccaniche che sfruttano le propriet\u00e0 elastiche del mezzo materiale per la loro propagazione (onde elastiche). Oggi con l'affinamento sensibile della strumentazione geofisica si \u00e8 scoperto che onde sismiche, con una scala di grandezza ben inferiore, sono generate in maniera continuativa anche dal vento e dal pulsare delle onde oceaniche.\nDescrizione.\nUn'onda pu\u00f2 essere definita come una perturbazione elastica che si propaga da punto a punto attraverso un materiale, o sulla sua superficie senza che ci\u00f2 implichi uno spostamento definitivo di materiale.\nTranne che nelle immediate vicinanze di una sorgente sismica naturale, solitamente una faglia, le rocce tornano nella posizione di partenza, dopo il passaggio dei moti transienti prodotti dalla stessa sorgente. Vibrazioni di questo tipo producono piccole deformazioni elastiche, in risposta alle forze agenti all'interno delle rocce (stress).\nLa teoria dell'elasticit\u00e0 lineare fornisce le relazioni matematiche per descrivere, mediante deformazioni e tensioni, il moto del materiale (chiamato di solito impropriamente suolo o terreno) causato da una sorgente sismica. Applicate le giuste condizioni al contorno tale moto \u00e8 descrivibile attraverso funzioni oscillanti del tempo (onde).\nCondizioni al contorno.\nNello studio di un mezzo solido un concetto estremamente utile \u00e8 quello di continuo; la materia \u00e8 descritta come distribuita continuamente nello spazio ed omogeneamente lungo le tre dimensioni. La sismologia considera inoltre fenomeni che producono deformazioni piccole (cambiamenti relativi di lunghezza di circa formula_1) avvenute in piccoli periodi di tempo (di solito minori di 1 ora). In questo modo \u00e8 possibile applicare, per la descrizione dei nostri fenomeni, la \"teoria della deformazione infinitesima\", semplificando notevolmente la matematica del problema.\nTipi di onde.\nOnde sismiche.\nLe onde sismiche naturali si dividono principalmente in due grandi categorie, in funzione di come percorrono il materiale perturbato:\nOnde di volume.\nLe Onde di Volume sono quelle onde che si propagano dalla sorgente sismica, attraverso il volume del mezzo interessato, in tutte le direzioni. Dall'analisi matematica dell'equazione delle onde si evidenzia che esistono due tipi di onde di volume generate contemporaneamente dalla sorgente sismica, chiamate rispettivamente:\nOnde P (primarie).\nLe Onde P sono onde compressionali, dette anche onde longitudinali o onde primarie. Queste sono simili alle onde acustiche e corrispondono a compressioni e rarefazioni del mezzo in cui viaggiano; al loro passaggio le particelle del materiale attraversato compiono un moto oscillatorio nella direzione di propagazione dell'onda. Sono le pi\u00f9 veloci fra le onde generate da un terremoto e, dunque, le prime che vengono avvertite da una stazione sismica, da cui il nome di Onda P (Primaria). La velocit\u00e0 dell'onda \u00e8 determinata dall'equazione:\ncon:\nSono le onde normalmente utilizzate durante le campagne di sismica a scopi esplorativi, sia nella sismica a rifrazione che nella sismica a riflessione; vengono anche chiamate onde di pressione.\nOnde S (secondarie).\nLe Onde S sono onde trasversali che provocano nel materiale attraversato oscillazioni perpendicolari alla loro direzione di propagazione. Si pu\u00f2 immaginare come le onde che si propagano lungo una corda di lunghezza finita, che viene fatta oscillare muovendone le due estremit\u00e0.Un'importante caratteristica di queste onde \u00e8 che non possono propagarsi in mezzi fluidi, in cui il modulo di rigidit\u00e0 (\"formula_4\") \u00e8 nullo. Non \u00e8 possibile dunque riscontrarle nel magma presente nel serbatoio magmatico di un vulcano o nel nucleo esterno della terra. Questa caratteristica \u00e8 stata storicamente molto importante per gli studi geofisici riguardanti la composizione in profondit\u00e0 della terra. La velocit\u00e0 delle onde S \u00e8 determinata dall'equazione:\ncon:\nComparando le due equazioni si vede che la velocit\u00e0 delle Onde S \u00e8 necessariamente inferiore alla velocit\u00e0 delle Onde P (essendo presente, nell'equazione di queste ultime, il modulo di incompressibilit\u00e0 \"k\" sempre positivo); esse raggiungono velocit\u00e0 che si aggirano solitamente intorno al 60-70% della velocit\u00e0 delle Onde P. Questo \u00e8 il motivo per cui esse vengono avvertite sempre dopo le Onde P (da cui la denominazione onde \"S\" come Secondarie).\nLe onde S sono onde rotazionali e possono essere polarizzate in funzione dell'anisotropia del mezzo attraversato.\nUlteriori onde S vengono generate dall'incidenza delle onde P sull'interfaccia esistente al contatto fra due mezzi aventi differenti velocit\u00e0 acustiche (per esempio al contatto fra due strati di litologia diversa), tramite una conversione parziale dell'energia delle P in onde S.\nOnde superficiali.\nLe onde superficiali (o onde di superficie) vengono a crearsi a causa dell'intersezione delle onde di corpo con una superficie di discontinuit\u00e0 fisica, la pi\u00f9 studiata delle quali \u00e8 la superficie libera della terra, cio\u00e8 la superficie di separazione tra la crosta terrestre e l'atmosfera terrestre. Queste onde si propagano guidate lungo la superficie e la loro energia decade esponenzialmente con la profondit\u00e0 (\u00e8 questo il motivo per cui si dicono superficiali). Queste onde vengono indotte facilmente nelle situazioni in cui la sorgente sismica \u00e8 poco profonda. \u00c8 da sottolineare che in caso di terremoto, nell'ipocentro sismico vengono generate direttamente solo Onde P e Onde S, in quanto queste sono le \"onde di corpo\" che si propagano all'interno della Terra, attraverso i suoi strati, ma non vengono generate direttamente le onde superficiali.\nLa velocit\u00e0 delle onde di superficie \u00e8 inferiore alla velocit\u00e0 delle onde di volume, per cui (specialmente se l'evento \u00e8 distante) il loro arrivo \u00e8 successivo all'arrivo delle Onde P ed S. D'altro canto, l'ampiezza e quindi l'energia associata, di queste onde \u00e8 notevolmente maggiore di quella delle onde di volume. Questo fatto si spiega analizzando i fronti d'onda delle onde di volume e delle onde superficiali. Consideriamo un'onda di volume che si sprigiona a causa di un evento sismico; questa avr\u00e0 una certa quantit\u00e0 di energia che tende a conservarsi nel tempo tuttavia, man mano che ci si allontana l'energia verr\u00e0 distribuita per una superficie sferica sempre pi\u00f9 ampia, data dall'aumento della distanza dall'ipocentro. Le onde P ed S sono onde di volume per cui seguono lo schema descritto in precedenza; la superficie sferica \u00e8 data da formula_13, dove x \u00e8 il raggio della sfera e quindi la distanza del treno d'onda considerato dall'ipocentro. L'ampiezza delle onde di volume alla distanza X \u00e8 proporzionale a formula_14 e quindi decade molto velocemente. Le onde superficiali invece hanno treni d'onda cilindrici questi all'aumentare della distanza dall'ipocentro aumentano la loro area secondo la relazione formula_15. Si nota che l'area del cilindro \u00e8 vincolata a una profondit\u00e0 z costante e all'aumentare del raggio la superficie \u00e8 minore rispetto a quella di una sfera. L'ampiezza dell'onda di superficie alla distanza X deve essere proporzionale a formula_16 per cui si dissipa molto meno di un'onda di volume.\nEsistono due tipi di onde di superficie, chiamate coi nomi dei due fisici che per primi le studiarono:\nOnde di Rayleigh.\nQuando un'onda S assieme ad un'onda P incide sulla superficie libera vengono in parte riflesse ed in parte si genera un'ulteriore onda, data dalla composizione vettoriale delle due, che si propaga sulla superficie stessa, chiamata Onda di Rayleigh.\nQueste onde esistono sia in semispazi omogenei (in questo caso la sua velocit\u00e0 \u00e8 circa 0,92 volte la velocit\u00e0 delle onde S) che disomogenei (in cui risulta essere un'onda dispersa, ossia la sua velocit\u00e0 \u00e8 anche funzione della sua frequenza). Per meglio visualizzarle possiamo immaginare le Onde di Rayleigh come molto simili a quelle che si creano gettando un sasso nello stagno, provocando quindi uno scuotimento o un sussulto sulla superficie d'acqua.\nIl loro moto \u00e8 vincolato in uno spazio verticale contenente la direzione di propagazione dell'onda.\nSi pu\u00f2 dimostrare che se si potesse misurare direttamente il moto di una particella investita da un'onda di Rayleigh vicina alla superficie, questa seguirebbe un movimento ellittico, retrogrado secondo la direzione di propagazione dell'onda. Queste ellissi sono sempre pi\u00f9 piccole via via che aumenta la profondit\u00e0. I punti di contatto tra un'ellisse e l'ellisse inferiore sono dei nodi della funzione, in cui il terreno non si muove.\nLe onde di Rayleigh non possono essere udite dall'uomo, mentre molti animali (uccelli, ragni e molti mammiferi) possono avvisarne l'arrivo. In occasione del maremoto dell'Oceano Indiano, \u00e8 stato detto da molte fonti che gli animali presenti in quel luogo hanno potuto salvarsi grazie al fatto di aver sentito arrivare il terremoto in questo modo. Attualmente per\u00f2 non ci sono evidenze di questo fatto.\nOnde di Love.\nLe Onde di Love sono onde superficiali, anch'esse generate dall'incontro delle Onde S con superficie libera del terreno, ma vengono generate solo nei mezzi in cui la velocit\u00e0 delle Onde S aumenta con la profondit\u00e0 (quindi siamo in presenza di un mezzo disomogeneo) e quindi sono sempre \"onde disperse\". Le Onde di Love fanno vibrare il terreno sul piano orizzontale in direzione ortogonale rispetto alla direzione di propagazione dell'onda.\nLa velocit\u00e0 delle onde di Love \u00e8 maggiore di quella delle onde S negli strati pi\u00f9 superficiali della crosta, ma minore della stessa negli strati pi\u00f9 bassi.\nOnde asimmetriche (artificiali).\nNelle tecniche di logging per l'esplorazione del sottosuolo con perforazione di pozzi, vengono utilizzate delle onde particolari (onde flessurali), prodotte tramite opportuni trasmettitori, che si muovono asimmetricamente lungo la parete del foro. Queste onde dette onde dipolari o quadripolari, a seconda della forma dei loro lobi energetici, hanno la caratteristica di muoversi alla velocit\u00e0 delle onde S quando sono generate a basse frequenze e di essere polarizzabili, lungo due piani normali fra loro e passanti lungo l'asse del foro, rendendo possibile valutare ed orientare eventuali anisotropie acustiche delle formazioni rocciose attraversate.\nLo studio delle onde sismiche.\nVelocit\u00e0 delle onde sismiche.\nLa \"velocit\u00e0 di propagazione\" di queste onde dipende sia dal tipo di onda che dal mezzo di propagazione, ma risulta comunque sempre massima per le Onde P. Ad esempio, nel granito la velocit\u00e0 di propagazione delle Onde P \u00e8 di circa 5,5\u00a0km/s, quella delle Onde S \u00e8 3,0\u00a0km/s, mentre nell'acqua la velocit\u00e0 delle onde P \u00e8 circa di 1,5\u00a0km/s. Le onde S, come abbiamo gi\u00e0 visto non si possono invece propagare nei mezzi fluidi.\nIl rapporto Vp/Vs \u00e8 un parametro che pu\u00f2 dare un'indicazione del livello di fratturazione delle rocce e, possibilmente della sua saturazione. Infatti, mentre le Vp vengono influenzate notevolmente dalla presenza di fluidi nel mezzo, le velocit\u00e0 di onde di taglio non lo sono quasi per nulla.\nAttenuazione.\nIn generale l\u2019\"attenuazione\" dell'energia delle onde sismiche \u00e8 di norma quadratica con la distanza per \"attenuazione isotropica\" delle onde nello spazio pi\u00f9 un termine esponenziale negativo con la distanza per \"attenuazione specifica\" dovuta all'assorbimento del particolare mezzo di propagazione interessato.\nTerreni rocciosi coerenti assorbono di pi\u00f9 certe frequenze del sisma rispetto a terreni incoerenti che invece tendono ad amplificare per risonanza il movimento tellurico. Di questi effetti di sito occorre tener conto in sede di progettazione degli edifici tramite accurata analisi geotecnica del terreno di fondazione e studi di microzonazione sismica.\nStudio delle onde sismiche nella Terra.\nLo studio della propagazione delle onde sismiche all'interno della Terra ha consentito a sismologi, geofisici e geologi di risalire con buona precisione alla struttura interna della Terra; questo rappresenta, assieme allo studio dei terremoti, uno dei principali obiettivi della sismologia moderna.\nStudio delle onde sismiche nei test atomici durante la guerra fredda.\nAnalizzando un sismogramma \u00e8 facile risalire al tipo di sorgente sismica che lo ha generato e conoscere tutte le caratteristiche necessarie ad individuarla con precisione. Questo permette di distinguere facilmente quindi un terremoto generato da un movimento tettonico, da una frana, da un vulcano o un'esplosione. Una grande spinta allo studio dei sismogrammi si \u00e8 avuta negli anni della guerra fredda, nell'ambito della ricerca militare. Infatti in questo periodo era necessario da parte di entrambi gli schieramenti contrapposti (USA e URSS) conoscere con precisione la potenza dell'arsenale bellico nucleare del nemico. D'altra parte, in una politica di equilibrio era altres\u00ec necessario, da parte di entrambi i blocchi, far sapere al nemico di avere a disposizione armi sempre pi\u00f9 potenti. Per molti anni quindi sono stati eseguiti test nucleari (sia sotterranei che in atmosfera) il cui intento era anche (oltre allo studio dell'arma atomica) politico, infatti ogni esplosione risultava un chiaro messaggio per il nemico sulla potenza e il luogo dell'esplosione."}
{"id": "296352", "revid": "2014155", "url": "https://it.wikipedia.org/wiki?curid=296352", "title": "Francesco II d'Asburgo-Lorena", "text": "Per contrastare l'egemonia di Napoleone in Europa, e per prevenire una perdita di rango, nel 1804 assunse il titolo di Imperatore ereditario d'Austria - numerato come Francesco I - ma port\u00f2 fino al 1806 il titolo di Imperatore Romano Eletto. Nella storia \u00e8 perci\u00f2 spesso chiamato Francesco II, per distinguerlo da suo nonno Francesco I di Lorena.\nIl suo proclama del 6 agosto 1806, in cui dichiar\u00f2 il \"Reich\" estinto, sanc\u00ec che \"la corona imperiale tedesca e il governo imperiale\" erano ufficialmente decaduti e che \"gli Elettori, Principi e altri ceti, cos\u00ec come tutti gli appartenenti e vassalli dell'Impero tedesco, sono sciolti dai loro precedenti obblighi\". Diede cos\u00ec alla luce l'Impero ereditario d'Austria, costituito dalle terre ereditarie della Casa d'Asburgo. Questo perch\u00e9 se la Corona Imperiale fosse finita in mani francesi anche le sue terre austriache comprese nel \"Reich\" avrebbero potuto cadere sotto il dominio napoleonico.\nL'Impero era stato di fatto gi\u00e0 abolito da Napoleone, quando questi nel 1806 fond\u00f2 la Confederazione del Reno, un organismo che comprendeva molti territori fuoriusciti dal \"Reich\" in seguito alla \"Reichsdeputationshauptschluss\" di due anni prima. Come risultato quindi, Francesco II sciolse formalmente l'Impero, fondato nell'800 con l'incoronazione imperiale di Carlo Magno.\nDal 1792 l'imperatore Francesco fu anche re di Boemia, Croazia e Ungheria, i reami ereditari della Casa d'Austria che confluirono nel nuovo Impero da lui fondato.\nBiografia.\nI primi anni.\nFrancesco Giuseppe Carlo Giovanni nacque a Firenze il 12 febbraio 1768, secondo figlio e primo maschio dell'allora granduca di Toscana, Pietro Leopoldo di Lorena, (successivamente imperatore del Sacro Romano Impero col nome di Leopoldo II) e dell'Infanta di Spagna Maria Ludovica di Borbone. Furono suoi nonni paterni l'imperatore Francesco Stefano di Lorena e Maria Teresa d'Austria, mentre quelli materni Carlo III di Spagna e Maria Amalia di Sassonia.\nFin dall'inizio il piccolo Francesco fu destinato al trono come successore di suo zio Giuseppe II dopo suo padre: l'imperatore Giuseppe infatti non aveva avuto eredi dalle sue due mogli. Nel 1784 lo zio di Francesco, pretese quindi che questi completasse la sua formazione presso di lui a Vienna.\nGi\u00e0 nel 1780, alla morte di Maria Teresa, Giuseppe aveva richiesto al conte Colloredo una dettagliata relazione sullo sviluppo del nipote, ma tale compito si era rivelato piuttosto difficile; dopo che il sedicenne principe venne portato nella capitale dell'Impero, dovette subito partecipare alle cerimonie ufficiali accanto allo zio; nello stesso tempo, la moglie che lo zio aveva scelto per lui, Elisabetta di W\u00fcrttemberg (sorella della zarina Maria F\u00ebdorovna), veniva educata in monastero per la sua futura vita da imperatrice. Nell'ottava guerra contro il Turco (1788 \u2013 1791) il giovane Francesco fu spedito al fronte per volont\u00e0 dello zio.Giuseppe II riteneva che il giovane Francesco avesse troppo poco carattere (imputando questo fatto essenzialmente alla troppa indulgenza della corte fiorentina in cui era cresciuto, commentando il fatto con queste parole \"Non lo si potr\u00e0 mai definire un nativo austriaco, n\u00e9 un ungherese, n\u00e9 un boemo, dato che \u00e8 nato e cresciuto in Italia\") e per questo il suo metodo per temprare il nipote fu quello di isolarlo completamente dal resto del mondo, ritenendo che questo lo avrebbe reso maggiormente indipendente, staccandolo dalle influenze degli altri. \nGiuseppe II disse del nipote Francesco: \"stenta a crescere\", \"\u00e8 arretrato sia nella destrezza fisica che nel portamento, \"\u00e8 n\u00e9 pi\u00f9 n\u00e9 meno un figlio viziato dalla madre, ma del resto il modo con cui \u00e8 stato allevato per pi\u00f9 di sedici anni non poteva che averlo confermato nell'illusione che la conservazione della sua persona sia l'unica cosa per lui importante\".\nMalgrado questo duro trattamento, Francesco continu\u00f2 ad ammirare molto suo zio e forse un poco giunse anche a temerne la figura. Per completare la sua formazione Francesco venne inviato al seguito di un reggimento in Ungheria sotto il comando del feldmaresciallo Ernst Gideon von Laudon e qui scopr\u00ec un mondo a lui molto congeniale.\nDopo la morte di quest'ultimo, il padre di Francesco, Leopoldo, gli succedette come erede asburgico e come imperatore, per\u00f2 gli furono concessi solo un paio di anni di regno quale Imperatore del Sacro Romano Impero. Durante questo periodo, Francesco fece ritorno a Vienna e prese parte col padre ad una serie di eventi pubblici tra cui la famosa Dichiarazione di Pillnitz del 1791 che sanc\u00ec la prima ufficializzazione della necessit\u00e0 di una guerra contro i rivoluzionari francesi.\nQuindici anni di confronto con Napoleone.\nLe prime guerre di coalizione.\nNel 1792 Francesco, appena ventiquattrenne e molto prima di quanto si aspettasse, divenne imperatore del Sacro Romano Impero, Arciduca d'Austria, re di Ungheria e di Boemia e signore dei rimanenti paesi della monarchia asburgica. Dopo che il 6 giugno era gi\u00e0 stato incoronato re in Buda, e poco dopo (5 luglio) Francesco veniva incoronato imperatore dei Romani nel duomo di Francoforte dallo zio Massimiliano d'Asburgo-Lorena, arcivescovo di Colonia, quale legato pontificio.\nSegu\u00ec poi il 9 agosto l'incoronazione di re di Boemia a Praga, ma sui festeggiamenti per l'incoronazione grav\u00f2 l'ombra della dichiarazione di guerra da parte francese (20 aprile 1792), che diede inizio alla Guerra della Prima coalizione. Poco dopo il giovane imperatore Francesco II si trov\u00f2 a confrontarsi ancora coi problemi legati alla Francia: sua zia Maria Antonietta, moglie di Luigi XVI e regina consorte di Francia, venne ghigliottinata nel 1793 durante il suo regno, ma Francesco dopotutto si dimostr\u00f2 piuttosto indifferente al suo fato, attirandosi il biasimo di molti sostenitori della monarchia asburgica e della sua politica in Europa. Maria Antonietta, del resto, si era sempre mantenuta distaccata dal padre di Francesco, Leopoldo II, e lui stesso, l'ultima volta che l'aveva incontrata, era solo un bambino ed aveva un vago ricordo della zia. Georges Danton tent\u00f2 di negoziare con l'imperatore il rilascio di Maria Antonietta, ma Francesco si oppose categoricamente a quest'idea sia per evitare dal principio un coinvolgimento diretto dell'Austria nelle politiche della Francia, sia poi perch\u00e9 si era reso conto che le cause della rivoluzione erano in parte dovute anche a problemati economici dello stato francese.\nLa guerra della prima coalizione antifrancese in cui ad ogni modo anche l'Austria era per forza di cose ricaduta per arginare al dilagare degli ideali rivoluzionari in tutta Europa, si protrasse fino al 1797 e vide Francesco II impegnato al fronte per un breve periodo al comando delle forze alleate durante la Campagna delle Fiandre nel 1794 prima di passare il comando a suo fratello l'arciduca Carlo. Il termine della guerra comport\u00f2 per l'Austria la perdita definitiva dei Paesi Bassi austriaci ed i territori della riva sinistra del Reno, ma contemporaneamente port\u00f2 all'acquisizione della citt\u00e0 di Venezia e dei suoi territori, dell'Istria e della Dalmazia dopo la caduta dell'antica repubblica (trattato di Campoformio, 17 ottobre 1797). Da quel momento il destino di Francesco II imperatore fu indissolubilmente legato all'evoluzione delle fortune di Napoleone Bonaparte.\nFrancesco II prese parte nel contempo alle trattative della Terza spartizione della Polonia (1795), dove riusc\u00ec ad ottenere all'Austria una parte di Cracovia e della Piccola Polonia tra Pilica, la Vistola e Bug, oltre ad una parte di Podlachia e della Masovia, per una superficie totale di 47.000 km\u00b2 e una popolazione di 1,2 milioni di persone.\nLa guerra della Seconda coalizione (1799-1801), dopo i primi successi in Italia, dovuti anche all'intervento delle truppe russe del generale Alessandro Suvorov, si risolse in una disfatta e con il trattato di Lun\u00e9ville (1801), l'Austria perse tutti i suoi domini sulla riva sinistra del Reno, con la formale rinuncia a qualsiasi pretesa futura da parte del Sacro Romano Impero su questi territori, inoltre la casa degli Asburgo-Lorena dovette rinunciare al Granducato di Toscana.\nLa fine del Sacro Romano Impero e la nascita dell'Impero Austriaco.\nLa guerra della Terza coalizione (1805) vide la perdita dei territori della Lombardia e del Veneto da parte dell'Austria a favore dell'Impero Francese dopo la sconfitta ad Austerlitz. La conseguente pace di Presburgo indebol\u00ec notevolmente la posizione dell'impero in Germania: l'assetto degli Stati tedeschi fu riorganizzato sulla base dell'impronta filo-napoleonica dalla cosiddetta Confederazione del Reno. L'11 agosto 1804 Francesco II, con una saggia previsione, aveva proclamato l'impero austriaco, rinunciando di fatto all'attribuzione di Imperatore dei Romani (cosa che avvenne formalmente due anni dopo). Si poneva cos\u00ec allo stesso livello di Napoleone, che pochi mesi prima aveva proclamato l'impero di Francia.\nFrancesco II tenne anche conto del fatto che, dopo i cambiamenti avvenuti nel 1803 nel collegio dei principi elettori a seguito delle decisioni prese dalla deputazione del Reich (la \"Reichsdeputationshauptschluss\" che aveva visto ad esempio, l'abolizione dei tradizionali principati cattolici di Colonia e di Treviri e l'aggiunta dei principati del Baden, del W\u00fcrttemberg e dell'Assia), la prossima scelta di un Asburgo come imperatore a seguito di una sua eventuale morte improvvisa sarebbe stata messa in discussione. Il riconoscimento di questo titolo imperiale era effettivamente problematico, ma quello di imperatore d'Austria fu in breve tempo riconosciuto da tutti gli stati. Poich\u00e9 l'abolizione del titolo di Imperatore dei Romani ebbe luogo formalmente solo due anni dopo, Francesco fu l'unico imperatore \u201cdoppio\u201d della storia del mondo, essendo: Francesco II, imperatore dei Romani e Francesco I, imperatore d'Austria.\nDal matrimonio di Stato alla fine di Napoleone.\nNel 1809, approfittando degli impegni militari che trattenevano Napoleone in Spagna e sfruttando la sollevazione popolare guidata dal tirolese Andreas Hofer contro i francesi ed i loro alleati bavaresi che avevano occupato il Tirolo dal 1806, Francesco dichiar\u00f2 ancora una volta guerra alla Francia collezionando una grande vittoria condotta dall'arciduca Carlo nella battaglia di Aspern.Il precipitoso ritorno di Napoleone nel nord Europa, sanc\u00ec la vittoria della \"Grande Arm\u00e9e\" a Wagram, fatto che costrinse l'imperatore alla Pace di Sch\u00f6nbrunn, con la quale perse, a favore della Francia, la citt\u00e0 di Trieste e le Province illiriche, oltre ad aderire forzosamente al Blocco Continentale voluto da Napoleone contro il Regno Unito. Francesco I colse l'occasione per sostituire l'anziano ministro Johann Philipp von Stadion col trentaseienne Klemens von Metternich (che rester\u00e0 in tale posizione sino al 1848), sebbene fosse ormai chiaro che le guerre napoleoniche avevano ridotto di molto l'influenza dell'Austria nella politica degli stati tedeschi, cedendo irrimediabilmente la propria posizione al Regno di Prussia. \nIl matrimonio poi della figlia di Francesco, Maria Luisa, con il Bonaparte, avvenuto l'anno successivo, sanc\u00ec un'alleanza stabile fra i due imperi, quello austriaco e quello francese, che dur\u00f2 fino al 1813 quando, dopo la disastrosa campagna di Russia quando l'Austria ruppe l'alleanza con la Francia schierandosi con i precedenti alleati: Inghilterra, Prussia e Russia. Nel frattempo da questa unione era nato un figlio, Napoleone Francesco (cos\u00ec chiamato proprio in onore del nonno imperatore) che, dopo il confino di Napoleone all'Elba, era stato portato a Vienna dove, su espressa richiesta della madre e di Francesco II, questi venne educato secondo i valori asburgici. Nel 1818 Francesco II concesse al nipote il titolo di duca di Reichstadt associato a importanti rendite personali, permettendogli anche di intraprendere la vita militare che tanto amava come il padre, ma mantenendolo sempre lontano da qualsiasi ruolo politico dal momento che tanti temevano un ritorno dei Bonaparte sul trono francese.\nIl Congresso di Vienna e gli ultimi scontri.\nIl Congresso di Vienna (1814), che non a caso si tenne simbolicamente nella capitale austriaca, ospitato da Francesco I in persona presso i suoi palazzi, oltre alla disfatta definitiva di Napoleone a Waterloo l'anno successivo, consentirono di restituire a Francesco I d'Austria gran parte dei territori perduti negli ultimi quindici anni di guerre contro i francesi. Le forze conservatrici, con l'Austria in prima posizione, fondarono a Parigi nel 1815 la Santa Alleanza per preservare le monarchie in Europa e controbilanciarne i poteri al fine di evitare il ripetersi dell'esperienza napoleonica. Nel medesimo congresso venne inoltre istituita la Confederazione germanica, un'associazione di stati dell'Europa centrale posta a riorganizzare quel che rimaneva dell'ex Sacro Romano Impero, sotto la presidenza dell'imperatore d'Austria. Il congresso fu un trionfo personale per Francesco II il quale ebbe modo nuovamente di confrontarsi con alleati di peso del rango dello zar Alessandro I di Russia e del re Federico Guglielmo III di Prussia, ma negozi\u00f2 un trattato segreto col da poco restaurato Luigi XVIII di Francia che minacci\u00f2 seriamente di compromettere i delicati rapporti diplomatici intessuti dai suoi ministri.\nDopo il Congresso di Vienna, Francesco II cercher\u00e0 di mantenersi al di fuori di scontri internazionali, concedendo all'Austria un ventennio di pace che fu molto prolifico per la propria economia interna e per le relazioni con l'estero. L'unica partecipazione che lo vide direttamente coinvolto fu la presa di posizione sui moti rivoluzionari del 1820-21 con degli interventi militari a Napoli ed in Piemonte.\nLa politica interna ed il conservatorismo.\nLa storica reputazione di Francesco II come primo imperatore regnante col concetto di essere sovrano dei molteplici popoli che formavano l'impero austriaco \u00e8 inscindibilmente legata al nome di Klemens von Metternich, che dal 1809 in avanti si trov\u00f2 a ricoprire le pi\u00f9 alte cariche dello Stato e che esercit\u00f2 di fatto il corrispondente potere politico, mentre l'imperatore pareva di gran lunga pi\u00f9 interessato alla botanica che agli affari di stato, esercitando una funzione meramente rappresentativa dei suoi poteri.\nCi\u00f2 nondimeno Francesco era profondamente convinto della propria investitura per grazia divina e rifiutava tutto quello che poteva indicare una direzione verso la sovranit\u00e0 popolare. Non fu questo atteggiamento ideologico fondamentale l'ultimo motivo per cui dette tanta mano libera al Metternich. Il sistema di Metternich e di Francesco II, condizionato soprattutto dagli eventi francesi del 1830 (Rivoluzione di Luglio), fu improntato ad un rigido, oggi si direbbe testardo, conservatorismo, che non mostrava alcuna apertura anche piccolissima a riforme o cambiamenti in senso costituzionale. Questo atteggiamento, ad ogni modo, compromise largamente in termini economici lo sviluppo dell'Austria d'inizio Ottocento, facendola faticare a tenere il passo con lo sviluppo di altre nazioni contemporanee.\nLo storico austriaco Heinrich Drimmel cos\u00ec si \u00e8 espresso rivedendo il classico giudizio dato dagli storici alla politica conservatrice di Francesco II: \nLa ragione di questa politica conservatorista traeva forse le proprie origini dagli eventi della Rivoluzione francese che tanto avevano impressionato lo stesso Francesco II all'inizio del proprio regno. Nel 1794 tale durezza era stata resa necessaria per sventare una cospirazione giacobina scoperta in seno alle armate austriache ed ungheresi. I capi di questa cospirazione vennero processati, ma i verdetti finali riuscirono solo a smussare i contorni della fitta rete di trame. Il fratello di Francesco, l'arciduca Alessandro Leopoldo (all'epoca Palatino d'Ungheria) scrisse all'imperatore: \"Anche se abbiamo colpito il grosso dei cospiratori, non siamo ancora arrivati al fondo del lavoro.\" I processati vennero condannati all'impiccagione ed alla pubblica esposizione, mentre molti altri vennero condannati al carcere duro (molti di questi morirono a causa delle pessime condizioni alle quali erano detenuti).\nA fronte di questi eventi si pu\u00f2 facilmente comprendere come Francesco II fosse quindi portato ad essere sospettoso per natura, sfruttando la fitta rete di polizia segreta e spie seguendo l'esempio di suo padre (alla cui morte la polizia segreta toscana era una delle migliori d'Europa) ed arrivando persino a far eseguire indagini sui suoi fratelli, gli arciduchi Carlo e Giovanni, per sospette attivit\u00e0 coi rivoluzionari. Anche la censura ebbe un ruolo rilevante nella politica interna di Francesco II: l'autore Franz Grillparzer, patriota fedele alla causa imperiale, si vide una volta censurata una sua opera per \"misure precauzionali\". Quando Grillparzer incontr\u00f2 il censore responsabile gli chiese cosa vi fosse di negativo nel suo lavoro. Il censore replic\u00f2 \"Oh, nulla anzi! Ma per dovere di stato le devo rispondere \"Beh non si sa mai\"!\"\nNegli affari militari, Francesco II permise a suo fratello l'arciduca Carlo di avere un notevole controllo sull'esercito, in particolare durante le guerre napoleoniche. Ad ogni modo, desideroso di non garantire ad alcuno un potere eccessivo che potesse offuscarlo, mantenne netta la separazione delle funzioni di comando tra la \"Hofkriegsrat\" ed i suoi generali sul campo. Negli ultimi anni del suo regno, decise di ridurre drasticamente i finanziamenti per l'esercito, richiedendo che gli investimenti in questo campo non eccedessero dai 40.000.000 di fiorini annui da lui decisi, facendo diminuire il budget disponibile per gli affari militari dal 50% al 20% dal 1817 al 1830.\nSul piano personale, invece, Francesco si presentava come un uomo sorprendentemente moderno per la sua epoca: in molte rappresentazioni pittoriche d'epoca si ha l'occasione di vederlo in frac come un normale borghese e non con il classico abbigliamento ufficiale (a differenza del suo successore indiretto Francesco Giuseppe che apparir\u00e0 in pubblico quasi esclusivamente con la divisa militare da generale). Anche nei ritratti che lo vedono in compagnia del resto della famiglia imperiale asburgica, si ritrova il suo tratto contraddistinto da un tono di semplicit\u00e0 e familiarit\u00e0. L'ideale culturale della borghesia si impose cos\u00ec anche alla persona dell'imperatore molto pi\u00f9 che alla sua politica. Francesco si presentava come un monarca aperto e avvicinabile a tutti (per due volte a settimana incontrava pubblicamente i sudditi che ne facessero richiesta, senza riguardo per il loro status e spesso parlando il loro stesso linguaggio per avvicinarsi il pi\u00f9 possibile alla loro identit\u00e0 culturale), ma la sua volont\u00e0 rimaneva sovrana ed incontestabile.\nIl dono di nozze per il secondo matrimonio con Carolina Augusta di Baviera.\nFrancesco II come dono di nozze per Carolina Augusta di Baviera, chiese da Venezia una somma di 10.000 zecchini. A Venezia, per\u00f2, il conte Leopoldo Cicognara, il direttore dell'Accademia di Belle Arti di Venezia in quel periodo, decise di consegnare il regalo sotto forma di opere d'arte. Cos\u00ec chiam\u00f2 Antonio Canova e altri pittori come Francesco Hayez e Giovanni de Min per creare le varie opere. Antonio Canova scolp\u00ec la statua della Musa Polimnia, adesso conservata a Vienna, mentre Giorgio de Min dipinse L'arrivo della regina di Saba, un'opera su tela.\nGli ultimi anni.\nIl 2 marzo 1835, esattamente 43 anni e un giorno dopo la morte di suo padre e poche settimane dopo il suo compleanno, Francesco mor\u00ec nel Castello di Sch\u00f6nbrunn a causa di una febbre improvvisa all'et\u00e0 di 67 anni, in presenza di molti membri della sua famiglia e con tutti i conforti religiosi del caso. Il suo funerale fu magnifico, partendo dalla cappella della Hofburg dove il suo corpo rimase esposto per tre giorni alla pubblica venerazione dei sudditi. Francesco, come da tradizione, venne sepolto nella \"Kapuzinergruft\" di Vienna, alla tomba n. 57, attorniato dalle sue quattro mogli.\nCon la sua scomparsa, la dignit\u00e0 imperiale pass\u00f2 al suo figlio maggiore Ferdinando, al quale lo stesso Francesco indirizz\u00f2 il suo testamento politico con queste parole: \"Preserva l'unit\u00e0 della famiglia e salvaguardala poich\u00e9 \u00e8 uno dei beni pi\u00f9 preziosi al mondo\". Questo amore della famiglia che Francesco II manifest\u00f2 per tutta la sua vita e che volle lasciare come ultima suprema volont\u00e0 al nipote lo si pu\u00f2 vedere in molti ritratti che lo riguardano (specialmente in quelli realizzati da Peter Fendi), spesso attorniato da nipoti e pronipoti.\nInteressi personali.\nFrancesco I \u00e8 stato da alcuni storici a posteriori definito l'\"Imperatore dei fiori\" ed effettivamente sin dalla sua giovane et\u00e0, egli si interess\u00f2 particolarmente al mondo della botanica grazie alle lezioni impartitegli da Nikolaus Joseph von Jacquin. La sua grande collezione di erbari di piante autoctone, che lui stesso aveva creato, contribuirono a creare il gabinetto botanico di corte che si qualific\u00f2 in breve tempo come una delle pi\u00f9 imponenti collezioni al mondo: in tutto vi si contano ancora oggi quattro milioni di foglie di piante essiccate che oggi sono conservate al Museo di Storia Naturale di Vienna. Tra le spedizioni botaniche finanziate da Francesco II famosa rimase quella in Brasile, che gli valse la dedica della \"Franciscea\" (appartenente alla famiglia delle \"Solanaceae\"). Per promuovere la diffusione della cultura tecnica e scientifica, nel 1815 fond\u00f2, sul modello dell'\u00c9cole polytechnique parigina, l'Istituto Politecnico Imperiale e Reale di Vienna che sar\u00e0 precursore dell'attuale Politecnico di Vienna.\nGrande amante della musica, si dilettava a suonare il violino suonando nell'orchestra da camera privata della moglie Maria Teresa.\nAppassionato collezionista di testi antichi e moderni dall'et\u00e0 di 17 anni, arriv\u00f2 a contare una biblioteca personale di 40.000 volumi disposti in quattro grandi sale alla Hofburg composta in prevalenza da opere scientifiche e botaniche oltre a classici, libri di viaggio e opere geografiche che oggi fanno parte della Biblioteca Nazionale Austriaca.\nGli interessi collezionistici di Francesco II per\u00f2 si spinsero anche oltre: nella sua collezione di animali imbalsamati provenienti da tutto il mondo (tra cui si pu\u00f2 ammirare ancora oggi l'amata coppia di canarini gialli che il sovrano prediligeva), giunse a includere anche il corpo di Angelo Soliman, imbalsamato, impagliato ed esposto nel gabinetto imperiale delle meraviglie per la stranezza della sua pelle nera.\nTitolatura.\nFrancesco II modific\u00f2 pi\u00f9 volte durante il suo regno la grande titolatura ufficiale a seguito dei continui cambi geopolitici ai quali furono soggetti i suoi domini.\n1792.\nElezione a Sacro Romano Imperatore\nS.M.I. e R. Ap. Francesco II per la grazia di Dio,\necc., ecc.\n11 agosto 1804.\nProclamazione a Imperatore ereditario d'Austria\nS.M.I. e R. Ap. Francesco II per la grazia di Dio,\necc., ecc.\n9 agosto 1806.\nDopo l'abdicazione da Sacro Romano Imperatore, fu introdotta una nuova versione del titolo imperiale austriaco\nS.M.I. e R. Ap. Francesco I per la grazia di Dio,\necc., ecc.\n1815.\nDopo il Congresso di Vienna, fu introdotta una nuova, ultima versione della grande titolatura imperiale austriaca:\nS.M.I. e R. Ap. Francesco I per la grazia di Dio,\necc., ecc.\nModifiche si resero necessarie anche allo stemma imperiale che, durante il Sacro Romano Impero, nella sua versione pi\u00f9 estesa, era composto da un'aquila bicipite recante in petto uno scudo composto da 69 campi disposti in modo tale che ai quattro angoli si presentassero i quattro scudi dei principali domini dell'impero e cio\u00e8 Ungheria in alto a destra, in alto a sinistra Boemia, in basso a destra Galizia con vicino lo stemma dei Lorena, in basso a sinistra di Venezia. Il nuovo stemma, invece, riportava al centro semplicemente lo stemma austriaco (sfondo rosso con una banda argentea al centro) a voler sottolineare ancora una volta la rinnovata centralit\u00e0 dell'Austria e dei domini personali della casata imperiale nel nuovo impero. Il nuovo stemma rimase tale sino al 1867 quando, con la creazione dell'Impero austro-ungarico vennero aggiunte due corone a simboleggiare le due entit\u00e0 regali dell'Austria e dell'Ungheria.\nMatrimoni e figli.\nIl 6 gennaio 1788 Francesco spos\u00f2 a Vienna la principessa Elisabetta Guglielmina di W\u00fcrttemberg (1767 \u2013 1790), figlia del duca Federico II Eugenio di W\u00fcrttemberg e della consorte principessa Federica Dorotea di Brandeburgo-Schwedt.\nDal primo matrimonio nacque una sola figlia:\nRimasto vedovo, spos\u00f2 quindi in seconde nozze la cugina prima, principessa Maria Teresa Carolina di Borbone-Napoli, (1772 \u2013 1807), figlia di Ferdinando I, re delle Due Sicilie e della sua consorte l'Arciduchessa Maria Carolina d'Austria (1752-1814).\nDal secondo matrimonio nacquero:\nIl 6 gennaio del 1808 Francesco spos\u00f2 la cugina di primo grado Maria Ludovica Beatrice d'Asburgo-Este (1787-1816), figlia dello zio paterno Ferdinando d'Asburgo-Lorena e di Maria Beatrice d'Este.\nMorta la ventottenne Maria Ludovica, l'Imperatore spos\u00f2 Carolina Augusta di Baviera, figlia del re Massimiliano I di Baviera."}
{"id": "296353", "revid": "486946", "url": "https://it.wikipedia.org/wiki?curid=296353", "title": "Francesco II d'Asburgo", "text": ""}
{"id": "296354", "revid": "583609", "url": "https://it.wikipedia.org/wiki?curid=296354", "title": "Thomas Gainsborough", "text": "Biografia.\nThomas Gainsborough nacque a Sudbury, nel Suffolk, il 14 maggio 1727. Figlio del mercante di tessuti John, Gainsborough trascorse la fanciullezza insieme ai fratelli John e Humphrey in quella che oggi \u00e8 la Gainsborough's House: gi\u00e0 dai primi anni respir\u00f2 un'atmosfera satura di arte, tanto che in questo periodo realizz\u00f2 numerosi disegni, tutti a tema paesaggistico. Compiuti 14 anni nel 1740, Gainsborough fu mandato a Londra, dove prese probabilmente lezioni da Hubert-Fran\u00e7ois Gravelot e da Francis Hayman, che gli insegnarono l'importanza delle finezze grafiche e ne rafforzarono la predisposizione artistica, il talento e l'interesse per la natura.\nIn quest'epoca si invagh\u00ec di una donna, tale Margaret Burr, a tal punto da farla sua sposa pur avendo egli soltanto diciannove anni: i due, infatti, si unirono in matrimonio nel 1746. Questo, tuttavia, non fu un periodo felice per Gainsborough: i suoi dipinti non riscuotevano successo, e la situazione economica si era fatta a dir poco catastrofica.\nPer sopperire alla mancanza di denaro i due coniugi nel 1748-1749 fecero ritorno nel Suffolk per tentare di vendere pi\u00f9 opere, e da l\u00ec si trasferirono dapprima a Ipswich (stavolta insieme alle due figlie appena nate), ove ebbe come protettore Philip Thicknesse, e poi nel 1759 a Bath, dove rimase fino al 1774.\n\u00c8 questo il periodo pi\u00f9 felice della sua produzione artistica, tanto che esegu\u00ec numerosi ritratti dei vari dandy che si recavano alla stazione termale locale; nel 1768 fond\u00f2 addirittura la Royal Academy of Arts, esponendovi proprie tele alle mostre degli anni 1769, 1770, 1771 e 1772.\nIn seguito ad un'aspra disputa sorta col Thicknesse, anch'egli facente parte dei primi trentasei soci dell'Accademia, nel 1774 Gainsborough si trasfer\u00ec a Londra, dove assunse il ruolo di pittore preferito del re e della corte e, quindi, di ritrattista di corte. Dal 1784 si acuirono le divergenze con l'Accademia, gi\u00e0 iniziate nel 1773; esposti gli ultimi lavori nelle mostre dal 1777 al 1782, Gainsborough cess\u00f2 definitivamente le proprie attivit\u00e0 all'interno della Royal Academy, decidendo di esporre le sue opere nel suo studio privato.\nTre anni dopo si ammal\u00f2 di cancro, che lo condusse alla morte l'anno successivo: Thomas Gainsborough spir\u00f2 il 2 agosto 1788, all'et\u00e0 di 61 anni. Oggi le sue spoglie riposano nella chiesa di Sant'Anna, a Kew, nel Surrey, al fianco del famoso botanico Francis Bauer.\nStile e produzione pittorica.\nGainsborough \u00e8 ricordato dallo storico d'arte Michael Rosenthal come \u00abuno degli artisti pi\u00f9 esperti e, al contempo, dediti alla sperimentazione dei suoi tempi\u00bb. L'artista era noto per la velocit\u00e0 alla quale dipingeva le proprie tele, attingendo direttamente dal vero, mediante l'osservazione della natura, e rigettando categoricamente il freddo accademismo: la sensibilit\u00e0 quasi poetica dei suoi lavori \u00e8 tale che fece affermare a John Constable: \u00abguardando le opere di Gainsborough, i nostri occhi si commuovono riempiendosi di lacrime, senza sapere esattamente \"perch\u00e9\" questo avviene\u00bb. Fu lo stesso Gainsborough a sottolineare il proprio entusiasmo per la pittura paesaggistica: \u00absono stanco dei ritratti, e desidero ardentemente [...] passeggiare per qualche bel villaggio, dove posso dipingere paesaggi ed apprezzare la bellezza della vita, agevolmente, e quietamente\u00bb. In effetti, seppur non di rado realizzava ritratti per guadagnarsi da vivere, l'artista preferiva la pittura di paesaggio: rarissime, invece, sono le pitture a soggetto (di cui l'unico esemplare \u00e8 l'incompleto \"Diana e Atteone\").\nLa produzione pittorica di Gainsborough \u00e8 per il resto scandita in tre periodi: quelli corrispondenti ai soggiorni in Suffolk e a Bath ed infine quello londinese. Tra le opere pi\u00f9 note della giovinezza vi sono i ritratti di Joshua Kirby e della moglie, e i ritratti non finiti delle sue figlie; in queste opere emerge la maniera di Godfrey Kneller, proseguita poi da Fayman e Hogarth. I paesaggi (in particolare, degno di nota \u00e8 \"Il bosco di Cornard nel Suffolk\") sono invece realizzati sul tipo degli olandesi Jacob van Ruisdael e Wynants.\nAl successivo soggiorno a Bath, nella piena maturit\u00e0 artistica del Gainsborough, risalgono il \"Sagrestano\", il ritratto di Mrs. Graham, i ritratti di Elisabetta e di Maria Linley (1772?) e di Samuele Linley, il \"Ragazzo Azzurro\" ed il celebre \"Carro del Mercato\", oggi esposto alla National Gallery di Londra. Peculiarit\u00e0 delle anzidette opere sono \u00abla grazia un po' femminile e le qualit\u00e0 liriche\u00bb che ricordano molto da vicino le tele di Van Dyck e Fragonard.\nI lavori del periodo londinese differiscono da quelli precedenti per una \u00abmaggiore fluidit\u00e0 coloristica\u00bb: degni di nota sono \"Il duca e la duchessa di Cumberland in Kew Gardens\", \"Mrs. Siddons\", \"Il passeggio pubblico (The Mall)\", \"Musidora bathing her feet\", \"Mrs. Moody e i suoi bambini\", e \"L'Abbeveratoio (The Watering Place)\"."}
{"id": "296364", "revid": "55935", "url": "https://it.wikipedia.org/wiki?curid=296364", "title": "Logografi", "text": ""}
{"id": "296376", "revid": "486946", "url": "https://it.wikipedia.org/wiki?curid=296376", "title": "Francesco I d'Austria", "text": ""}
{"id": "296380", "revid": "339392", "url": "https://it.wikipedia.org/wiki?curid=296380", "title": "Regolamenti dell'Unione Europea", "text": ""}
{"id": "296384", "revid": "125870595", "url": "https://it.wikipedia.org/wiki?curid=296384", "title": "Galileo Galilei", "text": "Personaggio chiave della rivoluzione scientifica, per aver esplicitamente introdotto il metodo scientifico (detto anche \"metodo galileiano\" o \"metodo sperimentale\"), il suo nome \u00e8 associato a importanti contributi in fisica e in astronomia. Di primaria importanza fu anche il ruolo svolto nella rivoluzione astronomica, con il sostegno al sistema eliocentrico e alla teoria copernicana.\nI suoi principali contributi al pensiero filosofico derivano dall'introduzione del metodo sperimentale nell'indagine scientifica grazie a cui la scienza abbandonava, per la prima volta, quella posizione metafisica che fino ad allora predominava, per acquisire una nuova, autonoma prospettiva, sia realistica che empiristica, volta a privilegiare, attraverso il metodo sperimentale, pi\u00f9 la categoria della quantit\u00e0 (attraverso la determinazione matematica delle leggi della natura) che quella della qualit\u00e0 (frutto della passata tradizione indirizzata solo alla ricerca dell'essenza degli enti) per elaborare ora una descrizione razionale oggettiva della realt\u00e0 fenomenica.\nSospettato di eresia e accusato di voler sovvertire la filosofia naturale aristotelica e le Sacre Scritture, Galilei fu processato e condannato dal Sant'Uffizio, nonch\u00e9 costretto, il 22 giugno 1633, all'abiura delle sue concezioni astronomiche e al confino nella propria villa (denominata \"Il Gioiello\") ad Arcetri Nel corso dei secoli il valore delle opere di Galilei venne gradualmente accettato dalla Chiesa, e 359 anni dopo, il 31 ottobre 1992, papa Giovanni Paolo II, alla sessione plenaria della Pontificia accademia delle scienze, riconobbe \"gli errori commessi\" sulla base delle conclusioni dei lavori cui pervenne un'apposita commissione di studio da lui istituita nel 1981, riabilitando Galilei.\nBiografia.\nLa giovinezza (1564-1588).\nLa famiglia d'origine e la nascita.\nGalileo Galilei nacque il 15 febbraio 1564 a Pisa, primogenito dei sette figli di Vincenzo Galilei e di Giulia Ammannati. Gli Ammannati, originari del territorio di Pistoia e di Pescia, vantavano importanti origini; Vincenzo Galilei invece apparteneva ad una casata pi\u00f9 umile, per quanto i suoi antenati facessero parte della buona borghesia fiorentina. Vincenzo era nato a Santa Maria a Monte nel 1520, quando ormai la sua famiglia era decaduta ed egli, musicista di valore, dovette trasferirsi a Pisa unendo all'esercizio dell'arte della musica, per necessit\u00e0 di maggiori guadagni, la professione del commercio.\nLa famiglia di Vincenzo e di Giulia, contava oltre Galileo: Michelangelo, che fu musicista presso il granduca di Baviera, Benedetto, morto in fasce, e tre sorelle, Virginia, Anna e Livia e forse anche una quarta di nome Lena.\nPrimi studi e scoperte.\nDopo un tentativo fallito di inserire Galileo tra i quaranta studenti toscani che venivano accolti gratuitamente in un convitto dell'Universit\u00e0 di Pisa, il giovane fu ospitato \"senza spese\" da Muzio Tebaldi, doganiere della citt\u00e0 di Pisa, padrino di battesimo di Michelangelo, e tanto amico di Vincenzo da provvedere alle necessit\u00e0 della famiglia durante le sue lunghe assenze per lavoro.\nA Pisa, Galileo conobbe la giovane cugina Bartolomea Ammannati che curava la casa del rimasto vedovo Tebaldi il quale, nonostante la forte differenza d'et\u00e0, la spos\u00f2 nel 1578 probabilmente per metter fine alle malignit\u00e0, imbarazzanti per la famiglia Galilei, che si facevano sul conto della giovane nipote. Successivamente il giovane Galileo fece i suoi primi studi a Firenze, prima col padre, poi con un maestro di dialettica e infine nella scuola del convento di Santa Maria di Vallombrosa, dove vest\u00ec l'abito di novizio fino all'et\u00e0 di quattordici anni.\nVincenzo, il 5 settembre 1580, iscrisse il figlio all'Universit\u00e0 di Pisa con l'intenzione di fargli studiare medicina, per fargli ripercorrere la tradizione del suo glorioso antenato Galileo Bonaiuti e soprattutto per fargli intraprendere una carriera che poteva procurare lucrosi guadagni.\nNonostante il suo interesse per i progressi sperimentali di quegli anni, l'attenzione di Galileo fu presto attratta dalla matematica, che cominci\u00f2 a studiare dall'estate del 1583, sfruttando l'occasione della conoscenza fatta a Firenze di Ostilio Ricci da Fermo, un seguace della scuola matematica di Niccol\u00f2 Tartaglia. Caratteristica del Ricci era l'impostazione che egli dava all'insegnamento della matematica: non di una scienza astratta, ma di una disciplina che servisse a risolvere i problemi pratici legati alla meccanica e alle tecniche ingegneristiche. Fu, infatti, la linea di studio \"Tartaglia-Ricci\" (prosecutrice, a sua volta, della tradizione facente capo ad Archimede) a insegnare a Galileo l'importanza della precisione nell'osservazione dei dati e il lato pragmatico della ricerca scientifica. \u00c8 probabile che a Pisa, Galileo abbia seguito anche i corsi di fisica tenuti dall'aristotelico Francesco Bonamici.\nDurante la sua permanenza a Pisa, protrattasi fino al 1585, Galileo arriv\u00f2 alla sua prima, personale scoperta, l'isocronismo delle oscillazioni del pendolo, di cui continuer\u00e0 ad occuparsi per tutta la vita, cercando di perfezionarne la formulazione matematica.\nDopo quattro anni il giovane Galileo rinunci\u00f2 a proseguire gli studi di medicina e and\u00f2 a Firenze, dove approfond\u00ec i suoi nuovi interessi scientifici, occupandosi di meccanica e di idraulica. Nel 1586 trov\u00f2 una soluzione al \"problema della corona\" di Gerone inventando uno strumento per la determinazione idrostatica del peso specifico dei corpi. L'influsso di Archimede e dell'insegnamento del Ricci si rileva anche nei suoi studi sul centro di gravit\u00e0 dei solidi.\nGalileo cercava intanto una regolare sistemazione economica: oltre a impartire lezioni private di matematica a Firenze e a Siena, nel 1587 and\u00f2 a Roma a richiedere una raccomandazione per entrare nello Studio di Bologna al famoso matematico Christoph Clavius, ma inutilmente, perch\u00e9 a Bologna gli preferirono alla cattedra di matematica il padovano Giovanni Antonio Magini. Su invito dell'Accademia Fiorentina tenne nel 1588 due \"Lezioni circa la figura, sito e grandezza dell'Inferno di Dante\", difendendo le ipotesi gi\u00e0 formulate da Antonio Manetti sulla topografia dell'Inferno immaginato da Dante.\nL'insegnamento a Pisa (1589-1592).\nGalilei si rivolse allora all'influente amico Guidobaldo Del Monte, matematico conosciuto tramite uno scambio epistolare su questioni matematiche. Guidobaldo fu fondamentale nell'aiutare Galilei a progredire nella carriera universitaria, quando, superando l'inimicizia di Giovanni de' Medici, un figlio naturale di Cosimo de' Medici, lo raccomand\u00f2 al fratello cardinale Francesco Maria Del Monte, che a sua volta parl\u00f2 con il potente Duca di Toscana, Ferdinando I de' Medici. Sotto la sua protezione, Galileo ebbe nel 1589 un contratto triennale per una cattedra di matematica all'Universit\u00e0 di Pisa, dove espose chiaramente il suo programma pedagogico, procurandosi subito una certa ostilit\u00e0 nell'ambiente accademico di formazione aristotelica:\nFrutto dell'insegnamento pisano \u00e8 il manoscritto \"De motu antiquiora\", che raccoglie una serie di lezioni nelle quali egli cerca di dar conto del problema del movimento. Base delle sue ricerche \u00e8 il trattato, pubblicato a Torino nel 1585, \"Diversarum speculationum mathematicarum liber\" di Giovanni Battista Benedetti, uno dei fisici sostenitori della teoria dell'\u00abimpeto\u00bb come causa del \u00abmoto violento\u00bb. Bench\u00e9 non si sapesse definire la natura di un tale impeto impresso ai corpi, questa teoria, elaborata per la prima volta nel VI secolo da Giovanni Filopono e poi sostenuta dai fisici parigini, pur non essendo in grado di risolvere il problema, si opponeva alla tradizionale spiegazione aristotelica del movimento come prodotto del mezzo nel quale i corpi stessi si muovono.\nA Pisa Galilei non si limit\u00f2 alle sole occupazioni scientifiche: risalgono infatti a questo periodo le sue \"Considerazioni sul Tasso\" che avrebbero avuto un seguito con le \"Postille all'Ariosto\". Si tratta di note sparse su fogli e annotazioni a margine nelle pagine dei suoi volumi della \"Gerusalemme\" \"liberata\" e dell\"'Orlando furioso\" dove, mentre rimprovera al Tasso \u00abla scarsezza della fantasia e la monotonia lenta dell'immagine e del verso, ci\u00f2 che ama nell'Ariosto non \u00e8 solo lo svariare dei bei sogni, il mutar rapido delle situazioni, la viva elasticit\u00e0 del ritmo, ma l'equilibrio armonico di questo, la coerenza dell'immagine l'unit\u00e0 organica\u00a0\u2013 pur nella variet\u00e0 \u2013 del fantasma poetico.\u00bb\nNell'estate del 1591 il padre Vincenzo mor\u00ec, lasciando a Galileo l'onere di mantenere tutta la famiglia: per il matrimonio della sorella Virginia, sposatasi quello stesso anno, Galileo dovette provvedere alla dote, contraendo dei debiti, cos\u00ec come avrebbe poi dovuto fare per le nozze della sorella Livia nel 1601 con Taddeo Galletti, e altri denari avrebbe dovuto spendere per soccorrere le necessit\u00e0 della numerosa famiglia del fratello Michelangelo.\nGuidobaldo Del Monte intervenne ad aiutare nuovamente Galilei nel 1592, raccomandandolo al prestigioso Studio di Padova, dove era ancora vacante la cattedra di matematica dopo la morte, nel 1588, di Giuseppe Moleti.\nIl 26 settembre 1592 le autorit\u00e0 della Repubblica di Venezia emanarono il decreto di nomina, con un contratto, prorogabile, di quattro anni e con uno stipendio di 180 fiorini l'anno. Il 7 dicembre Galilei tenne a Padova il discorso introduttivo e dopo pochi giorni cominci\u00f2 un corso destinato ad avere un grande seguito presso gli studenti. Vi sarebbe restato per diciotto anni, che avrebbe definito \u00abli diciotto anni migliori di tutta la mia et\u00e0\u00bb. Galilei arriv\u00f2 nella Repubblica di Venezia solo pochi mesi dopo l'arresto di Giordano Bruno (23 maggio 1592) avvenuto nella medesima citt\u00e0.\nIl periodo padovano (1592-1610).\nNel dinamico ambiente dello Studio di Padova (risultato anche del clima di relativa tolleranza religiosa garantito dalla Repubblica veneziana), Galileo intrattenne rapporti cordiali anche con personalit\u00e0 di orientamento filosofico e scientifico lontano dal suo, come il docente di filosofia naturale Cesare Cremonini, filosofo rigorosamente aristotelico. Frequent\u00f2 anche i circoli colti e gli ambienti senatoriali di Venezia, dove strinse amicizia con il nobile Giovanfrancesco Sagredo, che Galilei rese protagonista del suo \"Dialogo sopra i massimi sistemi\", e con Paolo Sarpi, teologo ed esperto altres\u00ec di matematica e di astronomia. \u00c8 contenuta proprio nella lettera indirizzata il 16 ottobre 1604 al frate servita la formulazione della legge sulla caduta dei gravi:\nGalileo aveva tenuto a Padova lezioni di meccanica dal 1598: il suo \"Trattato di meccaniche\", stampato a Parigi nel 1634, dovrebbe essere il risultato dei suoi corsi, che avevano avuto origine dalle \"Questioni meccaniche\" di Aristotele.\nNello Studio di Padova Galileo attrezz\u00f2, con l'aiuto di Marcantonio Mazzoleni, un artigiano che abitava nella sua stessa casa, una piccola officina nella quale eseguiva esperimenti e fabbricava strumenti che vendeva per arrotondare lo stipendio. \u00c8 del 1593 la macchina per portare l'acqua a livelli pi\u00f9 alti, per la quale ottenne dal Senato veneto un brevetto ventennale per la sua utilizzazione pubblica. Dava anche lezioni private\u00a0\u2013 suoi allievi furono, tra gli altri, Vincenzo Gonzaga, il principe d'Alsazia Giovanni Federico, i futuri cardinali Guido Bentivoglio e Federico Cornaro \u2013 e ottenne aumenti di stipendio: dai 320 fiorini percepiti annualmente nel 1598, pass\u00f2 ai 1.000 ottenuti nel 1609.\nLe critiche di Antonio Lorenzini e di Baldassarre Capra a proposito della Supernova (1604).\nUna \"nuova stella\" fu osservata il 9 ottobre 1604 dall'astronomo fra' Ilario Altobelli, il quale ne inform\u00f2 Galilei. Luminosissima, fu osservata successivamente il 17 ottobre anche da Keplero, che ne fece oggetto di uno studio, il \"De Stella nova in pede Serpentarii\", cos\u00ec che quella stella \u00e8 oggi nota come \"Supernova di Keplero\".\nSu quel fenomeno astronomico Galileo tenne tre lezioni, il cui testo non ci \u00e8 noto, ma contro le sue argomentazioni scrisse un opuscolo un certo Antonio Lorenzini, sedicente aristotelico originario di Montepulciano, probabilmente su suggerimento di Cesare Cremonini, e intervenne a sua volta con un opuscolo anche lo scienziato milanese Baldassarre Capra.\nDa loro sappiamo che Galileo aveva interpretato il fenomeno come prova della mutabilit\u00e0 dei cieli, sulla base del fatto che, non presentando la \"nuova stella\" alcun cambiamento di parallasse, essa dovesse trovarsi oltre l'orbita della Luna.\nA favore della tesi di Galilei fu pubblicato nel 1605 un caustico libretto in dialetto pavano intitolato \"Dialogo de Cecco di Ronchitti da Bruzene in perpuosito de la Stella Nuova\" ad opera di un autore sotto lo pseudonimo Cecco di Ronchitti. Nello scritto si difendeva la validit\u00e0 del metodo della parallasse per determinare le distanze (o almeno la distanza minima) anche di oggetti accessibili all'osservatore solo visivamente, quali sono gli oggetti celesti. Rimane incerta l'attribuzione dello scritto, se cio\u00e8 sia opera dello stesso Galilei o di Girolamo Spinelli, benedettino padovano (1580 ca. - 1647).\nLe accuse di plagio di Baldassarre Capra a proposito del compasso (1607).\nVerso il 1594 Galilei compose due trattati sulle opere di fortificazione, la \"Breve introduzione all'architettura militare\" e il \"Trattato di fortificazione\"; intorno al 1597 fabbric\u00f2 un compasso, che descrisse nell'opuscolo \"Le operazioni del compasso geometrico et militare\", pubblicato a Padova nel 1606 e dedicato a Cosimo II. Il compasso era strumento gi\u00e0 noto e, in forme e per usi diversi, gi\u00e0 utilizzato, n\u00e9 Galileo pretese di attribuirsi particolari meriti per la sua invenzione; ma il solito Baldassarre Capra, allievo di Simon Mayr, in un opuscolo scritto in latino nel 1607 lo accus\u00f2 di aver plagiato una sua precedente invenzione. Il 9 aprile 1607 Galileo ribalt\u00f2 le accuse del Capra, ottenendone la condanna da parte dei Riformatori dello Studio padovano e pubblic\u00f2 una \"Difesa contro alle calunnie et imposture di Baldessar Capra milanese\", dove ritornava anche sulla precedente questione della Supernova.\nGalilei astrologo.\nL'apparizione della supernova cre\u00f2 grande sconcerto nella societ\u00e0 e Galileo non disdegn\u00f2 di approfittare del momento per elaborare, su commissione, oroscopi personali al prezzo di 60 lire venete. Peraltro, nella primavera di quel medesimo anno, il 1604, Galilei era stato messo sotto accusa dall'Inquisizione di Padova a seguito di una denuncia di un suo ex-collaboratore, che lo aveva accusato precisamente di aver effettuato oroscopi e di aver sostenuto che gli astri determinano le scelte dell'uomo. Il procedimento, per\u00f2, fu energicamente bloccato dal Senato della Repubblica veneta e il dossier dell'istruttoria venne insabbiato, cos\u00ec che di esso non giunse mai alcuna notizia all'Inquisizione romana, ossia al Sant'Uffizio. Il caso venne probabilmente abbandonato anche perch\u00e9 Galileo si era occupato di astrologia natale e non previsionale.\n\u00abLa sua fama come autore di oroscopi gli port\u00f2 richieste, e senza dubbio pagamenti pi\u00f9 sostanziosi, da parte di cardinali, principi e patrizi, compresi Sagredo, Morosini e qualcuno che si interessava a Sarpi. Scambi\u00f2 lettere con l'astrologo del granduca, Raffaello Gualterotti, e, nei casi pi\u00f9 difficili, con un esperto di Verona, Ottavio Brenzoni.\u00bb Tra i temi natali calcolati e interpretati da Galileo figurano quelli delle sue due figlie, Virginia e Livia, e il suo proprio, calcolato tre volte: \u00abIl fatto che Galileo si dedicasse a questa attivit\u00e0 anche quando non era pagato per farlo suggerisce che egli vi attribuisse un qualche valore.\u00bb\nGalileo e il cannocchiale.\nNon sembra che, negli anni della polemica sulla \"nuova stella\", Galilei si fosse gi\u00e0 pubblicamente pronunciato a favore della teoria copernicana: si ritiene che egli, pur intimamente convinto copernicano, pensasse di non disporre ancora di prove sufficientemente forti da ottenere invincibilmente l'assenso della universalit\u00e0 degli studiosi. Aveva, tuttavia, espresso privatamente la propria adesione al copernicanesimo gi\u00e0 nel 1597: in quell'anno, infatti, a Keplero\u00a0\u2013 che aveva recentemente pubblicato il suo \"Prodromus dissertationum cosmographicarum\" scriveva \u00abHo gi\u00e0 scritto molte argomentazioni e molte confutazioni degli argomenti avversi, ma finora non ho osato pubblicarle, spaventato dal destino dello stesso Copernico, nostro maestro\u00bb. Questi timori, per\u00f2, svaniranno proprio grazie al cannocchiale, che Galileo punter\u00e0 per la prima volta verso il cielo nel 1609. Di ottica si erano occupati gi\u00e0 Giovanni Battista Della Porta nella sua \"Magia naturalis\" (1589) e nel \"De refractione\" (1593), e Keplero negli \"Ad Vitellionem paralipomena\", del 1604, opere dalle quali era possibile pervenire alla costruzione del cannocchiale: ma lo strumento fu costruito per la prima volta, indipendentemente da quegli studi nei primi anni del XVII secolo dall'artigiano Hans Lippershey, un ottico tedesco naturalizzato olandese. Galileo decise allora di preparare un tubo di piombo, applicandovi all'estremit\u00e0 due lenti, \u00abambedue con una faccia piena e con l\u2019altra sfericamente concava nella prima lente e convessa nella seconda; quindi, accostando l\u2019occhio alla lente concava, percepii gli oggetti abbastanza grandi e vicini, in quanto essi apparivano tre volte pi\u00f9 prossimi e nove volte maggiori di quel che risultavano guardati con la sola vista naturale\u00bb. Il 25 agosto 1609, Galileo presenta l'apparecchio come sua costruzione al governo di Venezia che, apprezzando l'\u00abinvenzione\u00bb, gli raddoppi\u00f2 lo stipendio e gli offr\u00ec un contratto vitalizio d'insegnamento.\nL'invenzione, la riscoperta e la ricostruzione del cannocchiale non \u00e8 un episodio che possa destare grande ammirazione. La novit\u00e0 sta nel fatto che Galileo \u00e8 stato il primo a portare dentro la scienza questo strumento, usandolo in maniera prettamente scientifica e concependolo come un potenziamento dei nostri sensi. \nLa grandezza di Galileo nei riguardi del cannocchiale \u00e8 stata proprio questa: egli super\u00f2 tutta una serie di ostacoli epistemologici, di idee e pregiudizi, utilizzando suddetto strumento per rafforzare le proprie tesi.\nGrazie al cannocchiale, Galileo propone una nuova visione del mondo celeste:\nLe nuove scoperte furono pubblicate il 12 marzo del 1610 nel \"Sidereus Nuncius\", una copia del quale Galileo invi\u00f2 al granduca di Toscana Cosimo II, gi\u00e0 suo allievo, insieme con un esemplare del suo cannocchiale e la dedica dei quattro satelliti, battezzati da Galileo in un primo tempo \"Cosmica Sidera\" e successivamente \"Medicea Sidera\" (\u00abpianeti medicei\u00bb). \u00c8 evidente l'intenzione di Galileo di guadagnarsi la gratitudine della Casa medicea, molto probabilmente non soltanto ai fini del suo intento di ritornare a Firenze, ma anche per ottenere un'influente protezione in vista della presentazione, di fronte al pubblico degli studiosi, di quelle novit\u00e0, che certo non avrebbero mancato di sollevare polemiche. Sempre a Padova, successivamente alla pubblicazione del Sidereus Nuncius, osservando Saturno Galileo scopre e disegna una struttura che in seguito verr\u00e0 identificata con gli anelli.\nA Firenze (1610).\nIl 7 maggio 1610 Galileo chiede a Belisario Vinta, Primo Segretario di Cosimo II, di essere assunto allo Studio di Pisa, precisando: \u00abquanto al titolo et pretesto del mio servizio, io desidererei, oltre al nome di Matematico, che S. A. ci aggiugnesse quello di Filosofo, professando io di havere studiato pi\u00f9 anni in filosofia, che mesi in matematica pura\u00bb.\nIl 6 giugno 1610 il governo fiorentino comunicava allo scienziato l'avvenuta assunzione come \u00abMatematico primario dello Studio di Pisa et di Filosofo del Ser.mo Gran Duca, senz'obbligo di leggere e di risiedere n\u00e9 nello Studio n\u00e9 nella citt\u00e0 di Pisa, et con lo stipendio di mille scudi l'anno, moneta fiorentina\u00bb Galileo firm\u00f2 il contratto il 10 luglio e in settembre raggiunse Firenze.\nQui giunto si premur\u00f2 di regalare a Ferdinando II, figlio del granduca Cosimo, la migliore lente ottica che aveva realizzato nel suo laboratorio organizzato quando era a Padova dove, con l'aiuto dei mastri vetrai di Murano confezionava \u00abocchialetti\u00bb sempre pi\u00f9 perfetti e in tale quantit\u00e0 da esportarli, come fece con il cannocchiale mandato all'elettore di Colonia il quale a sua volta lo prest\u00f2 a Keplero che ne fece buon uso e che, grato, concluse la sua opera \"Narratio de observatis a s\u00e9 quattuor Jovis satellitibus erronibus\" del 1611, cos\u00ec scrivendo: \u00ab\"Vicisti Galilaee\"\u00bb, riconoscendo la verit\u00e0 delle scoperte di Galilei. Il giovane Ferdinando o qualcun altro ruppe la lente, e allora Galilei gli regal\u00f2 qualcosa di meno fragile: una calamita \"armata\", cio\u00e8 fasciata da una lamina di ferro, opportunamente posizionata, che ne aumentava la forza d'attrazione in modo tale che, pur pesando solo sei once, il magnete \u00absollevava quindici libbre di ferro lavorato in forma di sepolcro\u00bb.\nIn occasione del trasferimento a Firenze Galilei lasci\u00f2 la sua convivente, la veneziana Marina Gamba (1570-1612) conosciuta a Padova, dalla quale aveva avuto tre figli: Virginia (1600-1634) e Livia (1601-1659), mai legittimate, e Vincenzio (1606-1649), che riconobbe nel 1619. Galileo affid\u00f2 a Firenze la figlia Livia alla nonna, con la quale gi\u00e0 conviveva l'altra figlia Virginia, e lasci\u00f2 il figlio Vincenzio a Padova alle cure della madre e poi, dopo la morte di questa, a una tale Marina Bartoluzzi.\nIn seguito, resasi difficile la convivenza delle due bambine con Giulia Ammannati, Galileo fece entrare le figlie nel convento di San Matteo, ad Arcetri (Firenze), nel 1613, costringendole a prendere i voti non appena compiuti i rituali sedici anni: Virginia assunse il nome di suor Maria Celeste, e Livia quello di suor Arcangela, e mentre la prima si rassegn\u00f2 alla sua condizione e rimase in costante contatto epistolare con il padre, Livia non accett\u00f2 mai l'imposizione paterna.\nLa pubblicazione del \"Sidereus Nuncius\" suscit\u00f2 apprezzamenti ma anche diverse polemiche. Oltre all'accusa di essersi impossessato, con il cannocchiale, di una scoperta che non gli apparteneva, fu messa in dubbio anche la realt\u00e0 di quanto egli asseriva di aver scoperto. Sia il celebre aristotelico patavino Cesare Cremonini, sia il matematico bolognese Giovanni Antonio Magini, che sarebbe l'ispiratore del libello antigalileiano \"Brevissima peregrinatio contra Nuncium Sidereum\" scritto da Martin Hork\u00fd, pur accogliendo l'invito di Galilei a guardare attraverso il telescopio che egli aveva costruito, ritennero di non vedere alcun supposto satellite di Giove.\nSolo pi\u00f9 tardi Magini si ricredette e con lui anche l'astronomo vaticano Christoph Clavius, che inizialmente aveva ritenuto che i satelliti di Giove individuati da Galilei fossero soltanto un'illusione prodotta dalle lenti del telescopio. Era, quest'ultima, un'obiezione difficilmente confutabile nel 1610-11, conseguente sia alla bassa qualit\u00e0 del sistema ottico del primo telescopio di Galilei, sia all'ipotesi che le lenti potessero non solo potenziare la visione ma anche deformarla. Un appoggio molto importante fu dato a Galileo da Keplero, che, dopo un iniziale scetticismo e una volta costruito un telescopio sufficientemente efficiente, verific\u00f2 l'esistenza effettiva dei satelliti di Giove, pubblicando a Francoforte nel 1611 la \"Narratio de observatis a s\u00e9 quattuor Jovis satellitibus erronibus quos Galilaeus Galilaeus mathematicus florentinus jure inventionis Medicaea sidera nuncupavit\".\nPoich\u00e9 i gesuiti docenti presso il Collegio Romano erano considerati tra le maggiori autorit\u00e0 scientifiche del tempo, il 29 marzo del 1611 Galileo si rec\u00f2 a Roma per presentare le sue scoperte. Fu accolto con tutti gli onori dallo stesso papa Paolo V, dai cardinali Francesco Maria Del Monte e Maffeo Barberini, e dal principe Federico Cesi, che lo iscrisse nell'Accademia dei Lincei, da lui stesso fondata otto anni prima. Il 1\u00ba aprile Galileo poteva gi\u00e0 scrivere al segretario ducale Belisario Vinta che i gesuiti \u00abavendo finalmente conosciuta la verit\u00e0 dei nuovi Pianeti Medicei, ne hanno fatte da due mesi in qua continue osservazioni, le quali vanno proseguendo; e le aviamo riscontrate con le mie, e si rispondano giustissime\u00bb.\nI primi sospetti della Chiesa (1611).\nGalilei, per\u00f2, a quel tempo non sapeva ancora che l'entusiasmo con il quale egli andava diffondendo e difendendo le proprie scoperte e teorie avrebbe suscitato resistenze e sospetti in ambito ecclesiastico.\nIl 19 aprile il cardinale Roberto Bellarmino incaric\u00f2 i matematici vaticani di approntargli una relazione sulle nuove scoperte fatte da \u00abun valente matematico per mezo d'un istrumento chiamato \"cannone\" overo \"ochiale\"\u00bb e la Congregazione del Santo Uffizio, il seguente 17 maggio, precauzionalmente chiese all'Inquisizione di Padova se fosse mai stato aperto, in sede locale, qualche procedimento a carico di Galilei. Evidentemente, la Curia Romana cominciava gi\u00e0 a intravedere quali conseguenze \u00abavrebbero potuto avere questi singolari sviluppi della scienza sulla concezione generale del mondo e quindi, indirettamente, sui sacri principi della teologia tradizionale\u00bb.\nNel 1612 Galileo scrisse il \"Discorso intorno alle cose che stanno in su l'acqua, o che in quella si muovono\", nel quale appoggiandosi alla teoria di Archimede dimostrava, contro quella di Aristotele, che i corpi galleggiano o affondano nell'acqua a seconda del loro peso specifico non della loro forma, provocando la polemica risposta del \"Discorso apologetico d'intorno al Discorso di Galileo Galilei\" del letterato e aristotelico fiorentino Ludovico delle Colombe. Il 2 ottobre, a Palazzo Pitti, presenti il granduca, la granduchessa Cristina e il cardinale Maffeo Barberini, allora suo grande ammiratore, diede una pubblica dimostrazione sperimentale dell'assunto, confutando definitivamente Ludovico delle Colombe.\nLa polemica sulle macchie solari.\nNel suo \"Discorso\" Galilei accennava anche alle macchie solari, che egli sosteneva di aver gi\u00e0 osservate a Padova nel 1610, senza per\u00f2 darne notizia: scrisse ancora, l'anno seguente, l\"Istoria e dimostrazioni intorno alle macchie solari e loro accidenti\", pubblicata a Roma dall'Accademia dei Lincei, in risposta a tre lettere del gesuita Christoph Scheiner che, indirizzate alla fine del 1611 a Mark Welser, duumviro di Augusta, mecenate delle scienze e amico dei Gesuiti dei quali era banchiere. A parte la questione della priorit\u00e0 della scoperta, Scheiner sosteneva erroneamente che le macchie consistevano in sciami di astri rotanti intorno al Sole, mentre Galileo le considerava materia fluida appartenente alla superficie del Sole e ruotante intorno ad esso proprio a causa della rotazione stessa della stella.\nL'osservazione delle macchie consent\u00ec, quindi, a Galileo la determinazione del periodo di rotazione del Sole e la dimostrazione che il cielo e la terra non erano due mondi radicalmente diversi, il primo solo perfezione e immutabilit\u00e0 e il secondo tutto variabile e imperfetto. Il 12 maggio del 1612, infatti, ribad\u00ec a Federico Cesi la sua visione copernicana scrivendo come il Sole si rivolgesse \u00abin s\u00e9 stesso in un mese lunare con rivoluzione simile all'altre de i pianeti, cio\u00e8 da ponente verso levante intorno a i poli dell'eclittica: la quale novit\u00e0 dubito che voglia essere il funerale o pi\u00f9 tosto l'estremo e ultimo giudizio della pseudofilosofia, essendosi gi\u00e0 veduti segni nelle stelle, nella luna e nel sole; e sto aspettando di veder scaturire gran cose dal Peripato per mantenimento della immutabilit\u00e0 de i cieli, la quale non so dove potr\u00e0 esser salvata e celata\u00bb. Anche l'osservazione del moto di rotazione del Sole e dei pianeti era molto importante: rendeva meno inverosimile la rotazione terrestre, a causa della quale la velocit\u00e0 di un punto all'equatore sarebbe di circa anche se la Terra fosse immobile nello spazio.\nLa difesa dell'eliocentrismo.\nLa scoperta delle fasi di Venere e di Mercurio, osservate da Galileo, non era compatibile col modello geocentrico di Tolomeo, ma solo con quello geo-eliocentrico di Tycho Brahe, che Galileo non prese mai in considerazione, e con quello eliocentrico di Copernico. Galileo, scrivendo a Giuliano de' Medici il 1\u00ba gennaio 1611, affermava che \u00abVenere necessarissimamente si volge intorno al sole, come anche Mercurio e tutti li altri pianeti, cosa ben creduta da tutti i Pitagorici, Copernico, Keplero e me, ma non sensatamente provata, come ora in Venere e in Mercurio\u00bb.\nFra il 1612 e il 1615 Galileo difese il modello eliocentrico e chiar\u00ec la sua concezione della scienza in quattro lettere private, note come \"lettere copernicane\" e indirizzate a padre Benedetto Castelli, due a monsignor Pietro Dini, una alla granduchessa madre Cristina di Lorena.\nL\"horror vacui\".\nSecondo la dottrina aristotelica in natura il vuoto non esiste poich\u00e9 ogni corpo terreno o celeste occupa uno spazio che fa parte del corpo stesso. Senza corpo non c'\u00e8 spazio e senza spazio non esiste corpo. Sostiene Aristotele che \"la natura rifugge il vuoto\" (\"natura abhorret a vacuo\"), e perci\u00f2 lo riempie costantemente; ogni gas o liquido tenta sempre di riempire ogni spazio, evitando di lasciarne porzioni vuote. Un'eccezione per\u00f2 a questa teoria era l'esperienza per la quale si osservava che l'acqua aspirata in un tubo non lo riempiva del tutto ma ne rimaneva inspiegabilmente una parte che si riteneva fosse del tutto vuota e perci\u00f2 dovesse essere colmata dalla Natura; ma questo non si verificava. Galilei rispondendo a una lettera inviatagli nel 1630 da un cittadino ligure Giovan Battista Baliani conferm\u00f2 questo fenomeno sostenendo che \u00abla ripugnanza del vuoto da parte della Natura\u00bb pu\u00f2 essere vinta, ma parzialmente, e che, anzi, \u00ablui stesso ha provato che \u00e8 impossibile far salire l\u2019acqua per aspirazione per un dislivello superiore a 18 braccia, circa 10 metri e mezzo.\u00bb Galilei quindi crede che l\"horror vacui\" sia limitato e non si chiede se in effetti il fenomeno fosse collegato al peso dell'aria, come dimostrer\u00e0 Evangelista Torricelli.\nLa disputa con la Chiesa.\nLa denuncia del domenicano Tommaso Caccini (1614).\nIl 21 dicembre 1614, dal pulpito di Santa Maria Novella a Firenze il frate domenicano Tommaso Caccini (1574 \u2013 1648) lanciava contro certi matematici moderni, e in particolare contro Galileo, l'accusa di contraddire le Sacre Scritture con le loro concezioni astronomiche ispirate alle teorie copernicane. Giunto a Roma, il 20 marzo 1615, Caccini denunci\u00f2 Galileo in quanto sostenitore del moto della Terra intorno al Sole. Intanto a Napoli era stato pubblicato il libro del teologo carmelitano Paolo Antonio Foscarini (1565-1616), la \"Lettera sopra l'opinione de' Pittagorici e del Copernico\", dedicata a Galileo, a Keplero e a tutti gli accademici dei Lincei, che intendeva accordare i passi biblici con la teoria copernicana interpretandoli \u00abin modo tale che non gli contradicano affatto\u00bb.\nIl cardinale Roberto Bellarmino, gi\u00e0 giudice nel processo di Giordano Bruno, nella lettera di risposta al Foscarini affermava che sarebbe stato possibile reinterpretare i passi della Scrittura che contraddicevano l'eliocentrismo solo in presenza di una vera dimostrazione di esso e, non accettando le argomentazioni di Galileo, aggiungeva che finora non gliene era stata mostrata nessuna, e sosteneva che comunque, in caso di dubbio, si dovessero preferire le sacre scritture. \nIl rifiuto, da parte di Galileo, di accettare la proposta di Bellarmino di sostituire la teoria tolemaica con quella copernicana - a patto che Galileo la riconoscesse come una mera \"ipotesi matematica\" atta a \"salvare le apparenze\" - era un invito, seppur non intenzionale, a far condannare la teoria copernicana.\nL'anno dopo il Foscarini verr\u00e0, per breve tempo, incarcerato e la sua \"Lettera\" proibita. Intanto il Sant'Uffizio stabil\u00ec, il 25 novembre 1615, di procedere all'esame delle \"Lettere sulle macchie solari\" e Galileo decise di venire a Roma per difendersi personalmente, appoggiato dal granduca Cosimo: \u00abViene a Roma il Galileo matematico\u00bb \u2013 scriveva Cosimo II al cardinale Scipione Borghese \u2013 \u00abet viene spontaneamente per dar conto di s\u00e9 di alcune imputazioni, o pi\u00f9 tosto calunnie, che gli sono state apposte da' suoi emuli\u00bb.\nIl 25 febbraio 1616 il papa ordin\u00f2 al cardinale Bellarmino di \u00abconvocare Galileo e di ammonirlo di abbandonare la suddetta opinione; e se si fosse rifiutato di obbedire, il Padre Commissario, davanti a un notaio e a testimoni, di fargli precetto di abbandonare del tutto quella dottrina e di non insegnarla, non difenderla e non trattarla\u00bb. Nello stesso anno il \"De revolutionibus\" di Copernico fu messo all'Indice \"donec corrigatur\" (fino a che non fosse corretto). Il cardinale Bellarmino diede comunque a Galileo una dichiarazione in cui venivano negate abiure ma in cui si ribadiva la proibizione di sostenere le tesi copernicane: forse gli onori e le cortesie ricevute malgrado tutto, fecero cadere Galileo nell'illusione che a lui fosse permesso quello che ad altri era vietato.\nControversia sulle comete e \"Il Saggiatore\".\nNel novembre del 1618 comparvero nel cielo tre comete, fatto che attir\u00f2 l'attenzione e stimol\u00f2 gli studi degli astronomi di tutta Europa. Fra essi il gesuita Orazio Grassi, matematico del Collegio Romano, tenne con successo una lezione che ebbe vasta eco, la \"Disputatio astronomica de tribus cometis anni MDCXVIII\": con essa, sulla base di alcune osservazioni dirette e di un procedimento logico-scolastico, egli sosteneva l'ipotesi che le comete fossero corpi situati oltre al \u00abcielo della Luna\u00bb e la utilizzava per avvalorare il modello di Tycho Brahe, secondo il quale la Terra \u00e8 posta al centro dell'universo, con gli altri pianeti in orbita invece intorno al Sole, contro l'ipotesi eliocentrica.\nGalilei decise di replicare per difendere la validit\u00e0 del modello copernicano. Rispose in modo indiretto, attraverso lo scritto \"Discorso delle comete\" di un suo amico e discepolo, Mario Guiducci, ma in cui la mano del maestro era probabilmente presente. Nella sua replica Guiducci sosteneva erroneamente che le comete non erano oggetti celesti, ma puri effetti ottici prodotti dalla luce solare su vapori elevatisi dalla Terra, ma indicava anche le contraddizioni del ragionamento di Grassi e le sue erronee deduzioni dalle osservazioni delle comete con il cannocchiale. Il gesuita rispose con uno scritto intitolato \"Libra astronomica ac philosophica\", firmato con lo pseudonimo anagrammatico di Lotario Sarsi, attaccava direttamente Galilei e il copernicanesimo.\nGalilei a questo punto rispose direttamente: solo nel 1622 fu pronto il trattato \"\". Scritto in forma di lettera, fu approvato dagli accademici dei Lincei e stampato a Roma nel maggio 1623. Il 6 agosto, dopo la morte di papa Gregorio XV, con il nome di Urbano VIII saliva al soglio pontificio Maffeo Barberini, da anni amico ed estimatore di Galileo. Questo convinse erroneamente Galileo che \u00abrisorge la speranza, quella speranza che era ormai quasi del tutto sepolta. Siamo sul punto di assistere al ritorno del prezioso sapere dal lungo esilio a cui era stato costretto\u00bb, come scritto al nipote del papa Francesco Barberini.\n\"Il Saggiatore\" presenta una teoria rivelatasi successivamente erronea delle comete come apparenze dovute ai raggi solari. In effetti, la formazione della chioma e della coda delle comete, dipendono dall'esposizione e dalla direzione delle radiazioni solari, dunque Galilei non aveva tutti i torti e Grassi ragione, il quale essendo avverso alla teoria copernicana, non poteva che avere un'idea sui generis dei corpi celesti. La differenza tra le argomentazioni di Grassi e quella di Galileo era tuttavia soprattutto di metodo, in quanto il secondo basava i propri ragionamenti sulle esperienze. Nel Saggiatore, Galileo scrisse infatti la celebre metafora secondo la quale \u00abla filosofia \u00e8 scritta in questo grandissimo libro che continuamente ci sta aperto innanzi a gli occhi (io dico l'universo)\u00bb, mettendosi in contrasto con Grassi che si richiamava all'autorit\u00e0 dei maestri del passato e di Aristotele per l'accertamento della verit\u00e0 sulle questioni naturali.\nGli incontri con Urbano VIII (Roma, 1624) e la \"Lettera a Francesco Ingoli \".\nIl 23 aprile 1624 Galilei giunse a Roma per rendere omaggio al papa e strappargli la concessione della tolleranza della Chiesa nei confronti del sistema copernicano, ma nelle sei udienze concessegli da Urbano VIII non ottenne da questi alcun impegno preciso in tal senso. Senza nessuna assicurazione ma con il vago incoraggiamento che gli veniva dall'esser stato onorato da papa Urbano\u00a0\u2013 che concesse una pensione al figlio Vincenzio\u00a0\u2013 Galileo ritenne di poter rispondere finalmente, nel settembre del 1624, alla \"Disputatio\" di Francesco Ingoli. Reso formale omaggio all'ortodossia cattolica, nella sua risposta Galileo dovr\u00e0 confutare le argomentazioni anticopernicane dell'Ingoli senza proporre quel modello astronomico, n\u00e9 rispondere alle argomentazioni teologiche. Nella \"Lettera\" Galileo enuncia per la prima volta quello che sar\u00e0 chiamato il \"principio della relativit\u00e0 galileiana\": alla comune obiezione portata dai sostenitori della immobilit\u00e0 della Terra, consistente nell'osservazione che i gravi cadono perpendicolarmente sulla superficie terrestre, anzich\u00e9 obliquamente, come apparentemente dovrebbe avvenire se la Terra si muovesse, Galileo risponde portando l'esperienza della nave nella quale, sia essa in movimento uniforme o sia ferma, i fenomeni di caduta o, in generale, dei moti dei corpi in essa contenuti, si verificano esattamente nello stesso modo, perch\u00e9 \u00abil moto universale della nave, essendo comunicato all'aria e a tutte quelle cose che in essa vengono contenute, e non essendo contrario alla naturale inclinazione di quelle, in loro indelebilmente si conserva\u00bb.\n\"Dialogo\".\nNello stesso 1624 Galilei cominci\u00f2 il suo nuovo lavoro, un \"Dialogo\" che, confrontando le diverse opinioni degli interlocutori, gli avrebbe consentito di esporre le varie teorie correnti sulla cosmologia, e dunque anche quella copernicana, senza mostrare di impegnarsi personalmente a favore di nessuna di esse. Ragioni di salute e familiari prolungarono la stesura dell'opera fino al 1630: dovette prendersi cura della numerosa famiglia del fratello Michelangelo, mentre il figlio Vincenzio, laureatosi in legge a Pisa nel 1628, si spos\u00f2 l'anno dopo con Sestilia Bocchineri, sorella di Geri Bocchineri, uno dei segretari del duca Ferdinando, e di Alessandra. Per esaudire il desiderio della figlia Maria Celeste, monaca ad Arcetri, di averlo pi\u00f9 vicino, affitt\u00f2 vicino al convento il villino \u00abIl Gioiello\u00bb. Dopo non poche vicissitudini per ottenere l\"imprimatur\" ecclesiastico, l'opera venne pubblicata nel 1632.\nNel \"Dialogo\" i due massimi sistemi messi a confronto sono quello tolemaico e quello copernicano (Galileo esclude cos\u00ec dalla discussione l'ipotesi recente di Tycho Brahe) e tre sono i protagonisti: due sono personaggi reali, amici di Galileo, e all'epoca gi\u00e0 defunti, il fiorentino Filippo Salviati (1582-1614) e il veneziano Gianfrancesco Sagredo (1571-1620), nella cui casa si fingono tenute le conversazioni, mentre il terzo protagonista \u00e8 Simplicio, un personaggio inventato che richiama nel nome un noto, antico commentatore di Aristotele, oltre a sottintendere il suo semplicismo scientifico. Egli \u00e8 il sostenitore del sistema tolemaico, mentre l'opposizione copernicana \u00e8 sostenuta dal Salviati e, svolgendo una funzione pi\u00f9 neutrale, dal Sagredo, che finisce per\u00f2 per simpatizzare per l'ipotesi copernicana.\nIl processo, l'abiura e la condanna (Roma, 1633).\nIl \"Dialogo\" ricevette molti elogi, tra i quali quelli di Benedetto Castelli, di Fulgenzio Micanzio, collaboratore e biografo di Paolo Sarpi, e di Tommaso Campanella, ma gi\u00e0 nell'agosto 1632 si diffusero le voci di una proibizione del libro: il Maestro del Sacro Palazzo Niccol\u00f2 Riccardi aveva scritto il 25 luglio all'inquisitore di Firenze Clemente Egidi che per ordine del Papa il libro non doveva pi\u00f9 essere diffuso; il 7 agosto gli chiedeva di rintracciare le copie gi\u00e0 vendute e di sequestrarle. Il 5 settembre, secondo l'ambasciatore fiorentino Francesco Niccolini, il Papa adirato accus\u00f2 Galileo di aver raggirato i ministri che avevano autorizzato la pubblicazione dell'opera. Urbano VIII estern\u00f2 tutto il suo risentimento in quanto una sua tesi era stata trattata, secondo lui, maldestramente ed esposta al ridicolo. Discutendo della teoria sulle maree, sostenuta dal copernicano Salviati - e che avrebbe dovuto essere la prova definitiva della mobilit\u00e0 della Terra - Simplicio propugna \"una saldissima dottrina, che gi\u00e0 da persona dottissima ed eminentissima appresi, e alla quale \u00e8 forza quietarsi\" (chiaro riferimento a Urbano), secondo la quale Dio, grazie alla sua \"infinita sapienza e potenza\", avrebbe potuto causare le maree in modi diversissimi tra loro, e non si poteva essere sicuri che quello proposto da Salviati fosse l'unico corretto. Ora, a prescindere dal fatto che la teoria galileiana delle maree era errata, sar\u00e0 parso sicuramente oltraggioso il commento ironico di Salviati, il quale definisce la proposta di Simplicio \"una mirabile e veramente angelica dottrina\". Infine l'opera si chiudeva con l'affermazione che agli uomini si \"concede il disputare intorno alla costituzione del mondo\" a patto di non \"ritrovare l'opera fabbricata\" da Dio. Questa conclusione non era altro che un espediente diplomatico escogitato pur di andare in stampa. La qual cosa aveva fatto infuriare il Pontefice. Il 23 settembre l'Inquisizione romana sollecitava quella fiorentina perch\u00e9 notificasse a Galileo l'ordine di comparire a Roma entro il mese di ottobre davanti al Commissario generale del Sant'Uffizio\u00bb. Galileo, in parte perch\u00e9 malato, in parte perch\u00e9 sperava che la questione potesse aggiustarsi in qualche modo senza l'apertura del processo, ritard\u00f2 per tre mesi la partenza; di fronte alla minacciosa insistenza del Sant'Uffizio, il 20 gennaio 1633 part\u00ec per Roma in lettiga.\nIl processo cominci\u00f2 il 12 aprile, con il primo interrogatorio di Galileo, al quale il commissario inquisitore, il domenicano Vincenzo Maculano, contest\u00f2 di aver ricevuto, il 26 febbraio 1616, un \u00abprecetto\u00bb con il quale il cardinale Bellarmino gli avrebbe intimato di abbandonare la teoria copernicana, di non sostenerla in nessun modo e di non insegnarla. Nell'interrogatorio Galileo neg\u00f2 di aver avuto conoscenza del precetto e sostenne di non ricordare che nella dichiarazione del Bellarmino vi fossero le parole \"quovis modo\" (in qualsiasi modo) e \"nec docere\" (non insegnare). Incalzato dall'inquisitore, Galileo non solo ammise di non avere detto \u00abcosa alcuna del sodetto precetto\u00bb, ma anzi arriv\u00f2 a sostenere che \u00abnel detto libro io mostro il contrario di detta opinione del Copernico, e che le ragioni di esso Copernico sono invalide e non concludenti\u00bb. Concluso il primo interrogatorio, Galileo fu trattenuto, \u00abpur sotto strettissima sorveglianza\u00bb, in tre stanze del palazzo dell'Inquisizione, \u00abcon ampia e libera facolt\u00e0 di passeggiare\u00bb.\nIl 22 giugno, il giorno successivo all'ultimo interrogatorio di Galilei, nella sala capitolare del convento domenicano di Santa Maria sopra Minerva, presente e inginocchiato Galileo, fu emessa la sentenza dai cardinali Felice Centini, Guido Bentivoglio, Desiderio Scaglia, Antonio Barberini, Berlinghiero Gessi, Fabrizio Verospi e Marzio Ginetti, \u00abinquisitori generali contro l'eretica pravit\u00e0\u00bb, nella quale si riassumeva la lunga vicenda del contrasto fra Galileo e la dottrina della Chiesa, cominciata dal 1615 con lo scritto \"Delle macchie solari\" e l'opposizione dei teologi nel 1616 al modello Copernicano. Nella sentenza si sosteneva poi che il documento ricevuto nel febbraio 1616 fosse un'effettiva ammonizione a non difendere o insegnare la teoria copernicana.\nImposta l'abiura \u00abcon cuor sincero e fede non finta\u00bb e proibito il \"Dialogo\", Galilei venne condannato al \u00abcarcere formale ad arbitrio nostro\u00bb e alla \u00abpena salutare\u00bb della recita settimanale dei sette salmi penitenziali per tre anni, riservandosi l'Inquisizione di \u00abmoderare, mutare o levar in tutto o parte\u00bb le pene e le penitenze.\nSe la leggenda della frase di Galileo, \u00abE pur si muove\u00bb, pronunciata appena dopo l'abiura, serve a suggerire la sua intatta convinzione della validit\u00e0 del modello copernicano, la conclusione del processo segnava la sconfitta del suo programma di diffusione della nuova metodologia scientifica, fondata sull'osservazione rigorosa dei fatti e sulla loro verifica sperimentale\u00a0\u2013 contro la vecchia scienza che produce \u00abesperienze come fatte e rispondenti al suo bisogno senza averle mai n\u00e9 fatte n\u00e9 osservate\u00bb \u2013 e contro i pregiudizi del senso comune, che spesso induce a ritenere reale qualunque apparenza: un programma di rinnovamento scientifico, che insegnava \u00aba non aver pi\u00f9 fiducia nell'autorit\u00e0, nella tradizione e nel senso comune\u00bb, che voleva \u00abinsegnare a pensare\u00bb.\nGli ultimi anni (1633-1642).\nLa sentenza di condanna prevedeva un periodo di carcere a discrezione del Sant'Uffizio e l'obbligo di recitare per tre anni, una volta alla settimana, i salmi penitenziali. Il rigore letterale fu mitigato nei fatti: la prigionia consistette nel soggiorno coatto per cinque mesi presso la residenza romana dell'ambasciatore del Granduca di Toscana, Pietro Niccolini, a Trinit\u00e0 dei Monti e di qui, nella casa dell'arcivescovo Ascanio Piccolomini a Siena, su richiesta di questi. Quanto ai salmi penitenziali, Galileo incaric\u00f2 di recitarli, con il consenso della Chiesa, la figlia Maria Celeste, suora di clausura. A Siena il Piccolomini favor\u00ec Galileo permettendogli di incontrare personalit\u00e0 della citt\u00e0 e di dibattere questioni scientifiche. A seguito di una lettera anonima che denunci\u00f2 l'operato dell'arcivescovo e dello stesso Galileo, il Sant'Uffizio provvide, accogliendo una stessa richiesta avanzata in precedenza da Galilei, a confinarlo nell'isolata villa (\u00abIl Gioiello\u00bb) che lo scienziato possedeva nella campagna di Arcetri. Nell'ordine del 1\u00ba dicembre 1633 si intimava a Galileo di \u00abstare da solo, di non chiamare n\u00e9 di ricevere alcuno, per il tempo ad arbitrio di Sua Santit\u00e0\u00bb. Solo i familiari potevano fargli visita, dietro preventiva autorizzazione: anche per questo motivo gli fu particolarmente dolorosa la perdita della figlia suor Maria Celeste, l'unica con cui avesse mantenuto legami, avvenuta il 2 aprile 1634.\nPot\u00e9 tuttavia mantenere corrispondenza con amici ed estimatori, anche fuori d'Italia: a Elia Diodati, a Parigi, scrisse il 7 marzo 1634, consolandosi delle sue sventure che \u00abl'invidia e la malignit\u00e0 mi hanno machinato contro\u00bb con la considerazione che \u00abl'infamia ricade sopra i traditori e i costituiti nel pi\u00f9 sublime grado dell'ignoranza\u00bb. Dal Diodati seppe della traduzione in latino che Matthias Bernegger andava facendo a Strasburgo del suo \"Dialogo\" e gli rifer\u00ec di \u00abun tal Antonio Rocco [...] purissimo peripatetico, e remotissimo dall'intender nulla n\u00e9 di matematica n\u00e9 d'astronomia\u00bb che scriveva a Venezia \u00abmordacit\u00e0 e contumelie\u00bb contro di lui. Questa, e altre lettere, dimostrano quanto poco Galileo avesse rinnegato le proprie convinzioni copernicane.\nI \"Discorsi e dimostrazioni matematiche intorno a due nuove scienze\" (1638).\nDopo il processo del 1633 Galilei scrisse e pubblic\u00f2 nei Paesi Bassi nel 1638 un grande trattato scientifico dal titolo \"\" grazie al quale lo si considera il \"padre della scienza moderna\". \u00c8 organizzato come un dialogo che si svolge in quattro giornate fra i tre medesimi protagonisti del precedente \"Dialogo dei massimi sistemi\" (Sagredo, Salviati e Simplicio).\nNella prima giornata, Galileo tratta della resistenza dei materiali: la diversa resistenza deve essere legata alla struttura della particolare materia e Galileo, pur senza pretendere di pervenire a una spiegazione del problema, affronta l'interpretazione atomistica di Democrito, considerandola un'ipotesi capace di rendere conto di fenomeni fisici. In particolare, la possibilit\u00e0 dell'esistenza del vuoto \u2013 prevista da Democrito\u00a0\u2013 viene ritenuta una seria ipotesi scientifica e nel vuoto\u00a0\u2013 ossia nell'inesistenza di un qualunque mezzo in grado di opporre resistenza\u00a0\u2013 Galileo sostiene giustamente che tutti i corpi \u00abdiscenderebbero con eguale velocit\u00e0\u00bb, in opposizione con la scienza contemporanea che riteneva l'impossibilit\u00e0 del moto nel vuoto.\nDopo aver trattato della statica e della leva nella seconda giornata, nella terza e nella quarta si occupa della dinamica, stabilendo le leggi del moto uniforme, del moto naturalmente accelerato e del moto uniformemente accelerato e delle oscillazioni del pendolo.\nUn'affettuosa corrispondenza.\nNegli ultimi anni di vita, Galilei intraprende un'affettuosa corrispondenza con Alessandra Bocchineri. La famiglia Bocchineri di Prato aveva dato nel 1629 una giovane, di nome Sestilia, sorella di Alessandra, per moglie al figlio di Galilei, Vincenzio.\nQuando Galilei, nel 1630, ormai sessantaseienne, incontra Alessandra, questa \u00e8 una donna di 33 anni che si \u00e8 affinata e ha coltivato la sua intelligenza come dama d'onore della imperatrice Eleonora Gonzaga presso la corte viennese dove conosce e sposa Giovanni Francesco Buonamici, un importante diplomatico che diventer\u00e0 buon amico di Galilei.\nNella corrispondenza Alessandra e Galilei si scambiano numerosi inviti per incontrarsi e Galilei non manca di elogiare l'intelligenza della donna dato che \u00abs\u00ec rare si trovano donne che tanto sensatamente discorrino come ella fa\u00bb. Con la cecit\u00e0 e l'aggravarsi delle condizioni di salute lo scienziato fiorentino \u00e8 costretto talvolta a rifiutare gli inviti \u00abnon solo per le molte indisposizioni che mi tengono oppresso in questa mia gravissima et\u00e0, ma perch\u00e9 son ritenuto ancora in carcere, per quelle cause che benissimo son note\u00bb.\nL'ultima lettera mandata ad Alessandra nel 20 dicembre del 1641 di \"non volontaria brevit\u00e0\" precede di poco la morte di Galilei che sopraggiunger\u00e0 19 giorni dopo nella notte dell'8 gennaio 1642 ad Arcetri, assistito da Viviani e Torricelli.\nDopo la morte.\nGalilei venne tumulato nella Basilica di Santa Croce a Firenze insieme ad altri grandi come Machiavelli e Michelangelo ma non fu possibile innalzargli l'\u00abaugusto e suntuoso deposito\u00bb desiderato dai discepoli, perch\u00e9 il 25 gennaio il nipote di Urbano VIII, il cardinale Francesco Barberini, scrisse all'inquisitore di Firenze Giovanni Muzzarelli di \u00ab\"far passare all'orecchie del Gran Duca che non \u00e8 bene fabbricare mausolei al \"\u00bb.\nLa Chiesa mantenne la sorveglianza anche nei confronti degli allievi di Galileo: quando questi diedero vita all\"'Accademia del Cimento\", essa intervenne presso il Granduca, e l'Accademia fu sciolta nel 1667. Soltanto nel 1737, Galileo Galilei fu onorato con un monumento funebre in Santa Croce, che sarebbe stato celebrato da Ugo Foscolo.\nEliocentrismo, scienza e teologia.\nLa dottrina galileiana delle due verit\u00e0.\nConvinto della correttezza della cosmologia copernicana, Galileo era ben consapevole che essa fosse ritenuta in contraddizione con il testo biblico e la tradizione dei Padri della Chiesa, che sostenevano invece una concezione geocentrica dell'universo. Poich\u00e9 la Chiesa considerava le Sacre Scritture ispirate dallo Spirito Santo, la teoria eliocentrica poteva essere accettata, fino a prova contraria, soltanto come semplice ipotesi (\"ex suppositione\") o modello matematico, senza alcuna attinenza con la reale posizione dei corpi celesti. Proprio a questa condizione il \"De revolutionibus orbium coelestium\" di Copernico non era stato condannato dalle autorit\u00e0 ecclesiastiche e menzionato nell'Indice dei libri proibiti, almeno fino al 1616.\nGalileo, intellettuale cattolico, si inser\u00ec nel dibattito sul rapporto fra scienza e fede con la lettera a padre Benedetto Castelli del 21 dicembre 1613. Egli difese il modello copernicano sostenendo che esistono due verit\u00e0 necessariamente non in contraddizione o in conflitto fra loro. La Bibbia \u00e8 certamente un testo sacro di ispirazione divina e dello Spirito Santo, ma comunque scritto in un preciso momento storico con lo scopo di orientare il lettore verso la comprensione della vera religione. Per questa ragione, come gi\u00e0 avevano sostenuto molti esegeti tra i quali Lutero e Keplero, i fatti della Bibbia sono stati necessariamente scritti in modo tale da poter essere compresi anche dagli antichi e dalla gente comune. Occorre quindi discernere, come gi\u00e0 sostenuto da Agostino d'Ippona, il messaggio propriamente religioso dalla descrizione, storicamente connotata e inevitabilmente narrativa e didascalica, di fatti, episodi e personaggi:\nIl noto episodio biblico della richiesta di Giosu\u00e8 a Dio di fermare il Sole per prolungare il giorno era usato in ambito ecclesiastico a sostegno del sistema geocentrico. Galileo sostenne invece che in quel modo il giorno non si sarebbe allungato, in quanto nel sistema tolemaico la rotazione diurna (giorno/notte) non dipende dal Sole, ma dalla rotazione del \"Primum Mobile\". La Bibbia deve essere reinterpretata e \u00abbisogna alterar il senso delle parole, e dire che quando la Scrittura dice che Iddio ferm\u00f2 il Sole, voleva dire che ferm\u00f2 'l primo mobile, ma che, per accomodarsi alla capacit\u00e0 di quei che sono a fatica idonei a intender il nascere e 'l tramontar del Sole, ella dicesse al contrario di quel che avrebbe detto parlando a uomini sensati\u00bb. Invece, secondo Galileo, nel sistema copernicano la rotazione del Sole sul proprio asse provoca sia la rivoluzione della Terra attorno al Sole, sia la rotazione diurna (giorno/notte) della Terra attorno all'asse terrestre (ipotesi poi mostratesi entrambe errate). Quindi, scrive Galileo, l'episodio biblico \u00abci mostra manifestamente la falsit\u00e0 e impossibilit\u00e0 del mondano sistema Aristotelico e Tolemaico, e all'incontro benissimo s'accomoda co 'l Copernicano\u00bb. Infatti se Dio avesse fermato il Sole assecondando la richiesta di Giosu\u00e8, ne avrebbe necessariamente bloccato la rotazione assiale (unico suo movimento previsto nel sistema copernicano), provocando di conseguenza - secondo Galileo - l'arresto sia della (ininfluente) rivoluzione annuale, sia della rotazione terrestre diurna prolungando quindi la durata del giorno. A questo proposito, \u00e8 interessante la critica proposta da Arthur Koestler, in cui sostiene che Galileo \"sapeva meglio di chiunque altro che se la terra si fermasse bruscamente, montagne, case, citt\u00e0, crollerebbero come un castello di carte; il pi\u00f9 ignorante dei frati, senza sapere nulla del momento di inerzia, sapeva benissimo quel che succedeva quando i cavalli e la carrozza frenavano di colpo o quando una nave finiva contro gli scogli. Se si interpretava la Bibbia secondo Tolomeo, il brusco arresto del Sole non aveva effetti fisici degni di nota e il miracolo rimaneva credibile al pari di qualsiasi altro miracolo; in base all'interpretazione di Galileo, Giosu\u00e8 avrebbe distrutto non soltanto gli Amorrei, ma la terra intera. Sperando di far passare queste sciocchezze penose, Galileo rivelava il suo disprezzo per gli avversari\".\nGalileo fece analoghe considerazioni in lettere indirizzate al fiorentino monsignor Piero Dini e alla granduchessa Cristina di Lorena, le quali destarono preoccupazione negli ambienti conservatori per le idee innovative, il carattere polemico e l'ardimento coi quali lo scienziato sosteneva che alcuni passi della Bibbia dovessero venir reinterpretati alla luce del sistema copernicano, all'epoca non ancora dimostrato.\nPer Galileo le Sacre Scritture si occupano di Dio; il metodo per condurre le indagini sulla Natura deve fondarsi su \u00absensate esperienze\u00bb e \u00abnecessarie dimostrazioni\u00bb. La Bibbia e la Natura non possono contraddirsi perch\u00e9 derivano entrambe da Dio; di conseguenza, in caso di discordia apparente, non sar\u00e0 la scienza a dover fare un passo indietro, bens\u00ec gli interpreti del testo sacro che dovranno cercare al di l\u00e0 del significato superficiale di quest'ultimo. In altri termini, come spiega lo studioso di Galilei Andrea Battistini, \u00abil testo biblico \u00e8 conforme soltanto \"al comun modo del volgo\", ossia si adatta non gi\u00e0 alle competenze degli \"intendenti\", ma ai limiti conoscitivi dell'uomo comune, velando cos\u00ec con una sorta di allegoria il senso pi\u00f9 profondo degli enunciati. Se il messaggio letterale pu\u00f2 divergere dagli enunciati della scienza, non lo pu\u00f2 mai il suo contenuto \"recondito\" e pi\u00f9 autentico, ricavabile dall'interpretazione del testo biblico oltre i suoi significati pi\u00f9 epidermici\u00bb.\nCirca il rapporto tra scienza e teologia, celebre \u00e8 la sua frase: \u00abintesi da persona ecclesiastica costituita in eminentissimo grado, l'intenzione dello Spirito Santo essere d'insegnarci come si vadia al cielo, e non come vadia il cielo\u00bb, usualmente attribuita al cardinale Cesare Baronio. Si noti che, applicando tale criterio, Galileo non avrebbe potuto usare il passo biblico di Giosu\u00e8 per cercare di dimostrare un presunto accordo tra testo sacro e sistema copernicano, e la supposta contraddizione tra la Bibbia e il modello tolemaico.\nDeriva invece proprio da tale criterio la visione galileiana secondo la quale esistono due sorgenti di conoscenza (\"libri\"), che sono in grado di rivelare la stessa verit\u00e0 che proviene da Dio. Il primo \u00e8 la \"Bibbia\", scritta in termini comprensibili al \"volgo\", che ha essenzialmente valore salvifico e di redenzione dell'anima, e richiede quindi un'attenta interpretazione delle affermazioni relative ai fenomeni naturali che in essa sono descritti. Il secondo \u00e8 \u00abquesto grandissimo libro che continuamente ci sta aperto innanzi a gli occhi (io dico l'universo), [...] scritto in lingua matematica\u00bb, che va letto secondo la razionalit\u00e0 scientifica e non va posposto al primo ma, per essere ben interpretato, deve essere studiato con gli strumenti di cui il medesimo Dio della Bibbia ci ha dotati: sensi, discorso e intelletto:\nSempre nella lettera alla granduchessa Cristina di Lorena del 1615, alla domanda se la teologia potesse ancora essere concepita come la regina delle scienze, Galilei rispose che l'oggetto di cui trattava la teologia la rendeva d'importanza primaria, ma che questa non poteva pretendere di pronunciare giudizi nel campo delle verit\u00e0 della scienza. Al contrario, se un certo fatto o fenomeno scientificamente dimostrato non si accorda con i testi sacri, allora sono questi che devono essere riletti alla luce dei nuovi progressi e delle nuove scoperte.\nSecondo la dottrina galileiana delle due verit\u00e0 non vi pu\u00f2 essere, in definitiva, disaccordo tra vera scienza e vera fede essendo, per definizione, entrambe vere. Ma, in caso di apparente contraddizione su fatti naturali, occorre modificare l'interpretazione del testo sacro per adeguarla alle conoscenze scientifiche pi\u00f9 aggiornate.\nLa posizione della Chiesa al riguardo non differiva sostanzialmente da quella di Galileo: con molte pi\u00f9 cautele, anche la Chiesa cattolica ammetteva la necessit\u00e0 di rivedere l'interpretazione delle sacre scritture alla luce di fatti nuovi e nuove conoscenze solidamente comprovate. Ma nel caso del sistema copernicano, il cardinal Roberto Bellarmino e molti altri teologi cattolici sostennero, ragionevolmente, che non vi fossero prove conclusive a suo favore:\nLa mancata osservazione, con gli strumenti allora disponibili, della parallasse stellare (che si sarebbe dovuta riscontrare come effetto dello spostamento della Terra rispetto al cielo delle stelle fisse) costituiva invece, all'epoca, evidenza contraria alla teoria eliocentrica. In tale contesto, la Chiesa ammetteva quindi che si parlasse del modello copernicano solo \"ex suppositione\" (come ipotesi matematica). La difesa di Galileo \"ex professo\" (con cognizione di causa e competenza, di proposito e intenzionalmente) della teoria copernicana quale reale descrizione fisica del sistema solare e delle orbite dei corpi celesti si scontr\u00f2 quindi, inevitabilmente, con la posizione ufficiale della Chiesa cattolica. Secondo Galileo la teoria copernicana non poteva essere considerata una semplice ipotesi matematica per il semplice fatto che era l'unica spiegazione perfettamente accurata e non utilizzava quelle \"assurdit\u00e0\" costituite dagli eccentrici e epicicli. In realt\u00e0, diversamente da quanto si diceva a quel tempo, per mantenere un livello di precisione paragonabile a quello del sistema tolemaico, erano stati necessari a Copernico pi\u00f9 eccentrici e epicicli di quelli utilizzati da Tolomeo. Il numero esatto di quest'ultimi \u00e8 inizialmente di 34 (nella sua prima esposizione del sistema, contenuta nel \"Commentariolus\"), ma raggiunge la cifra di 48 nel \"De revolutionibus\", secondo i calcoli di Koestler. Invece, il sistema tolemaico non ne utilizzava 80, come affermato da Copernico, bens\u00ec solamente 40, secondo la versione aggiornata del 1453 del sistema tolemaico da parte di Peurbach. Lo storico della scienza Dijksterhuis fornisce altri dati, ritenendo che il sistema copernicano utilizzasse solo cinque \"cerchi\" in meno di quello tolemaico. L'unica differenza sostanziale, pertanto, consisteva esclusivamente nell'assenza degli equanti nella teoria copernicana. Il sopracitato Koestler si \u00e8 chiesto se questo errore di valutazione sia da attribuirsi alla mancata lettura da parte di Galileo dell'opera di Copernico, oppure alla sua disonest\u00e0 intellettuale. Questa contrapposizione sfoci\u00f2 inizialmente nella messa all'Indice del \"De revolutionibus\", e infine, molti anni dopo, nel processo a Galileo Galilei del 1633, che si concluse con la condanna per \"veemente sospetto di eresia\" e l'abiura forzata delle sue concezioni astronomiche.\nRiabilitazione da parte della Chiesa cattolica.\nAl di l\u00e0 dal giudizio storico, giuridico e morale sulla condanna a Galilei, le questioni di carattere epistemologico e di ermeneutica biblica che furono al centro del processo sono state oggetto di riflessione da parte di innumerevoli pensatori moderni, che spesso hanno citato la vicenda di Galileo per esemplificare, talora in termini volutamente paradossali, il loro pensiero in merito a tali questioni. Ad esempio, il filosofo austriaco Paul Feyerabend, sostenitore di un\"anarchia epistemologica\", sostenne che:\nQuesta provocazione sar\u00e0 poi ripresa dal card. Joseph Ratzinger, dando luogo a contestazioni da parte dell'opinione pubblica. Ma il vero scopo per cui Feyerabend aveva espresso tale provocatoria affermazione era \"solo mostrare la contraddizione di coloro che approvano Galileo e condannano la Chiesa, ma poi verso il lavoro dei loro contemporanei sono rigorosi come lo era la Chiesa ai tempi di Galileo\".\nNel corso dei secoli che seguirono, la Chiesa modific\u00f2 la propria posizione nei confronti di Galilei: nel 1734 il Sant'Uffizio concesse l'erezione di un mausoleo in suo onore nella chiesa di Santa Croce in Firenze; Benedetto XIV nel 1757 tolse dall'Indice i libri che insegnavano il moto della Terra, con ci\u00f2 ufficializzando quanto gi\u00e0 di fatto aveva fatto papa Alessandro VII nel 1664 con il ritiro del Decreto del 1616.\nLa definitiva autorizzazione all'insegnamento del moto della Terra e dell'immobilit\u00e0 del Sole arriv\u00f2 con un decreto della Sacra Congregazione dell'inquisizione approvato da papa Pio VII il 25 settembre 1822.\nParticolarmente significativo risulta un contributo del 1855 del teologo e cardinale britannico John Henry Newman, a pochi anni dalla abilitazione dell'insegnamento dell'eliocentrismo e quando le teorie di Newton sulla gravitazione risultavano ormai affermate e provate sperimentalmente. Innanzitutto il teologo riassume il rapporto dell'eliocentrismo con le Scritture:\nInteressante \u00e8 la lettura che il Cardinale compie della vicenda Galileo come conferma, e non negazione, dell'origine divina della Chiesa:\nNel 1968 papa Paolo VI fece avviare la revisione del processo e, con l'intento di porre una parola definitiva riguardo a queste polemiche, papa Giovanni Paolo II il 3 luglio 1981, auspic\u00f2 che fosse intrapresa una ricerca interdisciplinare sui difficili rapporti di Galileo con la Chiesa e istitu\u00ec una Commissione Pontificia per lo studio della controversia tolemaico-copernicana del XVI e del XVII secolo, nella quale il caso Galilei si inserisce. Il papa ammise, nel discorso del 10 novembre 1979 in cui annunciava l'istituzione della commissione, che \"Galileo ebbe molto a soffrire, non possiamo nasconderlo, da parte di uomini e organismi di Chiesa\".\nDopo ben tredici anni di dibattimento, il 31 ottobre 1992, la Chiesa cancell\u00f2 la condanna, formalmente ancora esistente, e chiar\u00ec la sua interpretazione sulla questione teologica scientifica galileiana riconoscendo che la condanna di Galileo Galilei fu dovuta all'ostinazione di entrambe le parti nel non voler considerare le rispettive teorie come semplici ipotesi non comprovate sperimentalmente e, d'altra parte, alla \u00abmancanza di perspicacia\u00bb, ovvero di intelligenza e lungimiranza, dei teologi che lo condannarono, incapaci di riflettere sui propri criteri di interpretazione della Scrittura e responsabili di aver inflitto molte sofferenze allo scienziato. Come dichiar\u00f2 infatti Giovanni Paolo II:\nGalilei e la scienza.\n\u00abLa storia del pensiero scientifico del Medioevo e del Rinascimento, che si comincia ora a comprendere un po' meglio, si pu\u00f2 dividere in due periodi, o meglio, perch\u00e9 l'ordine cronologico corrisponde solo molto approssimativamente a questa divisione, si pu\u00f2 dividere, grosso modo, in tre fasi o epoche, corrispondenti successivamente a tre differenti correnti di pensiero: prima la fisica aristotelica; poi la fisica dell\"impetus\", iniziata, come ogni altra cosa, dai Greci ed elaborata dalla corrente dei \"nominalisti\" parigini del XIV secolo; e infine la fisica moderna, archimedea e galileiana.\u00bb\nFra le maggiori scoperte che Galilei fece, guidato dagli esperimenti, si annoverano un primo approccio fisico alla relativit\u00e0, poi nota come relativit\u00e0 galileiana, la scoperta delle quattro lune principali di Giove, dette appunto satelliti galileiani (Io, Europa, Ganimede e Callisto) e il principio di inerzia, seppur parzialmente.\nComp\u00ec anche studi sul moto di caduta dei gravi e riflettendo sui moti lungo i piani inclinati scopr\u00ec il problema del \"tempo minimo\" nella caduta dei corpi materiali, e studi\u00f2 varie traiettorie, tra cui la spirale paraboloide e la cicloide.\nNell'ambito delle sue ricerche di matematica si avvicin\u00f2 alle propriet\u00e0 dell'infinito introducendo il celebre paradosso di Galileo. Nel 1640 Galilei incoraggi\u00f2 il suo allievo Bonaventura Cavalieri a sviluppare le idee del maestro e di altri sulla geometria con il metodo degli indivisibili, per determinare aree e volumi: questo metodo rappresent\u00f2 una tappa fondamentale per l'elaborazione del calcolo infinitesimale.\nLa nascita della scienza moderna.\nIl metodo scientifico.\nGalileo Galilei fu uno dei protagonisti della fondazione del metodo scientifico espresso con linguaggio matematico e pose l'esperimento come strumento a base dell'indagine sulle leggi della natura, in contrasto con la tradizione aristotelica e la sua analisi qualitativa del cosmo:\nGi\u00e0 nella terza lettera del 1611 a Mark Welser a proposito della polemica sulle macchie solari, Galilei si domandava che cosa l'uomo nella sua ricerca vuole arrivare a conoscere.\nEd ancora: per conoscenza intendiamo l'arrivare a cogliere i principi primi dei fenomeni o come questi si sviluppano?\nLa ricerca dei principi primi essenziali comporta dunque una serie infinita di domande poich\u00e9 ogni risposta fa nascere una nuova domanda: se noi ci chiedessimo quale sia la sostanza delle nuvole, una prima risposta sarebbe che \u00e8 il vapore acqueo ma poi dovremo chiederci che cos'\u00e8 questo fenomeno e dovremo rispondere che \u00e8 acqua, per chiederci subito dopo che cos'\u00e8 l'acqua, rispondendo che \u00e8 quel fluido che scorre nei fiumi ma questa \u00abnotizia dell'acqua\u00bb \u00e8 soltanto \u00abpi\u00f9 vicina e dependente da pi\u00f9 sensi\u00bb, pi\u00f9 ricca di informazioni particolari diverse, ma non ci porta certo la conoscenza della sostanza delle nuvole, della quale sappiamo esattamente quanto prima. Ma se invece vogliamo capire le \u00abaffezioni\u00bb, le caratteristiche particolari dei corpi, potremo conoscerle sia in quei corpi che sono da noi distanti, come le nuvole, sia in quelli pi\u00f9 vicini, come l'acqua.\nOccorre dunque intendere in modo diverso lo studio della natura. \u00abAlcuni severi difensori di ogni minuzia peripatetica\u00bb, educati nel culto di Aristotele, credono che \u00abil filosofare non sia n\u00e9 possa esser altro che un far gran pratica sopra i testi di Aristotele\u00bb che portano come unica prova delle loro teorie. E non volendo \u00abmai sollevar gli occhi da quelle carte\u00bb rifiutano di leggere \u00abquesto gran libro del mondo\u00bb (cio\u00e8 dall'osservare direttamente i fenomeni), come se \u00abfosse scritto dalla natura per non esser letto da altri che da Aristotele, e che gli occhi suoi avessero a vedere per tutta la sua posterit\u00e0\u00bb.\nInvece \u00ab [...] i discorsi nostri hanno a essere intorno al mondo sensibile, e non sopra un mondo di carta.\u00bb\nA fondamento del metodo scientifico quindi ci sono il rifiuto dell'essenzialismo e la decisione di cogliere solo l'aspetto quantitativo dei fenomeni nella convinzione di poterli tradurre tramite la misurazione in numeri cos\u00ec che si abbia una conoscenza di tipo matematico, l'unica perfetta per l'uomo che la raggiunge gradatamente tramite il ragionamento cos\u00ec da eguagliare lo stesso perfetto conoscere divino che la possiede interamente e intuitivamente:\nIl metodo galileiano si dovr\u00e0 comporre quindi di due aspetti principali:\nSintetizzando la natura del metodo galileiano, Rodolfo Mondolfo infine aggiunge che:\n\u00c8 questa l'originalit\u00e0 del metodo galileiano: avere collegato esperienza e ragione, induzione e deduzione, osservazione esatta dei fenomeni e elaborazione di ipotesi e questo, non astrattamente ma, con lo studio di fenomeni reali e con l'uso di appositi strumenti tecnici.\nLa terminologia scientifica in Galilei.\nFondamentale \u00e8 stato il contributo di Galileo al linguaggio scientifico, sia in campo matematico, sia, in particolare, nel campo della fisica. Ancora oggi in questa disciplina molto del linguaggio settoriale in uso deriva da specifiche scelte dello scienziato pisano. In particolare, negli scritti di Galileo molte parole sono tratte dal linguaggio comune e vengono sottoposte ad una \"tecnificazione\", cio\u00e8 l'attribuzione ad esse di un significato specifico e nuovo (una forma, quindi, di neologismo semantico). \u00c8 il caso di \"forza\" (seppur non in senso newtoniano), \"velocit\u00e0\", \"momento\", \"impeto\", \"fulcro\", \"molla\" (intendendo lo strumento meccanico ma anche la \"forza elastica\"), \"strofinamento\", \"terminatore\", \"nastro\".\nUn esempio del modo in cui Galileo nomina gli oggetti geometrici \u00e8 in un brano dei \"Discorsi e dimostrazioni matematiche intorno a due nuove scienze\":\nCome si vede, nel testo ad una terminologia specialistica (\"emisferio\", \"cono\", \"cilindro\") si accompagna l'uso di un termine che denota un oggetto della vita quotidiana, cio\u00e8 \"scodella\".\nFisica, matematica e filosofia.\nLa figura di Galileo Galilei \u00e8 ricordata nella storia anche per le sue riflessioni sui fondamenti e sugli strumenti dell'analisi scientifica della natura. Celebre la sua metafora riportata nel Saggiatore, dove la matematica viene definita come il linguaggio in cui \u00e8 scritto libro della natura:\nIn questo brano Galilei mette in collegamento le parole \"matematica\", \"filosofia\" e \"universo\", dando cos\u00ec inizio a una lunga disputa fra i filosofi della scienza in merito a come egli concepisse e mettesse in relazione fra loro questi termini. Ad esempio, quello che qui Galileo chiama \"universo\" si dovrebbe intendere, modernamente, come \"realt\u00e0 fisica\" o \"mondo fisico\" in quanto Galileo si riferisce al mondo materiale conoscibile matematicamente. Quindi non solo alla globalit\u00e0 delluniverso inteso come insieme delle galassie, ma anche di qualsiasi sua parte o sottoinsieme inanimato. Il termine \"natura\" includerebbe invece anche il mondo biologico, escluso dall'indagine galileiana della realt\u00e0 fisica.\nPer quanto riguarda l'universo propriamente detto, Galilei, seppur nell'indecisione, sembra propendere per la tesi che sia infinito:\nEgli non prende una posizione netta sulla questione della finitezza o infinit\u00e0 dell'universo; tuttavia, come sostiene Rossi, \u00abc'\u00e8 una sola ragione che lo inclina verso la tesi dell'infinit\u00e0: \u00e8 pi\u00f9 facile riferire l'incomprensibilit\u00e0 all'incomprensibile infinito che al finito che non \u00e8 comprensibile\u00bb.\nMa Galilei non prende mai esplicitamente in considerazione, forse per prudenza, la dottrina di Giordano Bruno di un universo illimitato e infinito, senza un centro e costituito di infiniti mondi tra i quali Terra e Sole che non hanno alcuna preminenza cosmogonica. Lo scienziato pisano non partecipa al dibattito sulla finitezza o infinit\u00e0 dell'universo e afferma che a suo parere la questione \u00e8 insolubile. Se appare propendere per l'ipotesi della infinitezza lo fa con motivazioni filosofiche in quanto, sostiene, l'infinito \u00e8 oggetto di incomprensibilit\u00e0 mentre ci\u00f2 che \u00e8 finito rientra nei limiti del comprensibile.\nIl rapporto fra la matematica di Galileo e la sua filosofia della natura, il ruolo della deduzione rispetto all'induzione nelle sue ricerche, sono stati riportati da molti filosofi al confronto fra aristotelici e platonici, al recupero dell'antica tradizione greca con la concezione archimedea o anche all'inizio dello sviluppo nel XVII secolo del metodo sperimentale.\nLa questione \u00e8 stata cos\u00ec ben espressa dal filosofo medievalista Ernest Addison Moody (1903\u20131975):\nLa visione platonica.\nGalileo viveva in un'epoca in cui le idee del platonismo si erano diffuse nuovamente in tutta Europa e in Italia e probabilmente anche per questa ragione i simboli della matematica vengono da lui identificati con entit\u00e0 geometriche e non con numeri. L'uso dell'algebra derivato dal mondo arabo nel dimostrare relazioni geometriche era invece ancora insufficientemente sviluppato ed \u00e8 solo con Leibniz e Isaac Newton che il calcolo differenziale divenne la base dello studio della meccanica classica. Galileo infatti nel mostrare la legge di caduta dei gravi si serv\u00ec di relazioni e similitudini geometriche.\nDa una parte, per alcuni filosofi come Alexandre Koyr\u00e9, Ernst Cassirer, Edwin Arthur Burtt (1892\u20131989), la sperimentazione fu certamente importante negli studi di Galileo e gioc\u00f2 anche un ruolo positivo nello sviluppo della scienza moderna. La sperimentazione stessa, come studio sistematico della natura, richiede un linguaggio con cui formulare domande e interpretare le risposte ottenute. La ricerca di questo linguaggio era un problema che aveva interessato i filosofi sin dai tempi di Platone e Aristotele, in particolare rispetto al ruolo non banale della matematica nello studio delle scienze della natura. Galilei si affida a esatte e perfette figure geometriche che per\u00f2 non possono mai essere riscontrate nel mondo reale, se non al massimo come rozza approssimazione.\nOggi la matematica nella fisica moderna \u00e8 utilizzata per costruire modelli del mondo reale, ma ai tempi di Galileo questo tipo di approccio non era affatto scontato. Secondo Koyr\u00e9, per Galileo il linguaggio della matematica gli permette di formulare domande a priori prima ancora di confrontarsi con l'esperienza, e cos\u00ec facendo orienta la stessa ricerca delle caratteristiche della natura attraverso gli esperimenti. Da questo punto di vista, Galileo seguirebbe quindi la tradizione platonica e pitagorica, dove la teoria matematica precede l'esperienza e non si applica al mondo sensibile ma ne esprime la sua intima natura.\nLa visione aristotelica.\nAltri studiosi di Galilei, come Stillman Drake, Pierre Duhem, John Herman Randall Jr., hanno invece sottolineato la novit\u00e0 del pensiero di Galileo rispetto alla filosofia platonica classica. Nella metafora del Saggiatore la matematica \u00e8 un linguaggio e non \u00e8 direttamente definita n\u00e9 come l'universo n\u00e9 come la filosofia, ma \u00e8 piuttosto uno strumento per analizzare il mondo sensibile che era invece visto dai platonici come illusorio. Il linguaggio sarebbe il fulcro della metafora di Galileo, ma l'universo stesso \u00e8 il vero obbiettivo delle sue ricerche. In questo modo secondo Drake, Galileo si allontanerebbe definitivamente dalla concezione e dalla filosofia platonica, ma senza avvicinarsi a quella aristotelica, come sostiene Pierre Duhem, secondo il quale la scienza galileiana affondava le sue radici nel pensiero medievale. D'altro canto, i violenti attacchi lanciati dagli aristotelici contro la sua scienza, rendono difficile considerare Galileo uno di loro. Dunque, per Drake, Galileo \"non si era curato di formulare una filosofia\", e nella terza giornata dei \"Discorsi\" afferma, riferendosi alle concezioni filosofiche: \" Simili profonde contemplazioni si aspettano [=spettano] a pi\u00f9 alte dottrine che le nostre; e a noi deve bastare d'essere quei men degni artefici che dalle fodine [=cave] scuoprono e cavano i marmi, nei quali poi gli scultori illustri fanno apparire meravigliose immagini che sotto rozza e informe scorza stavano nascoste\".\nLa sintesi tra platonismo e aristotelismo.\nSecondo Eugenio Garin Galileo invece, con il suo metodo sperimentale, vuole identificare nel fatto osservato \"aristotelicamente\" una necessit\u00e0 intrinseca, espressa matematicamente, dovuta al suo legame con la causa divina \"platonica\" che lo produce facendolo \"vivere\":\nStudi sul moto.\nLa descrizione quantitativa del movimento.\nWilhelm Dilthey vede Keplero e Galilei come le massime espressioni nel loro tempo di \"pensieri calcolatori\" che si disponevano a risolvere, tramite lo studio delle leggi del movimento, le esigenze della moderna societ\u00e0 borghese:\nGalilei fu infatti uno dei protagonisti del superamento della descrizione aristotelica della natura del moto. Gi\u00e0 nel medioevo alcuni autori, come Giovanni Filopono nel VI secolo, avevano osservato contraddizioni nelle leggi aristoteliche, ma fu Galileo a proporre una valida alternativa basata su osservazioni sperimentali. Diversamente da Aristotele, per il quale esistono due moti \"naturali\", cio\u00e8 spontanei, dipendenti dalla sostanza dei corpi, uno diretto verso il basso, tipico dei corpi di terra e d'acqua, e uno verso l'alto, tipico dei corpi d'aria e di fuoco, per Galileo qualunque corpo tende a cadere verso il basso nella direzione del centro della Terra. Se vi sono corpi che salgono verso l'alto \u00e8 perch\u00e9 il mezzo nel quale si trovano, avendo una densit\u00e0 maggiore, li spinge in alto, secondo il noto principio gi\u00e0 espresso da Archimede: la legge sulla caduta dei gravi di Galileo, prescindendo dal mezzo, \u00e8 pertanto valida per tutti i corpi, qualunque sia la loro natura.\nPer raggiungere questo risultato, uno dei primi problemi che Galileo e i suoi contemporanei dovettero risolvere fu quello di trovare gli strumenti adatti a descrivere quantitativamente il moto. Ricorrendo alla matematica, il problema era quello di capire come trattare eventi dinamici, come la caduta dei corpi, con figure geometriche o numeri che in quanto tali sono assolutamente statici e sono privi di alcun moto. Per superare la fisica aristotelica, che considerava il moto in termini qualitativi e non matematici, come allontanamento e successivo ritorno al luogo naturale, bisognava dunque prima sviluppare gli strumenti della geometria e in particolare del calcolo differenziale, come fecero successivamente fra gli altri Newton, Leibniz e Cartesio. Galileo riusc\u00ec a risolvere il problema nello studio del moto dei corpi accelerati disegnando una linea e associando ad ogni punto un tempo e un segmento ortogonale proporzionale alla velocit\u00e0. In questo modo costru\u00ec il prototipo del diagramma velocit\u00e0-tempo e lo spazio percorso da un corpo \u00e8 semplicemente uguale all'area della figura geometrica costruita. I suoi studi e le sue ricerche sul moto dei corpi aprirono inoltre la via alla moderna balistica.\nSulla base degli studi sul moto, di esperimenti mentali e delle osservazioni astronomiche, Galileo intu\u00ec che \u00e8 possibile descrivere sia gli eventi che accadono sulla Terra che quelli celesti con un unico insieme di leggi. Super\u00f2 quindi in questo modo anche la divisione fra mondo sublunare e sovralunare della tradizione aristotelica (per la quale il secondo \u00e8 governato da leggi diverse da quelle terrestri e da moti circolari perfettamente sferici, ritenuti impossibili nel mondo sublunare).\nIl principio d'inerzia e il moto circolare.\nStudiando il piano inclinato, Galilei si occup\u00f2 dell'origine del moto dei corpi e del ruolo degli attriti; scopr\u00ec un fenomeno che \u00e8 conseguenza diretta della conservazione dell'energia meccanica e porta a considerare l'esistenza del moto inerziale (che avviene senza l'applicazione di una forza esterna). Ebbe cos\u00ec l'intuizione del principio di inerzia, poi inserito da Isaac Newton nei principi della dinamica: un corpo, in assenza d'attrito, permane in moto rettilineo uniforme (in quiete se \"v\" = 0) fino a quando forze esterne agiscono su di esso. Il concetto di energia non era invece presente nella fisica del Seicento e solo con lo sviluppo, oltre un secolo pi\u00f9 tardi, della meccanica classica si arriver\u00e0 ad una precisa formulazione di tale concetto.\nGalileo pose due piani inclinati dello stesso angolo di base \u03b8, uno di fronte all'altro, ad una distanza arbitraria \"x\". Facendo scendere una sfera da un'altezza \"h1\" per un tratto \"l1\" di quello a SN not\u00f2 che la sfera, arrivata sul piano orizzontale tra i due piani inclinati, continua il suo moto rettilineo fino alla base del piano inclinato di DX. A quel punto, in assenza d'attrito, la sfera risale il piano inclinato di DX per un tratto \"l2 = l1 \" e si ferma alla stessa altezza (\"h2 = h1\") di partenza. In termini attuali, la conservazione dell'energia meccanica impone che l'iniziale energia potenziale \"Ep = mgh1\" della sfera si trasformi - man mano che la sfera discende il primo piano inclinato (SN) - in energia cinetica \"Ec = (1/2) mv2\" sino alla sua base, dove vale \"mgh1 = (1/2) mvmax2\". La sfera si muove quindi sul piano orizzontale coprendo la distanza \"x\" tra i piani inclinati con velocit\u00e0 costante \"vmax\", fino alla base del secondo piano inclinato (DX). Risale poi il piano inclinato di DX, perdendo progressivamente energia cinetica che si trasforma nuovamente in energia potenziale, fino a un valore massimo uguale a quello iniziale (\"Ep = mgh2 = mgh1\"), al quale corrisponde velocit\u00e0 finale nulla (\"v2 \"= 0).\nSi immagini ora di diminuire l'angolo \"\u03b82\" del piano inclinato di DX (\"\u03b82 &lt;\" \"\u03b81\")\",\"e di ripetere l'esperimento. Per riuscire a risalire - come impone il principio di conservazione dell'energia - alla medesima quota \"h\"2 di prima, la sfera dovr\u00e0 ora percorrere un tratto \"l2\" pi\u00f9 lungo sul piano inclinato di DX. Se si riduce progressivamente l'angolo \"\u03b82\", si vedr\u00e0 che ogni volta aumenta la lunghezza \"l2\" del tratto percorso dalla sfera, per risalire all'altezza \"h2\". Se si porta infine l'angolo \"\u03b82\" ad essere nullo (\"\u03b82\" = 0\u00b0), si \u00e8 di fatto eliminato il piano inclinato di DX. Facendo ora scendere la sfera dall'altezza \"h1\" del piano inclinato di SN, essa continuer\u00e0 a muoversi indefinitamente sul piano orizzontale con velocit\u00e0 \"vmax\" (principio d'inerzia) in quanto, per l'assenza del piano inclinato di DX, non potr\u00e0 mai risalire all'altezza \"h2\" (come prevederebbe il principio di conservazione dell'energia meccanica).\nSi immagini infine di spianare montagne, riempire valli e costruire ponti, in modo da realizzare un percorso rettilineo assolutamente piano, uniforme e senza attriti. Una volta iniziato il moto inerziale della sfera che scende da un piano inclinato con velocit\u00e0 costante \"vmax\", questa continuer\u00e0 a muoversi lungo tale percorso rettilineo fino a fare il giro completo della Terra, e ricominciare quindi indisturbata il proprio cammino. Ecco realizzato un (ideale) moto inerziale perpetuo, che avviene lungo un'orbita circolare, coincidente con la circonferenza terrestre. Partendo da questo \"esperimento ideale\", Galileo sembrerebbe erroneamente ritenere che tutti i moti inerziali debbano essere moti circolari.\nProbabilmente per questo motivo consider\u00f2, per i moti planetari da lui (arbitrariamente) ritenuti inerziali, sempre e solo orbite circolari, rifiutando invece le orbite ellittiche dimostrate da Keplero sin dal 1609. Dunque, ad essere rigorosi, non pare essere corretto quanto afferma Newton nei \"Principia\" - fuorviando cos\u00ec innumerevoli studiosi - e cio\u00e8 che Galilei avrebbe anticipato i suoi primi due principi della dinamica.\nMisura dell'accelerazione di gravit\u00e0.\nGalileo riusc\u00ec a determinare il valore che egli credeva costante dell'accelerazione di gravit\u00e0 \"g\" alla superficie terrestre, cio\u00e8 della grandezza che regola il moto dei corpi che cadono verso il centro della Terra, studiando la caduta di sfere ben levigate lungo un piano inclinato, anch'esso ben levigato. Poich\u00e9 il moto della sfera dipende dall'angolo di inclinazione del piano, con semplici misure ad angoli differenti riusc\u00ec a ottenere un valore di \"g\" solamente di poco inferiore a quello esatto per Padova (\"g\" = 9,8065855\u00a0m/s\u00b2), nonostante gli errori sistematici, dovuti all'attrito che non poteva essere completamente eliminato.\nDetta \"a\" l'accelerazione della sfera lungo il piano inclinato, la sua relazione con \"g\" risulta essere \"a\" = \"g\" sin \u03b8 per cui, dalla misura sperimentale di \"a\", si risale al valore dell'accelerazione di gravit\u00e0 \"g\". Il piano inclinato permette di ridurre a piacimento il valore dell'accelerazione (\"a &lt; g\"), facilitandone la misura. Ad esempio, se \u03b8 = 6\u00b0, allora sin \u03b8 = 0,104528 e quindi \"a\" = 1,025\u00a0m/s\u00b2. Tale valore \u00e8 meglio determinabile, con una strumentazione rudimentale, rispetto a quello dell'accelerazione di gravit\u00e0 (\"g\" = 9,81\u00a0m/s\u00b2) misurato direttamente con la caduta verticale di un oggetto pesante.\nMisura della velocit\u00e0 della luce.\nGuidato dalla similitudine con il suono, Galileo fu il primo a tentare di misurare la velocit\u00e0 della luce. La sua idea fu quella di portarsi su una collina con una lanterna coperta da un drappo e quindi toglierlo lanciando cos\u00ec un segnale luminoso ad un assistente posto su un'altra collina ad un chilometro e mezzo di distanza: questi non appena avesse visto il segnale, avrebbe quindi alzato a sua volta il drappo della sua lanterna e Galileo vedendo la luce avrebbe potuto registrare l'intervallo di tempo impiegato dal segnale luminoso per giungere all'altra collina e tornare indietro. Una misura precisa di questo tempo avrebbe consentito di misurare la velocit\u00e0 della luce ma il tentativo fu infruttuoso data l'impossibilit\u00e0 per Galilei di avere uno strumento cos\u00ec avanzato che potesse misurare i centomillesimi di secondo che la luce impiega per percorrere una distanza di pochi chilometri.\nLa prima stima della velocit\u00e0 della luce fu opera, nel 1676, dell'astronomo danese R\u00f8mer basata su misure astronomiche.\nApparati sperimentali e di misura.\nGli apparati sperimentali furono fondamentali nello sviluppo delle teorie scientifiche di Galileo, che costru\u00ec diversi strumenti di misura originalmente o rielaborandoli sulla base di idee preesistenti. In ambito astronomico costru\u00ec da s\u00e9 alcuni esemplari di cannocchiale, provvisti di micrometro per misurare quanto distasse una luna dal suo pianeta. Per studiare le macchie solari, proiett\u00f2 con l'elioscopio l'immagine del Sole su un foglio di carta per poterla osservare in sicurezza senza danni alla vista. Ide\u00f2 anche il giovilabio, simile all'astrolabio, per determinare la longitudine usando le eclissi dei satelliti di Giove.\nPer studiare il moto dei corpi si serv\u00ec invece del piano inclinato con il pendolo per misurare intervalli temporali. Riprese anche un\nrudimentale modello di termometro, basato sulla dilatazione dell'aria al variare della temperatura.\nIl pendolo.\nGalileo scopr\u00ec nel 1583 l'isocronismo delle piccole oscillazioni di un pendolo; secondo la leggenda l'idea gli sarebbe venuta mentre osservava le oscillazioni di una lampada allora sospesa nella navata centrale del Duomo di Pisa, oggi custodita nel vicino Camposanto Monumentale, nella Cappella Aulla.\nQuesto strumento \u00e8 semplicemente composto da un grave, come una sfera metallica, legato ad un filo sottile e inestensibile. Galileo osserv\u00f2 che il tempo di oscillazione di un pendolo \u00e8 indipendente dalla massa del grave e anche dall'ampiezza dell'oscillazione, se questa \u00e8 piccola. Scopr\u00ec anche che il periodo di oscillazione formula_1 dipende solo dalla lunghezza del filo formula_2:\ndove formula_4 \u00e8 l'accelerazione di gravit\u00e0. Se ad esempio il pendolo ha formula_5, l'oscillazione che porta il grave da un estremo all'altro e poi di nuovo indietro ha un periodo formula_6 (avendo assunto per formula_4 il valore medio formula_8). Galileo sfrutt\u00f2 questa propriet\u00e0 del pendolo per usarlo come strumento di misura di intervalli temporali.\nLa bilancia idrostatica.\nGalileo nel 1586, all'et\u00e0 di 22 anni quando era ancora in attesa dell'incarico universitario a Pisa, perfezion\u00f2 la bilancia idrostatica di Archimede e descrisse il suo dispositivo nella sua prima opera in volgare, \"\", che circol\u00f2 manoscritta, ma fu stampata postuma nel 1644:\nViene anche descritto come si ottiene il peso specifico \"PS\" di un corpo rispetto all'acqua:\nNe \"La Bilancetta\" si trovano poi due tavole che riportano trentanove pesi specifici di metalli preziosi e genuini, determinati sperimentalmente da Galileo con precisione confrontabile con i valori moderni.\nIl compasso proporzionale.\nIl compasso proporzionale era uno strumento utilizzato fin dal medioevo per eseguire operazioni anche algebriche per via geometrica, perfezionato da Galileo e in grado di estrarre la radice quadrata, costruire poligoni e calcolare aree e volumi. Fu utilizzato con successo in campo militare dagli artiglieri per calcolare le traiettorie dei proiettili.\nGalilei e l'arte.\nLetteratura.\nGli interessi letterari di Galilei.\nDurante il periodo pisano (1589-1592), Galileo non si limit\u00f2 alle sole occupazioni scientifiche: risalgono infatti a questi anni le sue \"Considerazioni sul Tasso\" che avranno un seguito con le \"Postille all'Ariosto\". Si tratta di note sparse su fogli e annotazioni a margine nelle pagine dei suoi volumi della \"Gerusalemme liberata\" e dell\"Orlando furioso\" dove, mentre rimprovera al Tasso \u00abla scarsezza della fantasia e la monotonia lenta dell'immagine e del verso, ci\u00f2 che ama nell'Ariosto non \u00e8 solo lo svariare dei bei sogni, il mutar rapido delle situazioni, la viva elasticit\u00e0 del ritmo, ma l'equilibrio armonico di questo, la coerenza dell'immagine l'unit\u00e0 organica\u00a0\u2013 pur nella variet\u00e0 \u2013 del fantasma poetico.\u00bb\nGalilei scrittore.\nDal punto di vista letterario, \"Il Saggiatore\" \u00e8 considerata l'opera in cui si fondono maggiormente il suo amore per la scienza, per la verit\u00e0 e la sua arguzia di polemista. Tuttavia, anche nel \"Dialogo sopra i due massimi sistemi del mondo\" si apprezzano pagine di notevole livello per qualit\u00e0 della scrittura, vivacit\u00e0 della lingua, ricchezza narrativa e descrittiva. Infine Italo Calvino afferm\u00f2 che, a suo parere, Galilei \u00e8 stato il maggior scrittore di prosa in lingua italiana, fonte di ispirazione persino per Leopardi.\nL'uso della lingua volgare.\nL'uso del volgare serv\u00ec a Galileo per un duplice scopo. Da una parte era finalizzato all'intento divulgativo dell'opera: Galileo intendeva rivolgersi non solo ai dotti e agli intellettuali ma anche a classi meno colte, come i tecnici che non conoscevano il latino ma che potevano comunque comprendere le sue teorie. Dall'altro si contrappone al latino della Chiesa e delle diverse Accademie che si basavano sul principio di \"auctoritas\", rispettivamente biblico ed aristotelico. Si viene a delineare una rottura con la tradizione precedente anche per quanto riguarda la terminologia: Galileo, a differenza dei suoi predecessori, non trae spunti dal latino o dal greco per coniare nuovi termini ma li riprende, modificandone l'accezione, dalla lingua volgare.\nGalileo, inoltre, dimostr\u00f2 atteggiamenti diversi nei confronti delle terminologie esistenti:\nArti figurative.\n\u00abL'Accademia e Compagnia dell'Arte del Disegno fu fondata da Cosimo I de' Medici nel 1563, su suggerimento di Giorgio Vasari, con l'intento di rinnovare e favorire lo sviluppo della prima corporazione di artisti costituitasi dall'antica compagnia di San Luca (documentata sin dal 1339). Annover\u00f2 tra i primi accademici personalit\u00e0 come Michelangelo Buonarroti, Bartolomeo Ammannati, Agnolo Bronzino, Francesco da Sangallo. Per secoli l'Accademia rappresent\u00f2 il pi\u00f9 naturale e prestigioso centro di aggregazione per gli artisti operanti a Firenze e, al tempo stesso, favor\u00ec il rapporto fra scienza e arte. Essa prevedeva l'insegnamento della geometria euclidea e della matematica e pubbliche dissezioni dovevano preparare al disegno. Anche uno scienziato come Galileo Galilei fu nominato nel 1613 membro dell'Accademia fiorentina delle Arti del Disegno.\u00bb\nGalileo, infatti, prese pure parte alle complesse vicende riguardanti le arti figurative del suo periodo, soprattutto la ritrattistica, approfondendo la prospettiva manieristica ed entrando in contatto con illustri artisti dell'epoca (come il Cigoli), nonch\u00e9 influenzando in modo consistente, con le sue scoperte astronomiche, la corrente naturalistica.\nSuperiorit\u00e0 della pittura sulla scultura.\nPer Galileo nell'arte figurativa, come nella poesia e nella musica, vale l'emozione che si riesce a trasmettere, a prescindere da una descrizione analitica della realt\u00e0. Ritiene inoltre che tanto pi\u00f9 dissimili sono i mezzi usati per rendere un soggetto dal soggetto stesso, tanto maggiore l'abilit\u00e0 dell'artista:\nLudovico Cardi, detto il Cigoli, fiorentino, fu pittore al tempo di Galileo; ad un certo punto della sua vita, per difendere il suo operato, chiese aiuto al suo amico Galileo: doveva, infatti, difendersi dagli attacchi di quanti ritenevano la scultura superiore alla pittura, in quanto ha il dono della tridimensionalit\u00e0, a discapito della pittura semplicemente bidimensionale. Galileo rispose con una lettera, datata 26 giugno 1612. Egli fornisce una distinzione tra valori \"ottici\" e \"tattili\", che diventa anche giudizio di valore sulle tecniche scultoree e pittoriche: la statua, con le sue tre dimensioni, inganna il senso del tatto, mentre la pittura, in due dimensioni, inganna il senso della vista. Galilei attribuisce quindi al pittore una maggiore capacit\u00e0 espressiva che non allo scultore poich\u00e9 il primo, tramite la vista, \u00e8 in grado di produrre emozioni meglio di quanto faccia il secondo mediante il tatto.\nMusica.\nIl padre di Galileo era un musicista (liutista e compositore) e teorico musicale molto noto ai suoi tempi. Galileo forn\u00ec un contributo fondamentale alla comprensione dei fenomeni acustici, studiando in modo scientifico l'importanza dei fenomeni oscillatori nella produzione della musica. Scopr\u00ec anche la relazione che intercorre fra la lunghezza di una corda in vibrazione e la frequenza del suono emessa.\nNella lettera a Lodovico Cardi, Galileo scrive:\nmettendo sullo stesso piano la musica vocale e quella strumentale, dato che nell'arte sono importanti solo le emozioni che si riescono a trasmettere.\nDediche.\nA Galileo sono stati dedicati innumerevoli tipi di oggetti ed enti, naturali o creati dall'uomo:\nGalileo Day.\nGalileo Galilei viene ricordato con celebrazioni presso istituzioni locali il 15 febbraio, il \"Galileo Day\", giorno della sua nascita "}
{"id": "296385", "revid": "2018191", "url": "https://it.wikipedia.org/wiki?curid=296385", "title": "Ardia", "text": "LArdia di San Costantino \u00e8 una manifestazione tradizionale che si tiene a Sedilo, paesino dell'oristanese in Sardegna, il 6 e 7 luglio di ogni anno.\nIl vocabolo \"ardia\" deriva dal verbo \"bardiare\" che significa \"proteggere, fare la guardia\".\nOrigine della manifestazione.\nL'Ardia consiste in una processione a cavallo che si svolge lungo tutto il percorso che porta al santuario nonch\u00e9 attorno alla chiesa dedicata all'imperatore romano Costantino I (localmente chiamato \"Santu Antinu\"), colui che nel 312 sconfisse Massenzio, usurpatore a Roma, nella battaglia di Ponte Milvio. \nBench\u00e9 manifestazioni che rientrano nel profilo dell'Ardia, si tengano anche in molti altri centri dell'Isola, in occasione di diverse festivit\u00e0 religiose (per esempio a Noragugume (NU), si corre l'ardia in onore della Beata Vergine d'Itria, a Sindia (NU) si corre l'ardia in onore dei santi Giorgio, Raffaele e Isidoro, a Giave (SS) si corre l'ardia in onore di San Sebastiano Martire, a Dualchi (NU) si corre l'ardia per i santi Pietro e Paolo, a Cossoine (SS) si corre l'ardia in onore di San Sebastiano e a Pozzomaggiore (SS) sempre in onore di San Costantino, San Pietro e San Giorgio), la pi\u00f9 strutturata e consolidata \u00e8 s'Ardia di Santu Antinu di Sedilo.\nFino ai primi decenni del 1900 si correva l'ardia anche nel borgo medievale di \"Sette Fontane\" presso Santu Lussurgiu, in occasione dei festeggiamenti in onore di San Leonardo.\nUno scritto anonimo, databile intorno al 1860, dal titolo \"Di alcuni giochi equestri/in feste popolari/della Sardegna/e specialmente della Sartilla di Oristano\" - custodito presso la Biblioteca Universitaria di Cagliari con annotazioni autografe del canonico Giovanni Spano - riporta testualmente \"... \"Altre due magnifiche feste sono quelle di San Leonardo a Santu Lussurgiu, e di San Costantino a Sedilo, nelle quali si fanno giochi equestri, cui danno il nome di Ardie, e che riescono di sorprendente effetto a vedersi\" ...\".\nLa figura di Costantino.\nSi narra che, prima dello scontro decisivo, al giovane imperatore apparvero due visioni: una croce con intorno la scritta \"IN HOC SIGNO VINCES\" \"con questo segno vincerai\" e, in seguito, Cristo stesso che gli ordinava di apporre tale segno sul labaro (il vessillo militare composto da un drappo quadrato color porpora attaccato a una lancia) sostituendo cos\u00ec l'immagine dell'aquila imperiale.\nNel 313, Costantino promulg\u00f2 l'Editto di Milano che accord\u00f2 la libert\u00e0 di culto ai cittadini dell'impero romano e pose fine alle persecuzioni contro i cristiani.\nL'imperatore, con la sua politica liberale, contribu\u00ec in maniera notevole alla diffusione della religione cristiana che contava gi\u00e0 un nutrito numero di proseliti e dopo la sua morte si diffuse un culto popolare nei suoi confronti.\nTra i riti a lui dedicati, la suggestiva Ardia di Sedilo si contraddistingue per la sua temerariet\u00e0 e l'ardimento dei cavalieri e attesta in maniera inequivocabile la grande devozione dei sedilesi.\nLa corsa.\nIl rituale, tendenzialmente identico, ha inizio nel momento in cui i tre capicorsa, radunatisi insieme agli altri cavalieri innanzi alla casa parrocchiale, ricevono dal sacerdote gli stendardi benedetti (\"sas Pandelas\"): il primo di colore giallo oro, il secondo rosso, il terzo bianco.\nIl parroco stesso, alcuni mesi prima, designa, desumendolo da un registro conservato in parrocchia secondo un ordine cronologico d'iscrizione, il nome del capocorsa (\"prima pandela\"), al quale spetta il compito di guidare l\"Ardia\".\nEgli viene affiancato in questo incarico da altri due cavalieri da lui scelti (\"sa segunda\" e \"sa terza pandela\"). A questi ultimi ed alle tre scorte (\"sas Iscortas\") \u00e8 affidato il compito di impedire che il capocorsa venga raggiunto e superato dai restanti cavalieri, simboleggianti l'esercito di Massenzio, ossia la paganit\u00e0. I tre cavalieri utilizzano o possono utilizzare, come strumento in difesa di Costantino, gli acuminati stendardi evitando di usarli \"di punta\" mentre le scorte dispongono ognuno di un bastone (delle dimensioni del manico di un piccone) rivestiti di un tessuto rosso porpora.\nIl superamento de \"sa prima pandela\" rappresenterebbe la vittoria del paganesimo sul cristianesimo, oltre che un terribile affronto per gli alfieri.\nAl termine della consegna degli stendardi, i cavalieri, guidati dal parroco e dal sindaco ed accompagnati da una banda musicale e dai fucilieri, che costituiscono un rumoroso ed efficiente servizio d'ordine e annunciano l'arrivo del corteo, attraversando le vie principali del paese si dirigono verso il santuario, situato nelle campagne del paese, a breve distanza dal centro abitato.\nGiunti a \"su Frontigheddu\", un poggio sovrastante la strada che conduce all'arco d'ingresso del santuario, i partecipanti ricevono un'ennesima benedizione dal parroco.\nMentre le tre scorte faticano a tenere ad una certa distanza dalle tre Pandelas i potenziali inseguitori (in genere in numero da 60 a 90) \"sa prima\" controlla la situazione e, dal momento in cui la triade delle autorit\u00e0 a cavallo devia dal percorso principale, \u00e8 libera di spronare la cavalcatura e partire verso la chiesa attraverso l'arco seguita dai due compagni e dal resto dei cavalieri, non possono pi\u00f9 essere trattenuti dai legni delle scorte.\nCon un percorso dapprima sassoso e in ripida discesa, poi costretto nell'arco di San Costantino, un tempo pi\u00f9 stretto e lungo, pi\u00f9 obliquo e attraversato da una soglia rilevata (tutti impedimenti rimossi nel fondamentale rifacimento novecentesco dell'ing. Giovanni Costantino Depalmas) la polverosa colonna raggiunge al galoppo il santuario; poi, lentamente, vi compie intorno un numero imprecisato di giri in senso orario che, generalmente, varia da cinque a sette ma pu\u00f2 arrivare anche a nove o undici.\nI cavalieri, come sempre al volere della prima bandiera, si precipitano indi verso \"sa Muredda\", un muretto circolare al centro del quale si trova una croce, effettuando anche qui un certo numero di giri in senso orario e poi antiorario; l'inversione, alquanto spettacolare e imposta dalle scorte ai recalcitranti inseguitori, serve a riprendere il verso adatto per affrontare l'ultima salita di galoppo, verso la chiesa, ove la parte pi\u00f9 spettacolare dell'Ardia si conclude.\nDopo la corsa.\nDopo la celebrazione della Messa l'intero corteo dei cavalieri, passando per un secondo arco del muro di cinta del santuario, come ultimo atto dell'Ardia, si ricompone a \"su Frontigheddu\" per poi dirigersi verso il paese e raggiungere la casa del parroco, dove ha luogo la riconsegna degli stendardi. L'uscita dall'arco avviene in genere per coppie o piccoli gruppi di cavalieri che si sfidano in crepuscolari gare di velocit\u00e0, particolarmente apprezzate dal pubblico dei fedeli, fino alla ripida salita de \"su Frontigheddu\".\nTutta la cerimonia si ripete la mattina seguente, in genere in una atmosfera pi\u00f9 intima e raccolta.\nIl giorno dell'ottava, infine, si svolge, con lo stesso rituale dell\"Ardia a cavallo\", l\"Ardia a piedi\", alla quale partecipano un gran numero di giovani e i cui capicorsa e scorte sono scelti con le stesse procedure di cui sopra."}
{"id": "296386", "revid": "21371", "url": "https://it.wikipedia.org/wiki?curid=296386", "title": "Arrondissements di Martinica", "text": ""}
{"id": "296395", "revid": "15756", "url": "https://it.wikipedia.org/wiki?curid=296395", "title": "Fratelli Gracchi", "text": ""}
{"id": "296403", "revid": "486946", "url": "https://it.wikipedia.org/wiki?curid=296403", "title": "Pholegandros", "text": ""}
{"id": "296411", "revid": "112162547", "url": "https://it.wikipedia.org/wiki?curid=296411", "title": "Regole generali dell'aeronautica", "text": "Le regole generali dell'aeronautica stabiliscono la disciplina individuale che ogni pilota deve rispettare in ogni singola fase del volo e dopo il termine di questo, qualunque siano le condizioni meteorologiche e le regole di volo adottate.\nSalvaguardia delle persone e delle propriet\u00e0.\nLa responsabilit\u00e0 \u00e8 del pilota comandante.\nCondotta negligente o incauta.\nLa responsabilit\u00e0 \u00e8 del pilota comandante. Un aeromobile non deve essere condotto in modo negligente o imprudente tale da mettere a repentaglio la vita o i beni di terzi.\nAltezze minime.\nAd eccezione delle fasi di decollo e atterraggio il pilota deve mantenere l'aereo ad una quota minima di 150 m (500 ft) sopra le distese d'acqua o sopra zone disabitate e nelle zone abitate di 300 m (1000 ft) sopra l'ostacolo pi\u00f9 alto nel raggio di 600 m. Sul tratto costiero, dal 1\u00ba giugno al 30 settembre inclusi, l'altezza minima \u00e8 1000 ft ad una distanza di almeno 100 m dalla linea di costa (Disposizione DGAC n. 137083 del 10.7.95). Sopra le citt\u00e0 deve essere sempre possibile planare al di fuori della zona abitata in caso di piantata motore.\nLivelli di crociera.\nI livelli di crociera ai quali un volo o parte di esso deve essere condotto, devono essere espressi in termini di:\nLancio di oggetti o nebulizzazioni.\nIl lancio di oggetti o lo spargimento di sostanze pu\u00f2 essere effettuato solo se in possesso di relative autorizzazioni da parte dei competenti enti ATS e in conformit\u00e0 alle disposizioni di ENAC.\nTraino.\nIl traino di un aeromobile o altro oggetto pu\u00f2 essere effettuato solo se in possesso di relative autorizzazioni da parte dei competenti enti ATS e in conformit\u00e0 alle disposizioni di ENAC.\nLanci con paracadute.\nI lanci con il paracadute, con esclusione delle discese di emergenza, possono essere effettuati solo se in possesso di relative autorizzazioni da parte dei competenti enti ATS e in conformit\u00e0 alle disposizioni di ENAC.\nVoli acrobatici.\nI voli acrobatici possono essere effettuati solo se in possesso di relative autorizzazioni da parte dei competenti enti ATS e in conformit\u00e0 alle disposizioni di ENAC.\nVoli in formazione.\nI voli in formazione sono consentiti alle seguenti condizioni:\nPalloni liberi senza equipaggio.\nLe operazioni relative al lancio di palloni liberi senza equipaggio devono essere condotte in modo tale da ridurre al minimo i rischi per le persone, le cose e gli aeromobili.\nI palloni aventi:\ndevono essere equipaggiati con un transponder in modo C operante sul codice assegnato.\nLe operazioni possono essere effettuate solo se in possesso di relative autorizzazioni da parte dei competenti enti ATS e in conformit\u00e0 alle disposizioni di ENAC.\nZone vietate e regolamentate.\nGli aeromobili non devono volare in zone proibite o regolamentate le cui caratteristiche siano debitamente pubblicate, se non in accordo con le condizioni previste da tali restrizioni o con il permesso di ENAC.\nPrevenzione delle collisioni.\nLe regole per la prevenzioni delle collisioni non esentano il pilota responsabile di un aeromobile dalla responsabilit\u00e0 di intraprendere ogni azione necessaria ad evitare collisioni, comprese le manovre evasive a seguito di avvisi di risoluzione emessi dall'impianto ACAS (Airborne Collision Avoidance System).\nVicinanza.\nNessun aeromobile deve essere condotto in prossimit\u00e0 di altri aeromobili in modo tale da creare rischi di collisione.\nDiritto di precedenza.\nIl principio \u00e8 che il mezzo pi\u00f9 manovrabile deve dare la precedenza a quello meno manovrabile, quindi:\nLuci degli aeromobili.\nLe luci presenti sugli aeromobili si possono dividere in:\nLuci di navigazione.\nLe luci di navigazione regolamentari degli aeromobili sono di colore rosso sull'ala sinistra, verde sull'ala destra e bianco in coda, ad emissione continua, cos\u00ec caratterizzate:\nLe luci di navigazione sono disposte in modo da poterne vedere solo una delle tre; in questo modo, \u00e8 possibile capire dove si trova l'aeromobile e in quale direzione sta procedendo. Sono obbligatorie su tutti gli aeromobili.\nLuci anticollisione.\nLe luci anticollisione sono installate in punta d'ala, o sulla sommit\u00e0 della deriva, o sul dorso, o sotto il ventre della fusoliera, sono intermittenti o rotanti o stroboscopiche, di colore rosso e/o bianco e assicurano un campo di copertura in tutte le direzioni per 75\u00b0, sopra e sotto il piano orizzontale dell'aeromobile.\nAltre luci montate per altri scopi, come i fari di atterraggio e le luci cabina, possono essere usate in aggiunta alle luci anticollisione per evidenziare ulteriormente l'aeromobile, eccetto se possono essere confuse con le luci di navigazione.\nOperazioni su e nelle vicinanze di aerodromi.\nUn aeromobile che opera su e nelle vicinanze di un aeroporto deve, sia che si trovi o meno entro una ATZ:\nVoli strumentali simulati.\nUn aeromobile pu\u00f2 essere condotto in condizioni di volo strumentale simulato solo se:\nIl pilota di sicurezza deve avere adeguata visibilit\u00e0 frontale e su ogni lato dell'aeromobile, oppure un osservatore competente che sia in comunicazione col pilota di sicurezza deve occupare una posizione nell'aeromobile dalla quale il campo visivo dell'osservatore compensi adeguatamente quello del pilota di sicurezza\nOperazioni sull'acqua.\nQuando due aeromobili o un aeromobile ed un'imbarcazione si avvicinano l'un l'altro e c'\u00e8 il rischio di collisione, gli aeromobili devono procedere con cautela in relazione alle circostanze e situazioni esistenti, incluse le limitazioni delle rispettive strutture.\nPiani di volo.\nIl piano di volo \u00e8 obbligatorio per tutti i voli IFR, per tutti i voli che attraversano i confini nazionali, per tutti i voli che trasportano passeggeri paganti, per voli che attraversano alcune particolari zone, e per motivi di sicurezza \u00e8 consigliato per tutti i voli che attraversano zone inospitali, disabitate o distese di mare. Voli condotti a Est del fiume Tagliamento, zone montagnose il cui soccorso \u00e8 ritenuto difficile in caso di intervento, quando si fa un trasferimento da una ctr a un'altra ctr, per i voli acrobatici e notturni.\nPer i Voli VFR con ELT a bordo non \u00e8 obbligatorio fare il piano di volo, tranne se decollano e/o atterrano in aeroporti con ente ATS.\nSegnali.\nGli aeromobili che osservino o ricevano uno dei segnali previsti, devono compiere le azioni richieste dall'interpretazione dello stesso segnale. Il personale che fornisce segnalazioni finalizzate a fornire guida al movimento degli aeromobili deve essere addestrato e qualificato in accordo a procedure ritenute accettabili da ENAC.\nOrario in uso nei servizi del traffico aereo.\nUTC. Prima di iniziare un volo, il pilota effettua una verifica dell'orario con un ente ATS. La torre di controllo deve fornire, al momento del rullaggio, l'orario esatto al pilota.\nServizio di controllo del traffico aereo.\nIl servizio di controllo del traffico aereo \u00e8 uno dei 4 servizi del traffico aereo. Tali servizi sono: \nEssi sono istituito allo scopo di onorare i primi tre dei 5 obiettivi del traffico aereo, che sono:\nIl servizio di controllo del traffico aereo viene fornito dagli enti di controllo (torre negli ATZ controllati, avvicinamento nei CTR, controllo di aerovia, controllo terminale nelle TMA) ed \u00e8 caratterizzato dall'emissione di autorizzazioni da parte dell'ente verso aeromobili in termini di livelli (altezze, altitudini e livelli di volo) di vettori (prua e velocit\u00e0 da mantenere) comprese autorizzazioni alla messa in moto, al rullaggio, al decollo e all'atterraggio e molte altre.\nSe un controllore si accorgesse che un volo a lui noto sta utilizzando un FL (\"Flight Level\", livello di volo) non attribuitogli, sa che potrebbe essere in atto un dirottamento, ma non deve comunicare con il pilota per far rimanere il dirottatore ignaro; il pilota, invece di cambiare FL, pu\u00f2 inserire il codice 7500 nel transponder che comparir\u00e0 sul radar del controllore, informandolo del dirottamento in atto. Questo far\u00e0 attivare le procedure di sicurezza del caso.\nIntercettazioni degli aeromobili civili.\nNello stabilire le direttive e le procedure per l'intercettazione degli aeromobili civili, l'Autorit\u00e0 Nazionale ha tenuto conto dei seguenti principi generali:\na) l'intercettazione sar\u00e0 intrapresa ogni qualvolta ritenuto necessario e potr\u00e0, tra l'altro, essere effettuata nei casi di mancanza di autorizzazione diplomatica al sorvolo o scalo sullo\nStato italiano, di deviazioni non autorizzate dalla rotta e di mancato rispetto delle procedure radio, nonch\u00e9 dei casi di particolare gravit\u00e0.\nb) l'intercettazione sar\u00e0 limitata all'identificazione dell'aeromobile a meno che non si renda necessario:\nc) non sar\u00e0 intrapresa intercettazione a scopo addestrativo;\nd) istruzioni ed informazioni per la navigazione saranno fornite, ogni qual volta possibile, per radio;\ne) qualora venga richiesto di atterrare su un determinato aeroporto, lo stesso sar\u00e0 adatto al tipo di aeromobile interessato.\nMinime VMC di visibilit\u00e0 e distanza dalle nubi.\nTabella RAIT R5-1"}
{"id": "296416", "revid": "1528507", "url": "https://it.wikipedia.org/wiki?curid=296416", "title": "Love. It Comes in All Colors", "text": "Love. It Comes in All Colors \u00e8 una campagna no profit americana contro il razzismo realizzata dalla National Urban Coalition nel 1970 e diffusa su stampa e televisione.\nTestimonial della pubblicit\u00e0 erano diverse celebrit\u00e0 dello sport, dello spettacolo, della politica e dell'economia unite in un ensemble che nello spot tv intonava il ritornello della canzone \"Let The Sunshine In\" dal musical \"Hair\" fino a quando lo slogan compariva in sovrimpressione."}
{"id": "296419", "revid": "291370", "url": "https://it.wikipedia.org/wiki?curid=296419", "title": "Alfredo Galasso", "text": "Biografia.\n\u00c8 stato professore di diritto privato all'Universit\u00e0 di Palermo, dove ha insegnato anche Diritto bancario e Legislazione antimafia, oggi in quiescenza.\n\u00c8 stato, inoltre, docente presso l'Universit\u00e0 Kore di Enna di Istituzioni di Diritto Privato presso il Corso di Laurea magistrale in Giurisprudenza e di Diritto privato dell'Ordinamento europeo presso il Corso di Laurea in Scienze della difesa e della sicurezza. Ha insegnato anche diritto del lavoro presso l'Universit\u00e0 di Catania e diritto civile presso l'Universit\u00e0 di Perugia.\nDal 2001 al 2008 ha diretto la Scuola di specializzazione per le professioni legali di Palermo. \u00c8 stato anche docente stabile presso la Scuola Superiore della Pubblica Amministrazione.\n\u00c8 socio della Societ\u00e0 italiana degli Studiosi del Diritto Civile (SISDIC).\nDal 1981 al 1986 \u00e8 stato componente del Consiglio Superiore della Magistratura. \u00c8 stato poi eletto nel 1989 deputato all'Assemblea Regionale Siciliana nelle liste del PCI, fino al 1991. Nel 1992 deputato alla Camera per il movimento La Rete, di cui \u00e8 stato uno dei fondatori, coordinatore nazionale e componente della Commissione parlamentare antimafia.\n\u00c8 Presidente onorario dell'Associazione Nazionale 'Antonino Caponnetto'.\nNell'esercizio della professione forense, ha assistito numerose famiglie delle vittime di mafia.\nCome avvocato \u00e8 noto per la sua partecipazione quale difensore di parte civile al primo maxiprocesso contro la mafia (1986) e contro Giulio Andreotti. Ha inoltre difeso i familiari delle vittime nei processi della strage di Ustica e dell'incendio del \"Moby Prince\".\nSvolge la professione di avvocato con studi a Roma e Palermo e continua a difendere le parti civili nei processi di mafia. Ha promosso e segue processi di pubblico rilievo, come il rapimento di Davide Cervia e il femminicidio di Marianna Manduca.\nHa scritto numerosi libri, saggi e articoli di diritto civile, attualit\u00e0 politica e istituzionale."}
{"id": "296421", "revid": "484532", "url": "https://it.wikipedia.org/wiki?curid=296421", "title": "Carmine Mancuso", "text": "Biografia.\nIl padre, Lenin Mancuso, era un maresciallo della Polizia e venne assassinato dalla mafia nel 1979 insieme al giudice Cesare Terranova, che scortava. Questo episodio port\u00f2 Carmine a schierarsi veementemente contro la malavita, entrando anche lui in Polizia, dove diviene ispettore capo.\nNegli anni '80 \u00e8 tra i promotori del \"Coordinamento antimafia\" di Palermo; nel 1991 \u00e8 fra i fondatori del partito \"La Rete\" insieme a Leoluca Orlando e Nando Dalla Chiesa.\nCon la Rete nel 1991 \u00e8 eletto deputato all'Assemblea Regionale Siciliana e poi nel 1992 diviene senatore della repubblica e vicepresidente del Gruppo Verdi - La Rete.\nNel 1992 in un'intervista all'Espresso denuncia l'esistenza di logge massoniche che sostengono le banche: \nNel 1994 viene rieletto al Senato per la coalizione dei \"Progressisti\" in quota \"La Rete\", ma alla fine del 1995 aderisce a Forza Italia, pur \"considerando se stesso ancora un uomo di sinistra\". Nel 1996 \u00e8 pronta la sua candidatura per Forza Italia al Senato, ma vengono smarriti i documenti, e scadono i termini per la presentazione.\nNel 2001 si candida a sindaco di Palermo a capo di una lista civica denominata \"Citt\u00e0 tua\", raccogliendo circa il 2%."}
{"id": "296423", "revid": "125423658", "url": "https://it.wikipedia.org/wiki?curid=296423", "title": "Boe Szyslak", "text": "Moammar Morris \"Moe\" Szyslak (pronuncia //), nella versione italiana Boe, \u00e8 un personaggio immaginario della serie animata \"I Simpson\" e la voce originale \u00e8 di Hank Azaria.\nBoe \u00e8 il proprietario e oste della \"Taverna di Boe\", una taverna di Springfield frequentata fra gli altri da Homer Simpson, Barney Gumble, Sam e Larry, Lenny Leonard e Carl Carlson (questi sono tra i suoi migliori clienti, in quanto passano gran parte del loro tempo libero nel locale, e Barney sembra praticamente viverci). Possiede sempre un fucile a pompa, che tiene sotto il bancone, che sfodera appena qualche criminale tenta di rapinarlo.\nBiografia.\nLe origini ambigue e contraddittorie di Boe sono una gag ricorrente nella serie. Ad esempio, pur avendo un cognome polacco, nell'episodio \"\"Alla faccia della bandiera\" afferma di essere originario dei Paesi Bassi e di essere immigrato illegalmente negli Stati Uniti, mentre nella puntata \"Il giorno dello sciacallino\" afferma di essere nato nell'Indiana; nella puntata \"Il fanciullo interiore di Bart\" rivela che da giovane parlava con un accento italiano, alludendo a una possibile origine italiana, mentre ne \"Nel nome del nonno\" Boe afferma che suo nonno era irlandese; in \"Lisa diventa Gaga\"\" si definisce invece \"Mezzo mostro e mezzo armeno\". Ne \"\"Il braccio violento della legge\", un controllo dei suoi precedenti penali condotto da Homer afferma che il suo vero nome era Moammar.\nAnche la sua giovent\u00f9 e l'identit\u00e0 dei suoi genitori restano poco chiari. Nella puntata \"Dalla Russia senza amore\" Boe rivela che sua madre \u00e8 morta investita da un furgone che trasportava fiori. Nell'episodio \"Springfield Up\" Boe rivela a Declan Desmond che suo padre era un fenomeno da circo, ma Boe non l'avrebbe mai conosciuto; afferma infatti di essere cresciuto solo con la madre. Nell'episodio \"Andiamo ai materassi!\" della ventinovesima stagione, si scopre che suo padre Morty gestisce un impero economico basato sulla vendita di materassi, dove lavorano anche i suoi fratelli Minnie e Marv. Nella puntata \"Boe dagli stracci ai ricchi\", lo straccio parlante rivela invece che Boe \u00e8 figlio di uno yeti, mentre secondo un'altra puntata i suoi genitori lo lasciarono ad un campo estivo senza tornare pi\u00f9 a riprenderselo. \nLa puntata \"L'uomo radioattivo\"\" svela che da bambino recit\u00f2 nella parte di \"Smelly\" (Puzzoncello), un duro di \"Simpatiche canaglie\" finch\u00e9 uccise l'Alfalfa originale, che gli aveva rubato una gag, e fu licenziato (non sub\u00ec conseguenze legali dato che Alfalfa era un orfano di propriet\u00e0 degli studios). In \"Homer toro scatenato\" invece mostra che in giovent\u00f9 divenne un pugile professionista, combattendo con i nomi di: \"Fusto Gagliardo\", \"Fusto Presentabile\", \"Fusto Raccapricciante\", e \"Fusto Forse\"; nella stessa puntata Boe crede che la sua carriera di pugile lo abbia fatto diventare brutto, e che la sua carriera termin\u00f2 perch\u00e9 fu messo KO 40 volte di seguito ma soprattutto per motivi politici. La sua bruttezza fu la causa del suo fallimento ai provini di \"\"It Never Ends\"\" (Non finisce mai), una soap opera. Ha \"orecchie a sventola, labbra da lucertola, piccoli occhi da ratto, fronte da cavernicolo, e faccia di pesce\", cos\u00ec \u00e8 descritto in Pygmoelian.\nDopo la scuola da barman alla Swigmore University (versione simpsoniana dello Swarthmore College) Boe apr\u00ec la sua taverna: \"La Taverna di Boe\"\nNella vita adulta Boe \u00e8 il gestore della \"Taverna di Boe\" dove, tranne che nei pochi casi in cui si avvale di aiuti esterni, \u00e8 il solo impiegato.\nIl suo cliente pi\u00f9 affezionato \u00e8 Barney Gumble, e tra i clienti abituali si trovano Homer Simpson, Lenny Leonard, Carl Carlson, Sam e Larry. Boe \u00e8 avaro coi clienti, rifiutandosi di offrir loro da bere, o cacciandoli quando sono a corto di liquidi. Nessuna donna entra nel locale dal 1979.\nBoe generalmente serve birra Duff alla spina, avendo scarsa dimestichezza con altre bevande alcoliche, come liquori o vini; le bottiglie di liquore che si vedono dietro il bancone ci vengono dette essere \"dipinte\", e, in un caso, vediamo Boe vendere una bottiglia di Ch\u00e2teau Latour per pochi dollari. Essendo Boe particolarmente tirchio, e dal contesto, si capisce bene che lo fa non per generosit\u00e0 ma perch\u00e9 non conosce il reale valore della bottiglia. Egli abbandona pi\u00f9 volte, con entusiasmo, il bar e tutti i suoi clienti ed amici, ogni qualvolta gli si presenta una occasione (che gli sembra) migliore, come il drink \"The Flaming Moe\", l'apertura del postmodern bar \"M\", e la conversione del suo locale in un ristorante per famiglie di cucina tipica chiamato Mangiatoia per famiglie dello zio Boe.\nUna volta Boe serve ad Homer una birra Duff, mettendoci sopra i puntini sulla u, e facendo finta, cos\u00ec, che sia una birra europea d'importazione.\nAlla ragazza di Barney Gumble (divenuto temporaneamente una sorta di intellettuale fricchettone al tempo del Quartetto dei Re Acuti), evidente parodia di Yoko Ono, serve per\u00f2 del profumo in un cappello da uomo con una prugna che vi galleggia.\nNelle prime stagioni della serie, Boe era spesso vittima degli scherzi telefonici di Bart Simpson. Puntualmente Bart chiama la Taverna e chiede di parlare con qualcuno, ma il nome richiesto, anche se Boe non se ne rende conto, \u00e8 un doppio senso. Quando Boe chiama quel nome, gli avventori scoppiano a ridere e Boe, realizzando, urla una serie di insulti e minacce al telefono. Solo una volta lo scherzo fallisce: quando chiede di Ego Centrico, effettivamente nel locale si trova un avventore occasionale che si ritiene egocentrico. In un'altra il signor Burns chiama il locale e chiede di Smithers, e Boe pensando a uno scherzo lo minaccia. Si deduce da questo episodio che il numero telefonico di Boe \u00e8 76484377, in quanto Burns, non sapendo usare il telefono, per chiamare Smithers tenta di digitare sulla tastiera del telefono il suo nome S-M-I-T-H-E-R-S.\nPer quanto riguarda la fede, lo si vede talvolta nella chiesa del \"Ramo Occidentale della Riforma Americana Presbiluterana (The Western Branch of American Reform Presbylutheranism)\" del reverendo Lovejoy (si tratta di una denominazione protestante immaginaria), tuttavia, nell'episodio 9F01, quando Homer lo invita a passare alla sua religione, lui, ringraziando, diniega affermando di essere nato \"addestratore di serpenti\" e di voler morire \"addestratore di serpenti\". Per\u00f2 in un episodio ammette di aver preso parte al matrimonio del reverendo Moon. Ci\u00f2 fa pensare che sia discepolo della Chiesa dell'Unificazione. Tuttavia in un altro episodio Boe ammette di essere stato scomunicato. Nell'episodio Picciotti da Strapazzo dopo che il reverendo Lovejoy gli chiede di quale religione fosse Boe risponde \"Hai presente quando il tuo cane ha un incubo? Ecco, io prego quello\"\nNella quarta puntata della trentatreesima stagione, si sposa con la sua vecchia fidanzata Maya, incontrata nella ventesima stagione. \nAttivit\u00e0 losche, clandestine ed illegali.\nBoe \u00e8 spesso coinvolto in attivit\u00e0 losche o illecite, spesso usando la sua taverna come copertura. Queste attivit\u00e0 includono: commercio illegale di panda, rapimento di un'orca, ospitare gare di roulette russa, far disputare incontri di pugilato illegali, tenere una bisca clandestina, servire alcolici senza licenza (scaduta nel 1973), vendere alcol durante il breve proibizionismo di Springfield - in una puntata si vedono addirittura gli occhi di un uomo sotto al bancone di Boe che chiede cibo e Boe lo copre con un piede - ed esercitare abusivamente l'attivit\u00e0 di chirurgo nel suo bar (Boe \u00e8 un chirurgo radiato dall'albo). In una puntata Boe convince Homer a rubargli la macchina e a distruggerla sui binari del treno per frodare l'assicurazione: ovviamente la truffa non va a buon fine.\nIn un'altra puntata, quando Homer gli dice che i suoi pantaloni sono italiani e costano seicento dollari, Boe gli punta un fucile in faccia nell'intento di rubarli dicendo che ha cambiato mestiere.\nCarattere.\nIl temperamento di Boe \u00e8 caratterizzato da brevi quanto violenti scoppi d'ira, uniti a tendenze omicide e suicide, con una predisposizione verso i comportamenti ossessivo-compulsivi. Queste tendenze sono evidenziate dal suo comportamento, con frequenti tentativi di suicidio (compreso un vero tentativo natalizio e nell'episodio \"Marge a tutta birra\", dove dopo la chiusura del locale da parte dell'ufficio d'igiene Boe chiama la \"hotline\" per suicidi scoprendo che il suo numero \u00e8 bloccato). Boe ha una lista di nemici personali molto simile a quella di Richard Nixon ed assume ruoli di rilievo in tutte le sommosse a Springfield, ha rapito il cantante dei Talking Heads, David Byrne, ha sparato a Carl con un fucile a pompa, ha rubato pantaloni costosi ad Homer, ha tenuto Hans Moleman prigioniero nei sotterranei del bar per torturarlo, ha cercato di truffare le assicurazioni (\"Imbroglio imbrogliato\"), ha usato come arma da difesa le sue doti di b-boy e perseguitando varie donne a Springfield. In una puntata Homer e Bart notano che Boe \u00e8 pi\u00f9 spiritoso e allegro del solito, e gli chiedono scherzosamente \"Che ne hai fatto del vero Boe?\" e tutti si mettono a ridere Boe compreso. Quello che non sanno \u00e8 che il vero Boe \u00e8 rinchiuso in uno stanzino sul retro del locale ed \u00e8 legato ad una sedia ed imbavagliato.\nBoe ha una vita sentimentale difficile a causa della sua volgarit\u00e0 verso le donne e del suo cattivo aspetto. Nonostante queste caratteristiche ha avuto diverse esperienze, fra cui andare a letto con la sua aiuto barman Colette, progettando una fuga amorosa con la maestra Caprapall, ottenendo un appuntamento con Renee, frequentando una donna di nome Betty, spassandosela con molte donne dopo un intervento di chirurgia plastica per rimediare al suo aspetto ripugnante.\nE nelle ultime stagioni s'innamora di una donna nana di nome Maya. Ha avuto una lunga infatuazione per Marge Simpson (che egli chiama \"Midge\") e in una occasione si \u00e8 dichiarato ed ha tentato di portarla via ad Homer, andandoci neanche tanto lontano. Le infatuazioni di Boe sono sfociate spesso in comportamenti criminali e scontri con la legge; ha importunato Maude Flanders e altre donne; \u00e8 schedato come molestatore, ed ha ordini restrittivi vigenti sulla sua persona. Ad un certo punto lo vediamo ricoverarsi in una clinica (\"V.D. Clinic\"). Boe ha anche chiesto in matrimonio un mascotte della WNBA, pur sapendo che dentro la mascotte si nascondeva un uomo, Gil.\nOccasionalmente, Boe esprime amore genuino e sentimenti sinceri. Ha un gatto di nome Mr. Marameo, cui \u00e8 molto legato. Boe \u00e8 molto gentile verso i ratti che abitano il locale. Tutti i mercoled\u00ec sera, legge per i senzatetto di una vicina mensa e fa lo stesso per dei bambini malati all'ospedale. Prima che andasse distrutto Boe era innamorato di un vaso di uova in salamoia. Ha estratto il proprietario del negozio di musica King Toot e sua moglie dalla loro auto in fiamme. Ha salvato la vita a Maggie Simpson e l'ha protetta. Si \u00e8 impegnato in opere di beneficenza in Sud America ed in Africa, usando un paracadute ad elica per combattere incendi e consegnare attrezzatura medica agli alluvionati. Ha dimostrato conoscenza delle auto e del ballo.\nAnche se \u00e8 un barista esperto, Boe \u00e8 spesso avido e scontroso, oltre che di brutto aspetto, e tiene poco all'igiene del suo locale: il bagno delle donne viene convertito in ufficio quando lui diventa manager di un improbabile pugile Homer. Nonostante questo, ha un gruppo di clienti fedelissimi che gli \u00e8 affezionato (Homer, i suoi colleghi Lenny e Carl, l'ubriacone a tempo pieno Barney Gumble e due personaggi onnipresenti: Sam, con occhiali e cappello, e Larry, con i capelli lunghi e radi).\nLe sue origini sono misteriose, probabilmente \u00e8 un immigrato clandestino di nazionalit\u00e0 incerta (in una puntata dichiara di essere olandese, in un'altra si sente il suo fanciullo interiore esclamare \"mamma mia\" con accento siculo, anche nella versione americana, ma il suo cognome fa pensare ad un'origine polacca. In una puntata parla dei suoi antenati baristi \"alla corte dello Zar\", ma potrebbe trattarsi di un'invenzione, in quanto stava narrando la storia della ricetta di un drink inventato da Homer che Boe rub\u00f2). \nSi sa comunque che \u00e8 negli Stati Uniti sin dall'infanzia, poich\u00e9 appare nel cast di \"Piccole Canaglie\".\nIn un'altra puntata lo si vede come giovane inserviente presso il liceo di Marge e Homer.\nDella sua infanzia Boe rivela soltanto in una puntata di aver fatto parte del cast di \"Piccole canaglie\" in cui impersonava il \"bambino brutto\", fino a quando non fu cacciato per aver ucciso l'Alfalfa originale, colpevole di avergli rubato la gag. Non ha dovuto subire conseguenze legali, poich\u00e9 Alfalfa era un orfano di propriet\u00e0 degli Studios.\nIn una puntata, attribuir\u00e0 a s\u00e9 stesso l'invenzione del \"Flamb\u00e9 Boe\", cocktail inventato in realt\u00e0 da Homer e guadagner\u00e0 molti dollari servendolo ai suoi clienti; pentitosi, \u00e8 pronto a chiedere scusa ad Homer e a dividere con lui i guadagni della vendita della formula, quando Homer rivela l'ingrediente segreto: sciroppo per la tosse di Krusty. Spirito inquieto, desidera ardentemente ma segretamente una donna con cui condividere tutta la vita. \u00c8 innamorato in segreto di Marge Simpson, a tal punto che, in una puntata della diciassettesima serie, dopo aver vinto per scommessa Homer l'album del suo matrimonio, lo si vede sostituire le foto di Homer con le proprie. Sempre in quella stessa puntata afferma che quando suda esce sangue. Contrabbanda animali in via d'estinzione come ad esempio Orche, Panda, ecc.\nIn una puntata, in seguito ad una serie di interventi di chirurgia plastica, diventa un attore di soap opera.\nTrasforma, in molte puntate, la taverna in vari locali, uno su tutti \"La Mangiatoia per Famiglie dello zio Boe\", oppure durante il proibizionismo lo camuffa da negozio di animali; in una puntata con un trucco riesce a far partecipare il suo bar alla fiera di Springfield spacciandolo per un pub di lusso, fatto testimoniato anche dalla \"Guida gay di Springfield\".\nInoltre ha ospitato il gioco della roulette russa nel suo bar e nella puntata in cui torna il Proibizionismo a Springfield contrabbanda l'alcool con l'aiuto di Homer e in un'altra della quinta stagione si accenna che in passato fosse un criminale col soprannome di \"Gheddafino\" (o un parente del leader libico Mu\u02bfammar Gheddafi)\nVoce.\nIl personaggio di Boe viene doppiato in inglese da Hank Azaria, che presta la voce a molti altri personaggi, tra cui Uomo dei fumetti, Carl Carlson, il sovrintendente Gary Chalmers e il commissario Clancy Winchester.\nCi sono state tre occasioni della prima stagione in cui Boe non \u00e8 stato doppiato da Hank Azaria. In \"L'odissea di Homer\", \"La testa parlante\" e \"Sola, senza amore\" \u00e8 doppiato da Christopher Collins.\nNella versione italiana Boe \u00e8 doppiato nelle prime sette stagioni da Mino Caprio, nell'ottava stagione da Pino Insegno e dalla nona stagione in poi da Teo Bellia\nOrigini del personaggio.\nIl personaggio Boe \u00e8 nato basandosi sul proprietario del Tube Bar, Louis Deutsch detto \"Red\", e sul comico Rich Hall. Hank Azaria disse che la voce di Boe era basata su quella di Al Pacino in \"Quel pomeriggio di un giorno da cani\", con un tono aspro."}
{"id": "296427", "revid": "339392", "url": "https://it.wikipedia.org/wiki?curid=296427", "title": "Campionato del mondo (hockey su ghiaccio)", "text": ""}
{"id": "296428", "revid": "16758", "url": "https://it.wikipedia.org/wiki?curid=296428", "title": "Vincitori della Stanley Cup", "text": "La Stanley Cup \u00e8 un trofeo per club di hockey su ghiaccio assegnato ogni anno dalla National Hockey League (NHL) alla squadra vincitrice dei playoff al termine delle finali della Stanley Cup. Essa fu donata dal Governatore Generale del Canada Lord Stanley di Preston nel 1892, ed \u00e8 il pi\u00f9 antico trofeo professionistico nella storia degli sport nordamericani. Chiamato originariamente \"Dominion Hockey Challenge Cup\", il trofeo nacque come premio per la miglior squadra dilettantistica del Canada iscritta alla Amateur Hockey Association of Canada. Nel 1915 le due leghe professionistiche allora esistenti, la National Hockey Association (NHA) e la Pacific Coast Hockey Association (PCHA), raggiunsero un gentlemen's agreement secondo cui i rispettivi campioni si sarebbero sfidati direttamente per la conquista della Stanley Cup. In seguito ad una serie di fusioni e fallimenti delle diverse leghe a partire dal 1926 la Stanley cup divenne il trofeo de facto della NHL, riconosciuto poi de iure solo nel 1947.\nA partire dalla stagione 1914-15 il trofeo fu assegnato in totale 96 volte a 18 diverse squadre ancora in attivit\u00e0, oltre ad altre 5 franchigie sciolte. Prima di quella la Challenge Cup fu vinta da 9 squadre. I Montreal Canadiens hanno vinto la Stanley Cup per 24 volte e detengono anche il record di presenze in finale con 34 apparizioni. Solo in due occasioni il trofeo della Stanley Cup non fu assegnato a nessuna squadra: nel 1919 a causa dell'influenza spagnola, mentre nel 2005 a causa del lockout.\nVincitori.\nEra Challenge Cup (1893-1914).\nIn origine la squadra detentrice della Stanley Cup poteva essere sfidata da un'altra pretendente, anche pi\u00f9 volte in un anno, per poter cos\u00ec divenire la squadra campione in carica. Dal 1912 fu posto un vincolo, infatti le sfide furono organizzate solo al termine delle stagioni regolari delle squadre coinvolte nella sfida per la Stanley Cup.\nNHA contro PCHA (1915-1926).\nNel 1915 le leghe professionistiche PCHA e NHA strinsero un accordo per disputare una serie fra le due squadre vincitrici dei rispettivi campionati. Per la prima volta anche squadre degli Stati Uniti poterono prendere parte alla finale per la Stanley Cup. Per le formazioni dilettantistiche rimaste prive di un trofeo fu invece creata l'Allan Cup.\nNational Hockey League (dal 1927).\nIn seguito allo scioglimento della WHL la NHL rimase l'unica lega maggiore ancora in attivit\u00e0. Nel 1927 de facto la Stanley Cup divent\u00f2 il trofeo assegnato alla squadra vincitrice dei playoff. Nel 1947 la NHL prese ufficialmente possesso del trofeo e sanc\u00ec che nessuna squadra appartenente ad altre leghe avrebbe potuto sfidare la detentrice del titolo. Nel 2006 la Corte Superiore dell'Ontario decret\u00f2 che tale norma fosse contraria alla volont\u00e0 di Lord Stanley. La NHL accett\u00f2 di mettere in palio la coppa qualora la lega non avesse operato come successo nella stagione 2004-05.\nAlbo d'oro.\nDi seguito sono elencate le formazioni vincitrici della Stanley Cup a partire dal 1915, quando rispetto alla vecchia Challenge Cup furono istituite le finali valide per l'assegnazione del titolo."}
{"id": "296429", "revid": "104265", "url": "https://it.wikipedia.org/wiki?curid=296429", "title": "Regole di volo", "text": "Le regole di volo fanno parte delle \"regole dell'aria\" (\"rules of the air\") e si dividono in 5 sezioni: \nAppurato che deve sempre uniformarsi alle regole generali dell'aeronautica, il pilota di un aeromobile deve anche decidere a quali regole attenersi dopo il decollo, cio\u00e8 se condurre il volo in accordo alle regole del volo a vista oppure alle regole del volo strumentale.\nDa questa decisione derivano altre norme e responsabilit\u00e0, come ad esempio l'obbligatoriet\u00e0 o meno di presentare un piano di volo, l'accesso a determinati spazi aerei o la possibilit\u00e0 di volare in condizioni meteorologiche sfavorevoli."}
{"id": "296431", "revid": "118872633", "url": "https://it.wikipedia.org/wiki?curid=296431", "title": "Delfino (onorificenza)", "text": "Il Delfino fu dapprima il soprannome e poi il titolo onorifico dei Signori del Delfinato, regione che da tale titolo prende il nome.\nNel 1349 il Delfino di Vienne Umberto II il Vecchio vendette terre e titolo al re di Francia, a patto che le particolarit\u00e0 del Delfinato venissero preservate e che esso fosse assegnato in appannaggio unicamente all'erede al trono. Da quel momento il titolo di Delfino fu perci\u00f2 attribuito al figlio primogenito e diretto erede del re di Francia.\nPer estensione, in epoca moderna designa genericamente l'erede e l'eletto successore di un'importante famiglia.\nStoria.\nGhigo IV (1095-1142), Conte d'Albon, portava sullo stemma araldico due delfini azzurri in campo d'oro, che gli guadagnarono il soprannome di \"le Dauphin\" (il Delfino). Pare che questo simbolo fosse stato introdotto dalla madre, Matilde di Aetheling nobildonna inglese, che era stata allevata dallo zio cui era molto affezionata, \"Earl of Cumberland\", il quale aveva un delfino nel suo stemma e quindi la nipote l'avesse adottato come emblema. La cosa era piaciuta agli abitanti di Albon che a loro volta inserirono il delfino nelle loro insegne.\nIl titolo si estese anche al territorio che stava sotto la signoria dei d'Albon e che prese il nome di Delfinato. Esso si trovava nel sud-est della Francia e includeva i territori degli odierni dipartimenti dell'Is\u00e8re, della Dr\u00f4me e delle Alte Alpi.\nDelfino di Francia.\nAlla morte di Ghigo IV il titolo di Delfino del Viennois venne tramandato dalla sua discendenza per dieci generazioni, fino al 1349, quando Umberto II del Viennois vendette il Delfinato, titolo nobiliare incluso, al re Filippo VI di Francia, a condizione che quest'ultimo venisse riservato all'erede al trono di Francia. Il titolo venne quindi a indicare il primogenito della famiglia reale: anche la consorte dell'erede venne quindi indicata come \"la Delfina\".\nIl primo principe ereditario francese a portare il titolo fu Carlo V di Francia, nel 1349, e l'ultimo fu il duca d'Angoul\u00eame, figlio di Carlo X, che tuttavia rinunci\u00f2 nel 1830 al titolo provocandone cos\u00ec l'estinzione.\nAltri titoli di Delfino.\nIl titolo di Delfino del Viennois rimase per\u00f2 distinto da quello di Delfino di Francia, sebbene portato dalla medesima persona. Cos\u00ec rimase fino a Luigi XI di Francia, nono Delfino di Francia e diciassettesimo Delfino del Viennois.\nAl piccolo Jaume, figlio di Giovanni I d'Aragona, fu dato nel 1387 il titolo di \"Delfino di Gerona\", ma Jaume mor\u00ec l'anno successivo. Il titolo del pretendente al trono aragonese era Duca di Gerona, e quello di \"Delfino\" venne usato solo per Jaume."}
{"id": "296437", "revid": "29035", "url": "https://it.wikipedia.org/wiki?curid=296437", "title": "Stile asiano", "text": ""}
{"id": "296438", "revid": "5", "url": "https://it.wikipedia.org/wiki?curid=296438", "title": "Toni Papaleo", "text": ""}
{"id": "296439", "revid": "29035", "url": "https://it.wikipedia.org/wiki?curid=296439", "title": "Stile attico", "text": ""}
{"id": "296440", "revid": "1887874", "url": "https://it.wikipedia.org/wiki?curid=296440", "title": "Jay Leno", "text": "Biografia.\nOrigini.\nLeno nasce a New Rochelle, nello stato di New York, da madre scozzese, Catherine Muir, e da padre statunitense, Angelo Leno, nato a New York da una coppia di immigrati italiani originari di Flumeri, paese in provincia di Avellino. Il reale cognome di Leno \u00e8 Muir-Lena (lo si pu\u00f2 evincere dagli anagrafici comunali, evidentemente nella trascrizione \u00e8 stata confusa la \"a\" con la \"o\"). Leno cresce a Andover, Massachusetts, ottenendo un diploma in terapia del linguaggio all'Emerson College nel 1973. Leno era affetto da una leggera forma di dislessia.\nIl periodo cabarettistico.\nLeno cominci\u00f2 la sua carriera come comico solitario, recitando in night club, bar e locali che gli concedevano qualche minuto di tempo sul palco. Presto divenne noto per la sua professionalit\u00e0 e per la sua simpatia sia sul palco che nella vita di tutti i giorni: molto apprezzato era il suo aspetto, soprattutto per il suo mento pronunciato.\nNonostante numerose comparsate in televisione come ospite al \"The Tonight Show\", di Johnny Carson, non ottenne fama immediata e continu\u00f2 a lavorare saltuariamente nei locali. Ci sono testimonianze che Leno lavorava anche in 8 o 9 locali a notte.\nQuando alcuni suoi amici e colleghi diventarono pi\u00f9 influenti nel mondo dei talk show, cominci\u00f2 a comparire sempre pi\u00f9 frequentemente in televisione: fece un numero record di apparizioni sul \"Late Night with David Letterman\". La sua popolarit\u00e0 fu notata dai vertici della NBC, che decisero di renderlo ospite permanente al \"The Tonight Show\" quando Joan Rivers abbandon\u00f2 il programma.\nConduttore del \"Tonight Show\".\nQuando Carson and\u00f2 in pensione nel 1992 Jay Leno divenne il nuovo conduttore del \"The Tonight Show\" dopo una lunga indecisione tra Leno e David Letterman (che era stato considerato da molti il naturale erede di Carson). Letterman firm\u00f2 un accordo con la CBS, dando vita alla eterna rivalit\u00e0 tra il suo programma e quello di Leno. Sebbene Letterman avesse ottenuto migliori risultati all'inizio, \"The Tonight Show\" super\u00f2 il rivale nel 1995 e da allora continu\u00f2 ad essere in vantaggio. Nell'ottobre 2005 Leno ha dichiarato al \"New York Daily News\" che lui e il suo rivale David Letterman non si sono parlati per 13 anni.\nSebbene sia noto soprattutto per la sua arguzia, Leno \u00e8 anche conosciuto per mostrare in TV il suo lato umano. Quando \"The Tonight Show\" torn\u00f2 in onda dopo gli attacchi dell'11 settembre 2001, cancell\u00f2 il suo monologo per parlare dell'accaduto. Parl\u00f2 anche del disastro dello Space Shuttle Columbia, e quando in seguito a delle decisioni arbitrali ci fu una controversia riguardante il pattinaggio artistico alle Olimpiadi invernali 2002, invit\u00f2 i pattinatori canadesi danneggiati e fece suonare l'inno canadese.\nNel 1998, Jay Leno e il suo co-conduttore Kevin Eubanks furono invitati al Pay-per-view della WCW Road Wild 1998, a Sturgis, Dakota del Sud, in cui Leno combatt\u00e9 insieme a Diamond Dallas Page contro Hulk Hogan e il presidente della WCW Eric Bischoff, in seguito all'apparizione delle star del wrestling al \"The Tonight Show\". Il match fin\u00ec con la vittoria di Leno e Page.\nNel 2002, Leno incaric\u00f2 un gruppo di professionisti di costruirgli un robot, chiamato \"Chin Killa\", per il programma \"Battlebots\". Gli fu permesso di partecipare, ma non venne incluso nel torneo non essendo un prodotto amatoriale.\nDal 12 maggio 2003, si sostitu\u00ec a Katie Couric andando a condurre il \"The Today Show\" con Matt Lauer. Nel 50\u00ba anniversario del \"The Tonight Show\" (27 settembre, 2004), annunci\u00f2 il suo ritiro per il 2009, anno in cui il suo contratto avrebbe avuto termine, e che la trasmissione sarebbe stata lasciata a Conan O'Brien.\nIl 6 febbraio 2014, dopo 22 anni, Jay Leno lasci\u00f2 il \"The Tonight Show\". L'ultima serata ebbe ospiti d'eccezione come Billy Crystal, che aveva partecipato anche alla prima puntata condotta da Leno il 25 maggio 1992.\nIl popolare conduttore americano fu, a partire dal 17 febbraio 2014, sostituito alla guida del celebre show da Jimmy Fallon, in precedenza presentatore del \"Late Night Show\".\nCameo, partecipazioni e doppiaggio.\nLeno non \u00e8 un attore molto noto, ma ha partecipato a numerosi film di scarso successo con ruoli secondari all'inizio della sua carriera. Unica eccezione \u00e8 la partecipazione ad un film di discreto successo: \"American Hot Wax\". Il suo ruolo pi\u00f9 importante fu nel film del 1989 \"Collision Course\", una commedia su una coppia di poliziotti male assortita, dove recitava il ruolo del detective insieme all'anziano Pat Morita. Leno apparve anche in un episodio della serie \"Good Times\". Il suo debutto artistico pu\u00f2 essere identificato con l'interpretazione di uno dei ragazzi in piscina nella serie \"Fun with Dick and Jane\" (1977).\nDopo essere diventato protagonista del \"Tonight Show\", Leno ha fatto un gran numero di camei, soprattutto in ruoli di conduttore televisivo o in personaggi caratterizzati ironicamente da un mento prominente. Nel 1994 recit\u00f2 nella parte del Bedrock's Most Wanted Host nel film \"I Flintstones\". Nel 1994 interpret\u00f2 se stesso in \"Major League - La rivincita\" con Charlie Sheen. Nello stesso periodo apparve in \"La tata\" e nella sit-com \"Titus\". Ironizzando sul suo profilo, recit\u00f2 il ruolo di \"Crimson Mentone\" nella serie di cartoni animati \"Due fantagenitori\", \u00e8 inoltre apparso, nel ruolo di se stesso, nel film \"John Q\" di Nick Cassavetes nel 2002 e in \"Calendar Girls\" di Nigel Cole del 2003. Nel 2005, ha prestato la voce ad un idrante animato in \"Robots\". Nel 2006, ha dato la voce ad un armadillo di nome \"Fast Tony\" in \"L'era glaciale 2 - Il disgelo\". Nel 2008 ha doppiato Jack Lanterna in \"Scooby-Doo e il re dei Goblin\".\nJay Leno appare anche in un episodio della serie di cartoni animati \"I Simpson\", dove mette il suo talento al servizio di Krusty il Clown.\nAppare in un episodio de \"I Griffin\", dove minaccia di morte il capitano dei Patriots in uno spezzone. Nel 2015 appare nella serie televisiva I Muppet basata sui pupazzi omonimi, dove invita Fozzie a una festa a casa, durante la quale il pupazzo ruba come \"souvenir\" una ciotola che per Leno era molto importante per poi romperla quando era in procinto di restituirgliela.\nIl processo Jackson.\nNel processo del 2005 a Michael Jackson relativo alle accuse di pedofilia, Leno appar\u00ec come testimone della difesa: era prevista la presenza di molti personaggi famosi, ma Leno fu uno dei pochi a testimoniare.\nCome testimone gli venne impedito di continuare a fare battute sul caso; tuttavia Leno e i suoi autori ottennero una deroga dopo l'intervento della NBC, purch\u00e9 le battute non fossero legate alle sue dichiarazioni in tribunale.\nNella deposizione, la difesa si aspettava che Leno dicesse che aveva dichiarato alla polizia che l'accusatore di Jackson sarebbe stato istruito dalla madre su come avrebbe potuto ottenere dei soldi dalla vicenda; mentre invece egli afferm\u00f2 di non aver mai chiamato la polizia, n\u00e9 di esser stato a conoscenza di alcun passaggio di denaro, ragion per cui la testimonianza sembr\u00f2 ai giudici falsa e preparata.\nHobby.\nLeno \u00e8 un noto collezionista di auto e moto d'epoca, che acquista e restaura personalmente. Occasionalmente guida alcune di queste auto, inclusa una Stanley Steamer originale, da casa al suo studio. \u00c8 un promotore delle arti meccaniche e scrive su \"Popular Mechanics\". Leno possiede, fra le altre, una Mercedes SLR McLaren, una Porsche Carrera GT una McLaren F1 e svariate auto italiane tra cui una Lamborghini Miura, una Lamborghini Countach, una Lamborghini Espada e numerose pregiate Lancia di cui \u00e8 profondo conoscitore storico.\nNel 2001, Leno mise all'asta una motocicletta Harley-Davidson firmata dagli ospiti illustri del suo programma per aiutare le vittime dell'11 settembre: la moto fu venduta a 360.000 dollari. Nel 2005 ne vendette altre due, una per le vittime dello tsunami in Asia (810.000 dollari) e una per le vittime dell'uragano Katrina (1.505.100 dollari).\nUn'auto personalizzata di Leno (Chiamata con il suo nome, Jay Leno Tank Car, per via della sua imponente statura, e per il potente motore che ricorda quello di un carro armato) \u00e8 stata inserita nei videogiochi \"Gran Turismo 4\", \"Gran Turismo 5\" e \"Gran Turismo 6\".\nNel 2014 Jay Leno partecipa alla Mille Miglia al volante di una Jaguar XK 120 del 1951 appartenuta a Sir James Scott-Douglas.\nAppassionato di wrestling , ha avuto ruoli in alcune faide dell'ormai defunta World Championship Wrestling.\nVita privata.\nLeno \u00e8 sposato dal 1980 con la filantropa Mavis Elizabeth Nicholson, famosa per il suo lavoro con le donne afghane sotto il regime talebano. I due non hanno figli.\nDoppiatori italiani.\nDa doppiatore \u00e8 sostituito da:"}
{"id": "296442", "revid": "1892736", "url": "https://it.wikipedia.org/wiki?curid=296442", "title": "Storia della Costa d'Avorio", "text": "Non si sa molto della storia della Costa d'Avorio nel periodo precedente l'arrivo delle navi europee, i primi contatti avvennero nel 1637 quando alcuni missionari francesi approdarono nei pressi di Assinie vicino al confine con la Costa d'Oro (attuale Ghana).\nEpoca precoloniale.\nIl gruppo etnico principale vi giunse in epoca abbastanza recente, dalle zone vicine: il popolo Kru migr\u00f2 dalla Liberia attorno al 1600; i Senoufo e i Lubi vi giunsero scendendo verso sud dal Burkina Faso e dal Mali. Bisogna aspettare il XVIII e XIX secolo perch\u00e9 vi giungesse anche il popolo Akan, inclusi i Baoul\u00e9, che emigrarono dal Ghana nell'area orientale del paese, insieme ai Malink\u00e9, migrati nello stesso periodo dalla Guinea verso il nordovest della Costa d'Avorio. In confronto con il confinante Ghana, la Costa d'Avorio non ha sofferto molto del traffico di schiavi. Le navi dei mercanti di schiavi preferivano altre zone lungo la costa che offrivano approdi migliori.\nInizi del colonialismo europeo in Africa.\nLa storia degli imperi coloniali \u00e8 dominata da due periodi fondamentali. Il primo periodo inizia alla fine del Quattrocento e si chiude alla fine del Settecento, il secondo si apre all'alba del XIX secolo e si prolunga fino al 1950. Il primo \u00e8 caratterizzato da tentativi di espansione commerciale: dall'oltremare si importano merci di grande valore (oro, pietre preziose, spezie e schiavi) in quanto i costi di trasporto sono molto alti. La seconda fase invece prende piede con la rivoluzione industriale che abbassa i costi di trasporto e aumenta il consumo di materie prime.\nFino al 1880, l'Inghilterra \u00e8 dominatrice\u00e8 assoluta della corsa coloniale, seguita dai Paesi Bassi e dalla Francia.\nDopo il 1880, la rivalit\u00e0 fra le potenze coloniali acquisisce una nuova dimensione, dopo la comparsa di nuovi concorrenti (Germania, Italia, Stati Uniti, Belgio e Giappone).\nLa colonizzazione si estende dall'Africa subsahariana, ultima regione a subire l'espansione territoriale europea.\nLa conquista dell'Africa nera, terminata intorno al 1913, segna, in pratica, la fine della spartizione della Terra.\nAll'alba dell'era industriale, la colonizzazione interessa il 18% delle terre emerse e circa il 3% della popolazione.\nIntorno al 1938, momento del suo apogeo, s'impone sul 42% delle superfici e sul 32% degli abitanti del pianeta.\nL'esplorazione dell'Africa inizia nel \u2018400, quando gli Europei cercano una via alternativa per le Indie, da dove importavano le spezie.\nQuesto commercio, prima della conquista ottomana della Terra Santa, era in mano a mercanti italiani (in particolare genovesi).\nCos\u00ec nel 1400, alcuni navigatori italiani, e poi portoghesi, cominciarono a esplorare la costa occidentale dell'Africa.\nNel 1498, Vasco de Gama doppia il capo di Buona Speranza, aprendo quindi una via marittima diretta tra l'Europa e le Indie.\nProgressivamente gli Europei esplorano le coste dell'Africa e risalgono i grandi fiumi dove trovano mercati d'oro, pietre preziose, schiavi, avorio e caff\u00e8.\nFino al XIX secolo, il continente africano presentava solo forme di colonialismo commerciale diffuso lungo le coste.\nDal XIX secolo inizia il colonialismo moderno, voluto allo sfruttamento delle risorse dei paesi colonizzati.\nEbbe inizio cos\u00ec la corsa alle colonie in Africa: le potenze europee (soprattutto Gran Bretagna e Francia) inviano militari per occupare i vasti territori africani nell'entroterra.\nQuesti territori, secondo gli europei, formalmente non appartenevano a nessuno e venivano occupati sia con la forza, si con la diplomazia, con trattati coi capi delle trib\u00f9 africane che in questa maniera cedevano sovranit\u00e0 alle potenze europee.\nInizi del colonialismo europeo in Costa d'Avorio.\nI portoghesi, seguiti da olandesi e francesi, iniziarono a commerciare con l'Africa occidentale nel Cinquecento, ma la scarsit\u00e0 di porti naturali della Costa d'Avorio imped\u00ec una colonizzazione europea del suo territorio.\nL'unico commercio che si svilupp\u00f2 nel Seicento fu quello dell'avorio, che condusse gli elefanti della zona all'estinzione, tanto che questo commercio all'inizio del Settecento cess\u00f2 del tutto.\nA met\u00e0 dell'Ottocento i Francesi istituirono i primi avamposti di Assinie e Grand-Bassam, stipulando dei trattati con i capi locali ai quali pagavano un dazio per l'uso della terra.\nLa sconfitta della Francia nella guerra franco-prussiana (nel 1871) costrinse i francesi a ritirare le loro guarigioni militari dai loro avamposti nell'Africa occidentale, lasciandovi solo le comunit\u00e0 di mercanti.\nL'avamposto di Grand-Bassam fu affidato ad un armatore di Marsiglia, Arthur Verdier, che nel 1878 divenne il ministro residente (agente diplomatico) francese nella regione, col compito di restaurare i presidi militari per proteggere le installazioni commerciali.\nNel 1884, Francia e Germania organizzarono una conferenza a Berlino per regolare la \u201ccorsa alle colonie\u201d in Africa.\nNel 1886 la Francia procedette all'occupazione effettiva della Costa d'Avorio (chiamata in francese \"C\u00f4te-d'Ivoire\").\nL'anno dopo il tenente Louis Gustav Binger, intraprese un viaggio d'esplorazione di due anni all'interno della Costa d'Avorio.\nDurante questo viaggio, egli negozi\u00f2 quattro trattati con capi locali della Costa d'Avorio e nello stesso anno un suo agente (Lapl\u00e8ne) negozi\u00f2 altri cinque trattati che estesero l'influenza francese su tutto il paese fino al bacino del Niger.\nNel 1889 anche la Gran Bretagna riconobbe la sovranit\u00e0 francese su quest'area e la Francia promosse Lapl\u00e8ne a governatore del territorio.\nNel 1893 la Costa d'Avorio fu proclamata una colonia francese e Binger, gi\u00e0 capitano, fu nominato governatore.\nLa capitale della colonia fu Grand-Bassam, successivamente trasferita a Bingerville, dal 1893 al 1896.\nAbidjan inizi\u00f2 a svilupparsi e negli anni '30 divent\u00f2 la citt\u00e0 pi\u00f9 importante della colonia.\nAccordi con la Liberia nel 1892 e con la Gran Bretagna nel 1893 permisero di fissare i confini occidentali e orientali della colonia, ma i confini settentrionali non furono fissati fino al 1947 perch\u00e9 i francesi speravano di annettere parti dell'Alto-Volta (attuale Burkina Faso) e del Sudan francese (attuale Mali) alla colonia della Costa d'Avorio.\nIl 10 marzo 1893 la Costa d'Avorio divent\u00f2 colonia francese.\nBinger cominci\u00f2 una serie di campagne militari contro Samory Tur\u00e9, fondatore dell'impero Luassdu che resistette ai francesi nell'Africa occidentale dal 1882 fino alla cattura nel 1898.\nSamory Tur\u00e9 importava armi da fuoco moderne dalla colonia britannica della Sierra Leone.\nLa conquista delle miniere d'oro di Bu\u00e8 (poste tra Mali e Guinea) gli permise di formare un esercito moderno con pi\u00f9 di 30.000 soldati, organizzati su modello europeo.\nI francesi riuscirono a catturarlo solo nel 1898 e a pacificare la regione.\nColonizzazione francese.\nLa Francia si interess\u00f2 alla Costa d'Avorio intorno al 1840, persuadendo i capi locali a dare il monopolio dei commerci lungo la costa ai mercanti francesi. Successivamente, i francesi costruirono delle basi navali per tenere lontano gli altri mercanti e iniziarono una conquista sistematica dell'interno. L'occupazione fu ottenuta soltanto intorno al 1890 dopo una lunga guerra contro i Mandingo, originari per lo pi\u00f9 del Gambia.Tra il 1900 e il 1911, la popolazione ivoriana fu vittima di un genocidio, riducendosi da 1,5 milioni a 160.000, a causa della schiavit\u00f9 imposta dal colonialismo francese. La resistenza armata da parte dei Baoul\u00e9 e di altri gruppi dell'est continu\u00f2 fino al 1917.\nI francesi avevano un obiettivo prevalente: stimolare la produzione di generi per l'esportazione. In breve tempo furono avviate lungo la costa delle piantagioni per la produzione di caff\u00e8, cacao e olio di palma. La Costa d'Avorio divenne l'unico paese dell'Africa Occidentale con una apprezzabile popolazione di coloni; altrove, in Africa occidentale e centrale, i francesi e gli inglesi erano essenzialmente dei burocrati. Di conseguenza, un terzo delle piantagioni di cacao, caff\u00e8 e banane erano nelle mani di cittadini francesi e un odiato sistema di lavoro forzato divenne la spina dorsale dell'economia.\nNel 1900 i francesi introdussero la tassa del testatico, col che poterono iniziare una serie di lavori pubblici nella colonia. \nDurante la seconda guerra mondiale (1943) tutte le colonie dell'Africa occidentale passarono al potere di Charles de Gaulle.\nFino al 1958, Parigi amministrava la Costa d'Avorio, nominandovi i propri governatori.\nNel dicembre 1958, dopo un referendum, la Costa d'Avorio proclam\u00f2 l'indipendenza.\nL'indipendenza.\nF\u00e9lix Houphou\u00ebt-Boigny, figlio di un capo Baoul\u00e9, era destinato a diventare l'artefice dell'indipendenza della Costa d'Avorio. Nel 1944 fond\u00f2 il primo sindacato agricolo dei coltivatori di cacao come lui. Irritati dal fatto che la politica coloniale favorisse i proprietari di piantagioni francesi, i coltivatori si unirono per reclutare lavoratori migranti per le loro aziende. Houphou\u00ebt-Boigny assunse in breve un ruolo di rilievo e dopo solo un anno venne eletto al parlamento francese. Un anno dopo la Francia abol\u00ec il lavoro forzato. Man mano che Houphou\u00ebt-Boigny inizi\u00f2 ad apprezzare il potere e il denaro della sua nuova posizione, divenne pi\u00f9 amichevole nei confronti dei francesi, e lasci\u00f2 gradualmente cadere le rivendicazioni pi\u00f9 radicali. La Francia lo ricompens\u00f2 facendolo diventare il primo africano a diventare ministro in un governo europeo.\nAl momento della indipendenza della Costa d'Avorio nel 1960, il Paese era nettamente il pi\u00f9 prospero dell'Africa Occidentale Francese, da qui proveniva infatti oltre il 40% delle esportazioni totali della regione. Quando Houphou\u00ebt-Boigny divenne il primo presidente della Costa d'Avorio, il suo esecutivo assicur\u00f2 ai coltivatori prezzi elevati per stimolare ulteriormente la produzione. La produzione di caff\u00e8 aument\u00f2 in modo significativo lanciando la Costa d'Avorio al terzo posto come volume totale esportato dopo Brasile e Colombia. Per il cacao avvenne lo stesso: gi\u00e0 nel 1979 il Paese ne era il maggiore produttore mondiale, diventando ben presto anche il maggior esportatore africano di ananas e olio di palma. Tecnici francesi avevano pilotato da dietro le quinte questo programma, noto come il \"miracolo ivoriano\". Se nel resto dell'Africa gli europei venivano espulsi a seguito dei processi di indipendenza, in Costa d'Avorio al contrario aumentavano vistosamente. La comunit\u00e0 francese crebbe da 10000 a 50000 unit\u00e0, la maggior parte dei quali insegnanti e consiglieri. Per 20 anni l'economia mantenne un tasso annuo di crescita di quasi il 10%: il maggiore fra i paesi africani non esportatori di petrolio.\nIl governo di Houphou\u00ebt-Boigny.\nHouphou\u00ebt-Boigny govern\u00f2 con una fermezza definita da alcuni \"pugno di ferro\" e da altri \"metodo paternalistico\". La stampa non era indipendente ed era ammesso un unico partito politico. Houphou\u00ebt-Boigny fu anche il maggior ideatore Africano di progetti faraonici. Fu aspramente criticato per avere utilizzato ingentissime risorse allo scopo di trasformare il suo villaggio, Yamoussoukro, nella nuova capitale. All'inizio degli anni ottanta l'economia ivoriana fu scossa dai contraccolpi della recessione internazionale e dalla siccit\u00e0 locale. Anche a causa del taglio indiscriminato degli alberi da alto fusto e della caduta del prezzo dello zucchero, il debito estero triplic\u00f2. L'eco dell'aumento della criminalit\u00e0 ad Abidjan arriv\u00f2 sino in Europa. Il miracolo era finito.\nNel 1982 Laurent Gbagbo fond\u00f2 in esilio il Fronte Popolare Ivoriano, ispirandosi al Partito Socialista Francese.\nNel 1990 centinaia di lavoratori civili scioperarono, insieme agli studenti che protestavano contro la corruzione istituzionale. L'agitazione forz\u00f2 il governo ad accettare la democrazia multipartitica. Houphou\u00ebt-Boigny divenne sempre pi\u00f9 debole e mor\u00ec nel 1993. Il suo successore fu Henri Konan B\u00e9di\u00e9.\nIl governo B\u00e9di\u00e9.\nNell'ottobre 1995 B\u00e9di\u00e9 venne confermato alla presidenza con il 96% dei voti contro un'opposizione frammentata e disorganizzata. Il suo governo perse per\u00f2 in breve tempo il sostegno internazionale. B\u00e9di\u00e9 favor\u00ec l'aumento della corruzione, causando la diffusione del malcontento anche all'interno dell'esercito. Mand\u00f2 in prigione diverse centinaia di sostenitori dell'opposizione ma d'altro canto miglior\u00f2 l'economia, almeno superficialmente, con la diminuzione dell'inflazione e un tentativo di eliminare il debito estero.\nL'ivorianit\u00e0.\nAl contrario di Houphou\u00ebt-Boigny, che fu molto attento nell'evitare ogni forma di conflitto etnico lasciando l'accesso alle posizioni di potere a tutti i cittadini indipendentemente dalla provenienza, Bedi\u00e9 enfatizz\u00f2 il concetto di \"ivorianit\u00e0\" (\"Ivoirit\u00e9\") tramite il quale escluse dalle elezioni presidenziali Alassane Ouattara, suo principale rivale e candidato dell'opposizione, usando come pretesto le sue presunte origini dal Burkina Faso.\nLa decisione dell'esclusione di Ouattara infiamm\u00f2 l'opposizione, in gran parte sostenuta dagli Ivoriani del nord. Reagendo all'esclusione del suo candidato migliore, l'opposizione boicott\u00f2 in maniera massiccia lo scrutinio e denunci\u00f2 la manovra. Poco dopo, il presidente B\u00e9di\u00e9 allontanava il generale Gue\u00ef, capo dell'esercito, dopo che quest'ultimo aveva rifiutato di impegnare le sue truppe contro l'opposizione.\nQuattro anni dopo essere stato allontanato, cio\u00e8 il 24 dicembre 1999, il generale Robert Gu\u00e9\u00ef, alla testa di un gruppo di soldati, rovesci\u00f2 il governo di Henri Konan B\u00e9di\u00e9. Accolto come un riparatore dei torti dalla popolazione, il generale Gue\u00ef promise di ridurre il crimine e la corruzione; i generali fecero pressioni per introdurre severe misure di austerit\u00e0 economica, e auspicarono una societ\u00e0 meno dispendiosa, anche attraverso campagne di sensibilizzazione lungo le strade. L'esercito instaur\u00f2 il 4 gennaio 2000 un Comitato di Salute Pubblica con il compito di condurre al pi\u00f9 presto a libere elezioni nel paese.\nIl governo Gbagbo.\nIl 1\u00ba agosto 2000 la Costa d'Avorio si dot\u00f2 di una nuova costituzione, approvata dall'86% degli elettori ivoriani in occasione di un plebiscito popolare condotto nel mese precedente. Grazie alla nuova costituzione, il generale Gue\u00ef, su modello del suo predecessore, Henri Konan B\u00e9di\u00e9, decise a sua volta di invocare il concetto di ivorianit\u00e0 per escludere Alassane Ouattara dalla corsa elettorale per una seconda volta. Il generale Gue\u00ef e Laurent Gbagbo, candidato del Fronte Popolare Ivoriano, si trovarono allora ad essere i soli candidati alla presidenza del paese.\nL'elezione, tenutasi nell'ottobre del 2000, non fu n\u00e9 pacifica n\u00e9 democratica: la vigilia delle elezioni fu segnata da agitazioni sia tra le file dell'esercito che tra i civili. Il tentativo di brogli elettorali da parte di Gu\u00e9i port\u00f2 a un sollevamento popolare, che caus\u00f2 la morte di 180 persone e la sua rapida sostituzione con il vincitore delle elezioni, Gbagbo. Appena eletto, il presidente Gbagbo respinse la legittimit\u00e0 politica di Alassane Ouattara, capo del RDR (raccolta dei repubblicani) scatenando violente proteste nel nord del paese.\nIl 19 settembre 2002, truppe di ribelli provenienti dal nord guadagnarono il controllo di gran parte del paese. L'ex presidente Gu\u00e9i rimase ucciso nei combattimenti. Una prima tregua con i ribelli, che godevano del pieno appoggio della popolazione del nord, prevalentemente musulmana, si rivel\u00f2 di breve durata e ripresero i combattimenti per conquistare le principali zone di coltivazione del cacao. La Francia invi\u00f2 delle truppe per il rispetto dei confini della tregua; milizie irregolari, comprendenti signori della guerra e combattenti provenienti dalla Liberia e dalla Sierra Leone, approfittarono della crisi per impossessarsi di parte delle regioni occidentali.\nNel gennaio 2003, il presidente Gbagbo e i capi dei ribelli firmarono degli accordi per la creazione di un governo di unit\u00e0 nazionale. Il coprifuoco fu tolto e le truppe francesi ripulirono il confine occidentale del paese, che era fuori controllo. Ma i problemi centrali rimasero e nessuna delle due fazioni riusc\u00ec a realizzare i propri obiettivi.\nDa allora, il governo di unit\u00e0 nazionale si \u00e8 dimostrato estremamente instabile. Nel marzo 2004, 120 persone furono uccise durante un raduno dell'opposizione. Un rapporto sull'accaduto concluse che le uccisioni erano state premeditate. Nonostante i mediatori delle Nazioni Unite fossero sul posto, le relazioni tra Gbagbo e l'opposizione continuarono a deteriorarsi.\nLe elezioni del 2010.\nIl 31 ottobre 2010 si sono svolte nuove elezioni presidenziali: tra i candidati vi erano Alassane Ouattara, candidato del Raggruppamento dei Repubblicani, e Laurent Gbagbo, candidato del Fronte Popolare Ivoriano, che ottennero al primo turno rispettivamente il 32,08% e il 38,02%. Il 28 novembre si \u00e8 svolto il ballottaggio, al termine del quale la Commissione elettorale indipendente ha dichiarato vincitore Alassane Ouattara con il 54,10% dei voti. Gbagbo, contestando il risultato a lui avverso, non ha lasciato la Presidenza nonostante le innumerevoli pressioni provenienti anche dall'estero. Con il fallimento di tutte le trattative diplomatiche si \u00e8 cos\u00ec giunti ad un nuovo sanguinoso scontro tra opposte fazioni che ha percorso tutto il paese. Dopo l'intervento di truppe francesi (su mandato ONU a seguito della risoluzione 1975 votata quasi all'unanimit\u00e0), l'11 aprile 2011 Gbagbo viene arrestato e consegnato alla Corte Penale Internazionale dove \u00e8 detenuto con l'accusa di crimini contro l'umanit\u00e0.\nLo stesso giorno il Consiglio Costituzionale proclama Alassane Ouattara nuovo Presidente della Costa d'Avorio."}
{"id": "296446", "revid": "599013", "url": "https://it.wikipedia.org/wiki?curid=296446", "title": "Angu\u00e8lla", "text": ""}
{"id": "296447", "revid": "169529", "url": "https://it.wikipedia.org/wiki?curid=296447", "title": "Stile rodiese", "text": "Lo stile rodiese o rodio \u00e8 uno stile letterario della letteratura latina, caratterizzato da una prosa pi\u00f9 temperata rispetto all'asianesimo, ma priva dell'asciuttezza dell'atticismo. Massimo esponente di questo stile fu Marco Tullio Cicerone.\nStoria.\nAttaccato da oratori \"atticisti\", come Licinio Calvo e Marco Giunio Bruto, i quali lo accusavano di volgersi ad uno stile asiano, Cicerone rispose con una serie di opere retoriche, nelle quali chiariva la sua posizione, presentando il dibattito dal suo specifico punto di vista: \"Brutus\", \"Orator\", \"De optimo genere oratorum\".\nIn queste opere Cicerone attacca sia atticisti che asiani, teorizzando la \"posizione rodiese\". Egli chiama cos\u00ec lo stile della scuola di retorica di Apollonio Molone da lui stesso frequentata nell'isola di Rodi, durante il suo soggiorno in Grecia e Asia Minore fra il 79 e il 77 a.C. In seguito a tale insegnamento, si sarebbe spogliato della sua \"frondosit\u00e0 giovanile\" (\"iuvenilis redundantia\") - che lo portava ad un'oratoria imparentabile con quella degli asiani - per volgersi alla vera oratoria della \"scuola rodiese\".\nCaratteristiche.\nIl vero oratore, infatti, non \u00e8 l'atticista che punta ad uno stile scarno e privo di forza, n\u00e9 l'asiano che esagera nel patetismo e nell'ampollosit\u00e0. \u00c8 invece colui che sa usare bene tutti e tre i diversi livelli stilistici, mescolandoli nella loro variet\u00e0 anche all'interno di una stessa orazione, a seconda che occorra spiegare, dilettare o commuovere il pubblico con forti emozioni. \nQuesta triplice variet\u00e0 \u00e8 stata quella che ha saputo usare il pi\u00f9 perfetto degli oratori \"attici\", che per\u00f2 gli atticisti tendono a mettere in disparte: Demostene. Ne consegue che la vera oratoria \u00e8 quella che guarda a Demostene e alla sua compiuta padronanza di registri, cio\u00e8 quella della \"scuola rodiese\", cio\u00e8 quella di Cicerone stesso. \nQuintiliano definir\u00e0 questo stile una via di mezzo fra asianesimo ed atticismo, non sovrabbondante come il primo, n\u00e9 troppo stringato come il secondo (\"Institutio oratoria\", XII, 10, 18)."}
{"id": "296448", "revid": "1226", "url": "https://it.wikipedia.org/wiki?curid=296448", "title": "Regole di Volo", "text": ""}
{"id": "296459", "revid": "1932553", "url": "https://it.wikipedia.org/wiki?curid=296459", "title": "Campo di sterminio di Treblinka", "text": "Treblinka fu (con Che\u0142mno, Be\u0142\u017cec, Sobib\u00f3r e Auschwitz-Birkenau) uno dei principali campi di sterminio del regime nazista durante l'Olocausto. I due campi di Treblinka si trovano nel territorio del Comune di Kos\u00f3w Lacki Dopo Be\u0142\u017cec e Sobib\u00f3r, fu l'ultimo dei tre campi di sterminio aperti nel 1942 nell'est della Polonia occupata a entrare in funzione, nel luglio 1942, al fine di attuare l'Operazione Reinhard (in tedesco \"Aktion Reinhardt\"), nome in codice dato dai nazisti al progetto di sterminio degli ebrei in Polonia. Il campo di Treblinka \u00e8 tristemente noto, nei rapporti fatti dai pochi sopravvissuti, per lo sterminio perpetrato con balorda violenza ed insolita ferocia sulle vittime.\nSecondo alcune stime, in soli sedici mesi, nel campo furono uccisi dai ai internati, secondo solo al numero delle vittime di Auschwitz II (Birkenau).\nContesto storico.\nIl primo campo di sterminio nazista fu Che\u0142mno nel 1941, seguito poi da Be\u0142\u017cec, Sobib\u00f3r e infine Treblinka, la cui costruzione iniziata a fine maggio-inizio giugno del 1942 fu conclusa e divenne operativa il 22 luglio 1942. A sessanta chilometri da Varsavia e vicino a una zona scarsamente popolata, nascosta da una folta vegetazione boschiva e di alte piante di pini, il campo di sterminio venne costruito da imprese tedesche nelle vicinanze di un preesistente campo penale istituito nel 1941.\nQuesti campi furono creati per l'eliminazione e l'esproprio dei beni di Ebrei provenienti dalla Galizia, dai ghetti e dai territori del Governatorato Generale nell'Europa Orientale, sterminio necessario per la pulizia etnica (o \"arianizzazione\") effettuata in vista dell'insediamento della popolazione tedesca per la colonizzazione in quelle regioni, a guerra finita.\nQuando si fosse realizzato il sogno hitleriano del grande \"Tausendj\u00e4hriges Reich\" (Reich Millenario), anche per i nuovi vasti territori conquistati, i nazisti avrebbero continuato dopo la guerra lo sterminio per la pulizia etnica e la riduzione in schiavit\u00f9 degli Ebrei rimasti e di circa 50 milioni di slavi seguendo sempre le direttive del Generalplan Ost (Piano Generale per l'Est) del 1940; questo piano prevedeva che il sistema del genocidio escogitato e applicato nei campi di sterminio della Polonia come Treblinka si sarebbe esteso su ben pi\u00f9 vasta scala anche per tutti i territori fino agli Urali, pensati come il nuovo confine tedesco.\nCome gi\u00e0 detto il campo di Treblinka fu costruito nell'ambito dell'Operazione Reinhard ideata dal fanatico nazista Reinhard Heydrich allora governatore del Protettorato di Boemia e Moravia, per attuare la Soluzione finale del problema ebraico decisa da Hitler all'inizio del 1942. Questo progetto prevedeva specificamente di effettuare il genocidio ebraico, gi\u00e0 iniziato dalle unit\u00e0 mobili di sterminio delle Einsatzgruppen, che fino a quel momento avevano ucciso un milione di persone tra Ebrei, Zingari e Commissari politici sovietici, dentro recinti di campi di concentramento precostituiti. L'uso dei campi si rendeva necessario per ovviare ad inconvenienti che si erano venuti a creare con lo sterminio mobile.\nIl progetto di Heydrich attuava una forma pi\u00f9 \"umana\" per le esecuzioni ma non per le vittime, bens\u00ec per le truppe che dovevano compiere i massacri. Con la creazione dei campi di sterminio si evitava ai militi delle SS l'\"imbarbarimento\" derivato dall'uccisione diretta con armi da fuoco, armi bianche o altro, astraendo con l'uso di camere a gas, l'atto di uccidere, cos\u00ec snervante e stressante degli esecutori che dovevano attuarlo. Questo grave inconveniente era emerso dalle osservazioni sulle unit\u00e0 operative delle Einsatzgruppen; altri inconvenienti erano l'impossibilit\u00e0 di tenere segreta l'operazione e un numero di eliminati inferiore rispetto a quello indicato; era chiaro che, in vista degli immani eccidi pianificati, servisse un sistema pi\u00f9 veloce, un omicidio di massa su \"scala industriale\" invece di quello, seppur micidiale, delle esecuzioni dirette. Di qui la nascita dei lager di sterminio, recinti in cui i massacri potevano avvenire con tutta tranquillit\u00e0, al riparo di sguardi indiscreti; i capi nazisti erano convinti che le generazioni future tedesche non avrebbero capito lo sterminio e ne sarebbero rimaste turbate; quindi tutto il genocidio doveva passare sotto silenzio ed essere tenuto nascosto.\nIn realt\u00e0 gli stessi capi del nazismo temevano le ripercussioni e le accuse della comunit\u00e0 internazionale che si sarebbero sollevate contro la Germania e specialmente contro di loro che avevano attuato il genocido.\nUna volta che la verit\u00e0 dei campi di sterminio fosse venuta a galla, sarebbero stati bollati per sempre come criminali storici ed esposti al rischio di condanne, come poi in effetti accadde.\nNel novembre 1941 era gi\u00e0 stato costruito, nei pressi di una grande cava di ghiaia, il campo di lavoro Treblinka (\"Arbeitslager Treblinka\"), denominato in seguito \"Treblinka I\". Questo campo, quasi sconosciuto rispetto al suo drammatico omonimo, sorse a circa a sud del sito di fondazione del futuro campo di sterminio e i prigionieri ivi rinchiusi, per la maggior parte prigionieri politici polacchi (ed alcuni ebrei), vennero impiegati in lavori di scavo e trasporto dei materiali della vicina cava. Treblinka I fu liberato nell'agosto 1944 dalle forze sovietiche avanzanti. Si stima che in questo campo siano transitate circa persone (la popolazione del campo oscillava tra i ed i deportati) e che almeno la met\u00e0 sia morta a causa delle difficili condizioni di vita.\nIl campo di sterminio di Treblinka vero e proprio, fu operativo, invece, dal 22 luglio 1942 al 19 ottobre 1943. Anch'esso, come il primo, prese il nome del villaggio presso il quale venne costruito, oggi nel comune di Ma\u0142kinia G\u00f3rna, a a nord-est di Varsavia, nel voivodato della Masovia di Polonia.\nQuesto lager di sterminio era diviso in due sezioni, \"Campo 1\" e \"Campo 2\" e fu chiamato \"Treblinka II\" per differirlo dal precedente Treblinka I, il campo di lavoro.\nStoria del campo.\nPrima dell'Operazione Reinhard pi\u00f9 di un milione di ebrei erano stati uccisi dalle \"Einsatzgruppen\", unit\u00e0 mobili delle SS che avevano come compito quello di sterminare gli ebrei nei territori conquistati dall'esercito tedesco. Divent\u00f2 ben presto evidente per\u00f2 che tali squadre non erano in grado di occuparsi dei milioni di ebrei che i nazisti avevano concentrato nei ghetti delle citt\u00e0 polacche. Paradossalmente le autorit\u00e0 naziste erano preoccupate dell'imbarbarimento e del logor\u00eco mentale degli uomini delle \"Einsatzgruppen\" \u00abcostretti\u00bb ad uccidere direttamente le vittime in ogni modo possibile, sia esso con un colpo alla nuca, mitragliatrici o addirittura appiccando il fuoco ad edifici pieni di gente.\nCos\u00ec Treblinka, assieme agli altri campi dell'Operazione Reinhard, fu realizzato apposta per la rapida eliminazione degli ebrei dei ghetti. Il campo di Treblinka fu pronto per lo sterminio dal 22 luglio 1942, quando giunsero i primi convogli di prigionieri: Secondo un rapporto del comandante di brigata delle SS J\u00fcrgen Stroop approssimativamente ebrei furono trasportati in treni merci dal ghetto di Varsavia a Treblinka durante il periodo dal 22 luglio 1942 al 3 ottobre 1942. Mediamente arrivavano a Treblinka fino a vittime al giorno avviate subito al \"trattamento speciale\" cio\u00e8 allo sterminio; i giorni in cui ne arrivavano 6 - erano considerati \"giorni di magra\".\nIl campo fu costruito a a nord-est della capitale polacca, Varsavia, vicino a Malkinia-Gorna, un nodo ferroviario lungo la linea Varsavia - Bialystok, a nord-ovest del villaggio di Treblinka e della sua stazione ferroviaria a cui, il 15 giugno 1942 il campo fu collegato con un binario di scambio. Il luogo scelto era fittamente boscoso, nascosto alla vista e ben collegato alla rete ferroviaria di mezza Europa.\nI lavori di costruzione iniziarono nel tardo maggio - inizio giugno 1942. Gli appaltatori erano le ditte tedesche di costruzione Sch\u00f6nbronn (Lipsia) e Schmidt-M\u00fcnstermann. Il filo spinato fu fornito dalla Societ\u00e0 Deutsche Seil - und Drahtfabrik. Ebrei di Varsavia e delle citt\u00e0 circostanti, cos\u00ec come prigionieri di Treblinka I, furono utilizzati per completare la costruzione. Incaricato dei lavori fu l'SS-Hauptsturmf\u00fchrer Richard Thomalla, l'esperto di costruzioni dell'Aktion Reinhard.\nIl primo comandante del campo fu l'austriaco SS-Obersturmf\u00fchrer Irmfried Eberl, che aveva prestato servizio a Bernburg, uno dei sei famigerati centri di eutanasia tedeschi. Nell'agosto 1942 Eberl fu rimosso dal comando dal supervisore dei campi Globocnik, quando con Wirth aveva visitato Treblinka, dopo essere stato informato della cattiva gestione del processo di sterminio e fu sostituito da Franz Stangl, SS-Obersturmf\u00fchrer, gi\u00e0 comandante del campo di sterminio gemello di Sobibor. Christian Wirth si stabil\u00ec temporaneamente a Treblinka per risolvere il caos creato da Eberl, portando con s\u00e9 diversi uomini esperti delle SS di Belzec, come Franz e il famoso Hackenholt, per assisterlo nel compito.\nA Natale del 1942, Stangl fece costruire una falsa stazione ferroviaria di Treblinka: un orologio dipinto, fisso sulle ore 6:00, una finta biglietteria, tabelloni degli orari e vistose frecce indicanti i treni \"Per Varsavia\", \"Per Wolkowice\" e \"Per Bia\u0142ystok\". Per tranquillizzare le vittime arrivate gli altoparlanti diffondevano piacevole musica, mentre la voce del comandante chiedeva la loro collaborazione, dicendo che erano giunti in un campo di transito, dove sarebbero stati sottoposti a docce, disinfezione e poi rifocillati con una zuppa calda prima di essere smistati verso comodi campi di lavoro. Alle donne si dovevano tagliare i capelli sempre per ragioni igieniche.\nTra i primi di settembre 1942 e gli inizi di ottobre 1942, fecero allora costruire altre dieci \"nuove camere a gas\", comprendenti stanze pi\u00f9 capienti e dotate come le prime, di doppie porte parallele, una per l'entrata delle vittime e l'altra per lo sgombero dei loro corpi; in totale tredici camere a gas.\nFu demolita la grande ciminiera della vecchia fabbrica di vetro di Malkinia, allo scopo di reperire materiali di risulta necessari per la costruzione del nuovo edificio. Le dieci camere a gas furono cos\u00ec erette con i mattoni riutilizzati con grande economia, dall'esperto in costruzioni del campo, Erwin Lambert.\nPur isolati e stremati dalle atroci condizioni di vita, i prigionieri vennero a sapere della rivolta del ghetto di Varsavia e vollero tentare un'azione analoga.\nIl 2 agosto del 1943, i prigionieri delle squadre di lavoro si ribellarono, si impossessarono di piccole armi, spruzzarono cherosene sugli edifici e appiccarono un rogo. La storica della Shoah Annette Wieviorka su quella rivolta scrive: \u00ab[...] caus\u00f2 molte vittime ma consent\u00ec a qualche centinaio di internati di evadere. Di questi ultimi, molti furono uccisi, la maggior parte fu catturata dopo una gigantesca battuta; qualche decina era ancora in vita dopo la guerra \u00bb. Il campo fu gravemente danneggiato dagli incendi, e l'eliminazione degli ebrei polacchi era stata ormai largamente completata. Il campo cess\u00f2 le operazioni, e dopo poco fu raso al suolo, gli ultimi prigionieri furono fucilati e vi furono impiantate attivit\u00e0 agricole per nascondere le atrocit\u00e0 commesse. Nello stesso periodo ci fu una rivolta analoga nel campo di sterminio di Sobib\u00f3r. Nel campo arrivarono, dopo l'8 settembre, alcuni superstiti di Cefalonia ed altri prigionieri di guerra che furono eliminati direttamente al loro arrivo; un gruppo di 60 prigionieri assieme agli Ebrei presenti smantellarono il campo e furono a loro volta uccisi nell'ultima camera a gas ancora funzionante. Tra i fuggiaschi da Treblinka ci furono anche le due sorelle di W\u0142adys\u0142aw Szpilman (Regina ed Halina). Mentre Halina viene uccisa da fuoco amico durante la rivolta, Regina, raggiunta Varsavia, morir\u00e0 sotto i bombardamenti. Tuttora Regina \u00e8 sepolta nel cimitero di Varsavia\nOdilo Globo\u010dnik scrisse a Heinrich Himmler: \"\"Il 19 ottobre 1943, \u00e8 stata completata l'Operazione Reinhard, e tutti i campi sono stati liquidati\". All'arrivo dei sovietici, il contadino addetto alla conduzione della fattoria neg\u00f2 un precedente utilizzo differente del terreno circostante ma scavi effettuati portarono alla luce l'immensa fossa comune.\nIl campo.\nIl campo di Treblinka aveva una forma trapezoidale irregolare. Edificato in una zona isolata era diviso in due sezioni, il \"Campo 1\" e il \"Campo 2\".\nIl Campo I era composto da due parti. La prima era la sezione amministrativa, che comprendeva le caserme delle SS e delle guardie ucraine, la sede del comando, un panificio, dei magazzini e le baracche dei prigionieri che lavoravano per far funzionare il campo. Nell'altra parte del Campo I c'era un binario di raccordo ferroviario e una piattaforma per svuotare i treni del loro carico umano e un ampio spazio dove venivano accatastati i bagagli dei nuovi arrivati, espropriati ai prigionieri. Due edifici sorgevano vicino ai binari che erano impiegati per immagazzinare gli effetti personali dei prigionieri una delle strutture era camuffata da stazione ferroviaria per evitare che i prigionieri si rendessero conto del vero scopo del campo. C'erano altri edifici a dai binari utilizzati anch'essi come magazzini per i vestiti e gli oggetti dei prigionieri, uno fungeva da \"tesoreria\" per gli infiniti oggetti preziosi sottratti e una baracca dove alle donne venivano rasati i capelli, usati poi per scopi industriali.\nC'era anche una finta infermeria con la bandiera della Croce Rossa, dove venivano mandati i malati, vecchi e feriti, chi era giunto cadavere e i \"fastidiosi\" cio\u00e8 quelli che davano in escandescenze o sospettavano e incitavano la folla. Era una piccola baracca bianca dove operavano due criminali, finti medici in camice bianco e con al braccio la Croce Rossa. I prigionieri venivano, una volta spogliati, fatti sedere sull'orlo di una fossa e uccisi con un colpo di arma da fuoco alla nuca e spinti nella buca e quando la buca era colma, bruciati.\nA una certa distanza vi erano gli uffici del campo, le baracche dei lavoratori ebrei, le officine, le stalle, le porcilaie, un magazzino di generi alimentari, un deposito di armi e persino uno zoo con panchine dove bere birra, qui le 20 guardie SS o i 120 sorveglianti ucraini potevano passeggiare o sedersi nei momenti fuori servizio.\nIl Campo 2, il campo della morte, era posizionato su una piccola collina. Aveva anch'esso una baracca per i lavoratori prigionieri, di 30 metri per 10, una lavanderia, un piccolo laboratorio, alloggi per 17 donne, una postazione di guardia e un pozzo. Inoltre c'erano 13 camere a gas dove venivano uccisi i deportati.\nTutti gli edifici erano circondati da un recinto di filo spinato non percorso da corrente, oltre il quale c'era una fossa di 3 metri per 3, a sua volta delimitata da filo spinato. Entrambi i fili spinati erano alti circa 3 metri e lo spazio tra di loro era riempito da volute di filo d'acciaio; impossibile attraversarli. Lungo tutto il perimetro stavano di guardia gli Ucraini. L'intero campo (il n. 1 e il n. 2) era poi circondato da un'ulteriore recinzione di filo spinato alta 4 metri, nascosta da una siepe di arbusti.\nNel cortile del campo c'erano 4 torri di guardia, ognuna alta 4 piani; inoltre vi erano altre sei torri alte un piano.\nI prigionieri, dall'area di accoglienza raggiungevano la zona di sterminio attraverso il caratteristico \"Tubo\", un corridoio lungo e largo circa , racchiuso da una recinzione di filo spinato, alta , camuffata con rami di piante per non far vedere alle vittime dove in realt\u00e0 si trovassero. Vi era anche un kommando apposito, addetto al cambio dei rami. I Tedeschi la chiamavano ironicamente, \"Himmelfahrtstra\u00dfe\" (\"La strada verso il cielo\"). Il Tubo portava dagli spogliatoi delle vittime del campo 1 al campo 2, il campo della morte, direttamente all'ingresso delle nuove camere a gas.\nLe camere inizialmente erano 3 a cui ne furono aggiunte altre 10. Vicino ad esse vi era una centrale elettrica che riforniva di corrente l'intero campo. Nella centrale elettrica vi era un motore recuperato da un carroarmato sovietico che faceva avviare il generatore di corrente. I gas combusti di questo motore erano collegati mediante condotti d'afflusso alle camere e il motore veniva usato per pompare il gas. In una camera di 25 metri quadrati vi venivano stipate 450 o 500 persone. Le camere avevano doppie porte; dopo la gassazione si apriva la porta dirimpetto a quella usata per far entrare le vittime e i corpi cadevano fuori. Poi i cadaveri venivano ispezionati per togliere loro eventuale oro odontoiatrico o preziosi nascosti nelle parti intime e infine trasportati con vagoncini su piccoli binari alle fosse comuni, distanti circa 150 metri per essere sepolti. Grandi escavatrici aprivano continuamente nuove fosse. Successivamente invece, i corpi furono cremati su grandi griglie costruite con binari ferroviari.\nSulla facciata dell'edificio delle camere a gas, le SS avevano appeso una grande Stella di David e avevano ornata la porta d'ingresso con un pesante tendaggio rubato in una sinagoga e sopra vi avevano anche affissa la scritta: \u00abQuesta \u00e8 la porta dove entrano i giusti\u00bb. I Tedeschi amavano molto la teatralit\u00e0. Venivano inoltre distribuite agli Ebrei cartoline da spedire ai parenti, stratagemma per tranquillizzare i presenti e i destinatari delle missive da supposizioni di sterminio.\nDietro le camere a gas, nascoste alla vista, vi erano enormi graticole fatte con binari ferroviari, dove venivano messi a bruciare i cadaveri dei prigionieri gassati. Le cremazioni furono disposte dopo la visita di Himmler nell'aprile 1943; all'inizio i cadaveri erano sepolti in grandi fosse preparate da enormi escavatrici provenienti da Treblinka I.\nL'inferno di Treblinka.\nA Treblinka non c'era la tipica selezione per gli abili e inabili al lavoro una volta scesi dai treni; la direzione era sempre e solo la morte. A parte i prigionieri schiavi lasciati in vita per i lavori nel lager, chi entrava a Treblinka doveva morire subito. All'inizio non c'erano forni crematori e nei primi 8 mesi furono usate vaste fosse comuni per lo smaltimento dei cadaveri e poi in seguito venne usata la cremazione, effettuata su gigantesche graticole costruite con binari ferroviari.\nSi stima che nel solo campo di sterminio di Treblinka vennero uccise dalle alle persone. Pur essendo un noto luogo di morte, Treblinka non risulta tra i lager pi\u00f9 tristemente famosi, nonostante la sua altissima micidialit\u00e0 seconda solo ad Auschwitz - Birkenau. Ci\u00f2 perch\u00e9 di quell'immane carneficina nel dopoguerra erano rimasti in vita soltanto 18-20 sopravvissuti e le testimonianze in merito agli orrori di Treblinka sono rare e parziali e di conseguenza il materiale descrittivo delle atrocit\u00e0 compiute in questo lager illustra soltanto una piccolissima parte di quelle, che in realt\u00e0, vi avvennero.\nTra le rare testimonianze presenti vi \u00e8 quella preziosa di un falegname ebreo polacco, Yankel Yakov Wiernik, nato a Bia\u0142a Podlaska nel 1889 e deportato a Treblinka il 23 agosto 1942. Wiernik ebbe salva la vita poich\u00e9 i nazisti avevano bisogno di lui, della sua grande maestria lavorativa per le costruzioni nel lager.\nAutore del libro \"Un anno a Treblinka\", Wiernik fu anche testimone con la sua deposizione al Processo Eichmann, in cui present\u00f2 anche un plastico del campo, da lui ricostruito.\nNel suo libro immortala quello che vide a Treblinka, disumanit\u00e0 indescrivibili, inflitte con una cattiveria ed un sadismo assoluti, narra dei deportati che patirono torture, sevizie e sofferenze incredibili.\nA Treblinka non si uccideva con il famigerato gas Zyklon B ma con il monossido di carbonio prodotto da motori di carroarmati russi a loro volta usati anche per produrre energia elettrica per il lager. Ci\u00f2 rendeva la gassazione molto pi\u00f9 lenta e dolorosa ma questo sistema evitava il rifornimento del gas chimico cos\u00ec problematico in tempo di guerra.\nIn un primo momento i cadaveri venivano seppelliti in enormi fosse trasportati dalle camere a gas con vagoni su binario a scartamento ridotto. Successivamente il 13 aprile 1943 vennero scoperte le Fosse di Katy\u0144, con i cadaveri di polacchi tra cui ufficiali trucidati dai Russi nel 1939 e continuamente i giornali tedeschi e Radio Berlino parlavano dell'eccidio di massa al mondo intero con grande enfasi anticomunista. Himmler, probabilmente intimorito da quegli articoli su un'eventuale scoperta delle fosse di Treblinka, venne personalmente al lager e comand\u00f2 di riaprire tutti gli scavi e incenerire i cadaveri che vi erano sepolti per cercare di distruggere tutte le prove del crimine e disponendo che da quel momento i cadaveri provenienti dalle camere a gas, venissero cremati.\nFurono inviati sul posto specialisti SS dello sterminio a curarne l'impresa; sempre Wiernik racconta:\nAnche Grossman riporta:\nWiernik nota come l'efferato sadismo che nazisti e gli sgherri ucraini inflissero alle loro vittime, andava ben oltre le loro gi\u00e0 criminali mansioni e fu attuato per puro divertimento:\nIl Memoriale di Treblinka.\nAnche se i tedeschi avevano ordinato l'impossibile per cancellare Treblinka, distrutto il campo, bruciati i corpi, arata la terra, piantato grano ed alberi ed una fattoria nel tentativo di coprire i loro immani crimini, l'impresa non riusc\u00ec loro. La terra sabbiosa fino alla fine degli anni cinquanta restituiva ancora ossa, denti, pezzi di carta ed oggetti vari. Si rese necessaria ed urgente una degna sistemazione di quei resti e quindi furono pianificati vari sforzi da parte della Comunit\u00e0 polacca ed internazionale perch\u00e9 si erigesse un Memoriale per le vittime di Treblinka.\nNel febbraio del 1960, il Consiglio regionale di Varsavia selezion\u00f2 il progetto per il monumento a Treblinka II di due polacchi, lo scultore Franciszek Duszenko e l'architetto Adam Haupt.\nIl progetto prevedeva un vastissimo campo di pietre frastagliate a simboleggiare un cimitero, con pietre, su 700 dei quali erano scritti i nomi dei villaggi e comunit\u00e0 ebraiche in Polonia che furono cancellati dall'Olocausto. Il campo delle pietre sarebbe stato circondato da alberi, e nel suo centro si sarebbe eretto un obelisco tronco, di base rettangolare, alto circa 8 metri, formato da grandi blocchi di pietre, con un leggero svasamento verso il basso e una fessura centrale; la parte terminale, sempre formata da pietre, sporgente e dagli angoli superiori arrotondati decorata con ornati scolpiti su un lato lungo e l'immagine della menorah, la lampada ad olio ebraica a 7 bracci sul lato opposto.\nLa frase \"\"Mai pi\u00f9\" apparirebbe incisa su una pietra collocata vicino alla base del monumento in yiddish, polacco, russo, inglese, tedesco e francese. Questo Memoriale verrebbe eretto nel punto dove si trovavano le nuove camere a gas di Treblinka.\nIl Memoriale venne completato ed inaugurato nel 1964.\nNel 1978, nel centesimo anniversario della nascita di Janusz Korczak, una pietra \u00e8 stata aggiunta con il suo nome, l'unico riferimento in tutto il campo ad una persona.\nJames Edward Young, l'anglista e giudaista statunitense cultore della \"Critica al monumento tradizionale\"\", visitando il Memoriale del campo di Treblinka disse:\" ... \"con le sue pietre rotte, con la sua iconografia \u00e8 forse il pi\u00f9 bello di tutti i memoriali dell'Olocausto\".\nCome spiega Young nella sua \"Struttura della Memoria\", questo slancio polacco verso la commemorazione dell'Olocausto derivava s\u00ec dalla percezione polacca che gli Ebrei polacchi assassinati erano \"Parte integrante del Martirio della Nazione durante la guerra\"\" ma il Memoriale non rappresentava soltanto la tragedia ebraica polacca, ma era testimonianza di una pi\u00f9 ampia tragedia operata dai tedeschi in Polonia nel suo complesso generale. Young offre cifre in merito; dei sei milioni di Ebrei assassinati, tre milioni erano Ebrei polacchi; dei sei milioni di cittadini polacchi uccisi, tre erano Ebrei e tre di non-Ebrei. In proporzione alla sua popolazione la Polonia ha subito le maggiori perdite di qualsiasi altro paese in guerra. La Polonia \u00e8 stata perfettamente cosciente che lo sterminio dei civili polacchi non Ebrei avvenuto era intenzionale e pianificato e che i campi di sterminio in Polonia sarebbero stati sistematicamente usati contro i Polacchi dopo aver terminato la distruzione degli Ebrei. Inoltre i Polacchi sono stati sottoposti a torture, uccisioni, espropri di beni, riduzione in schiavit\u00f9 proprio come gli Ebrei. Naturale che in Polonia vi sia una considerazione del genocidio nazista dei civili polacchi come tragedia intrinseca con quella dell'Olocausto ebraico, che vi sia, di conseguenza, un comune denominatore nella Commemorazione e nel Ricordo dell'Olocausto. Il Memoriale di Treblinka fu voluto ed eretto con un'architettura che rappresentasse questo spirito.\nLe ricerche archeologiche di Caroline Sturdy Colls e il negazionismo su Treblinka.\nI negazionisti dell'olocausto, fra le molteplici obiezioni secondarie sui campi di sterminio, ne pongono due principali: dove sono i corpi delle vittime di quei campi e dove l'arma o le armi di quei \"delitti\"? Dove sono quindi i circa corpi delle vittime di quel campo e dove le improbabili camere a gas o i suoi resti, usate per la stragrande maggioranza dello sterminio?. La conclusione negazionista \u00e8 che non ci fu nessun \u00abcampo di sterminio a un'ora e mezza da Varsavia\u00bb, come avevano invece sempre sostenuto su Treblinka i sopravvissuti del campo, ma si tratt\u00f2 di un \"normale\" campo di concentramento e di transito.\nUn'\u00e9quipe di studiosi e ricercatori britannici, fra cui l'archeologa forense dott.ssa Caroline Sturdy Colls della Staffordshire University, nelle ricerche condotte con tecnologie innovative, \u00abstrumenti all'avanguardia e nuovissimi GPS e georadar\u00bb proprio nell'area dove sorgeva il campo di Treblinka e nelle zone immediatamente adiacenti, hanno dimostrato sia l'esistenza di resti umani che l'esistenza di camere a gas.\n\u00abPer sei anni l'\u00e9quipe ha fotografato il territorio, lo ha analizzato con strumenti [...] per trovare anche la minima traccia del passato del campo. In questo modo sono state identificate tre zone dove il terreno mostrava anomalie\u00bb. La ricerca ha fatto emergere resti delle camere a gas che erano state camuffate, all'epoca del loro impiego, da bagni rituali ebraici con \u00abmattonelle raffiguranti la stella di David [...] oltre che al ritrovamento di resti umani, scheletri e frammenti di ossa.\u00bb. La ricerca ha dimostrato quanto era gi\u00e0 emerso dalle ricerche di altri studiosi, ovvero che nel 1943 non fu smantellato solo il campo di Treblinka, ma i nazisti eliminaroro e camuffarono fino al 1944, fuggendo dinnanzi all'avanzata sovietica, ogni traccia di violenza di cui furono oggetto gli internati del campo. Le camere a gas furono ricoperte di terra e il terreno di copertura fu livellato. In pochi decenni una folta vegetazione e diverse piantagioni dei contadini del luogo, avevano ricoperto tutta l'area dell'eccidio con il risultato che parte di quelle prove erano state letteralmente sepolte.\nLa ricerca dell'\u00e9quipe britannica ha anche constatato che dopotutto, i nazisti non furono poi cos\u00ec \u00abcapaci nel coprire i loro crimini [...] quando rasero al suolo il campo di sterminio [...]. Muri di mattoni e fondazioni dalle camere a gas sono rimasti, cos\u00ec come grandi quantit\u00e0 di ossa umane [...]\u00bb. Le prove portate fino ad ora alla luce dalla Sturdy Colls e la sua \u00e9quipe, vanno in questa direzione e sono corroborate da alcuni particolari che risultano in sintonia con il racconto dei sopravvissuti sull'esistenza di quelle camere a gas, come per esempio, le quattro mattonelle ritrovate raffiguranti la stella di Davide. Gli internati sopravvissuti infatti hanno sempre affermato che un insolito particolare delle camere a gas di Treblinka fosse proprio il fatto che quelle camere avessero come decorazioni delle stelle di David, un inganno nazista per convincere e tranquillizzare gli ebrei che quegli impianti fossero bagni rituali a loro dedicati e non luoghi di morte.\nLa dott.ssa Caroline Sturdy Colls e i suoi collaboratori hanno prodotto un film documentario su questi studi e ricerche archeologiche dal titolo:\"Treblinka: Hitler's Killing Machine\", commentato da diverse testate giornalistiche e trasmesso da reti televisive di tutto il mondo.\n\u00abCi sono alcune domande che possono essere risolte solo con l'archeologia\u00bb, afferm\u00f2 Strudy Colls, che intende tornare a Treblinka per ulteriori scavi, i cui risultati intende poi raccogliere in un libro."}
{"id": "296460", "revid": "10137", "url": "https://it.wikipedia.org/wiki?curid=296460", "title": "Treblinka", "text": ""}
{"id": "296461", "revid": "124745468", "url": "https://it.wikipedia.org/wiki?curid=296461", "title": "Max Thurian", "text": "Di religione protestante, fu, assieme a fr\u00e8re Roger, ospite del Segretariato per l'unit\u00e0 dei Cristiani, in quanto teologo dell'ecumenismo, al Concilio Vaticano Secondo. Auspicava che la Comunit\u00e0 di Taiz\u00e9, di natura prevalentemente protestante, aderisse alla Chiesa cattolica.\nAder\u00ec alla Chiesa cattolica e il 3 maggio 1987 fu ordinato presbitero dal cardinale Corrado Ursi, arcivescovo di Napoli. Il 30 settembre 1992 fu nominato da Giovanni Paolo II membro della Commissione Teologica Internazionale.\nLa sua vita fu dedicata ai temi ecumenici, condivisa con i fratelli della comunit\u00e0 di Taiz\u00e8 che al momento del suo abbandono chiesero ed ottennero che tornasse ogni tanto alla comunit\u00e0 e che alla sua morte si facesse seppellire nel piccolo cimitero della chiesa romanica di Taiz\u00e9.\nOggi riposa a pochi passi dalla tomba del confratello Roger."}
{"id": "296464", "revid": "363629", "url": "https://it.wikipedia.org/wiki?curid=296464", "title": "TWAIN (standard)", "text": "TWAIN \u00e8 uno standard di comunicazione tra computer e dispositivi di acquisizione di immagini, come scanner e fotocamere digitali, sotto forma di una API per i sistemi operativi Microsoft Windows ed Apple Macintosh.\nLa parola TWAIN deriva da una frase dal racconto di Kipling \"The Ballad of East and West\": \"...and never the twain shall meet...\", con la quale si volle sottolineare la difficolt\u00e0 a quei tempi di collegare gli scanner ai personal computer; si decise di scriverla in maiuscolo per renderla pi\u00f9 riconoscibile. Questo particolare la fece apparire come un acronimo e molti si dilettarono a trovarne uno efficace. Infine non se ne adott\u00f2 alcuno ufficialmente, ma quello che va per la maggiore \u00e8 \"Technology (o Toolkit) Without An (o Any) Interesting (o Important) Name\", letteralmente \"Tecnologia senza un nome importante\".\nIl primo standard \u00e8 stato pubblicato nel 1992; il 28 novembre 2005 \u00e8 stata rilasciata la versione 2.0; \u00e8 gestito dal TWAIN Working Group.\nLo svantaggio dello standard TWAIN \u00e8 che non separa l'interfaccia utente dal driver del dispositivo, rendendone difficile l'utilizzo via rete. Quando un'applicazione carica un driver TWAIN, non \u00e8 possibile separarla dall'interfaccia grafica fornita dal fabbricante. Questo non \u00e8 un difetto delle specifiche TWAIN, ma dei driver dei dispositivi, che non sono pienamente compatibili con lo standard."}
{"id": "296468", "revid": "126257", "url": "https://it.wikipedia.org/wiki?curid=296468", "title": "Vauxhall VX220", "text": ""}
{"id": "296470", "revid": "339392", "url": "https://it.wikipedia.org/wiki?curid=296470", "title": "Versioni di Windows 9x/ME", "text": ""}
{"id": "296471", "revid": "1851848", "url": "https://it.wikipedia.org/wiki?curid=296471", "title": "Apolo Ohno", "text": "Ohno ha iniziato la sua carriera a met\u00e0 degli anni 90, vincendo il suo primo titolo di campione nazionale nel 1997 all'et\u00e0 di 14 anni. Nel 2002 diventa campione olimpico nei 1500 metri ai Giochi olimpici di Salt Lake City, mentre quattro anni dopo vince la medaglia d'oro alle Olimpiadi di Torino sui 500 metri. Per pi\u00f9 di dieci anni Ohno ha fatto parte dell'\u00e9lite mondiale dello short track vincendo tre volte la Coppa del Mondo di short track e vincendo due ori ai mondiali del 2008. Ha terminato la carriera dopo i Giochi invernali del 2010 a Vancouver, dove \u00e8 diventato uno degli atleti statunitensi di maggior successo ai Giochi olimpici invernali, vincendo altre tre medaglie.\nNegli Stati Uniti, Ohno \u00e8 divenuto popolare anche grazie a varie apparizioni televisive (nel 2007 vinse nel programma \"Dancing with the Stars\" assieme a Julianne Hough) e contribu\u00ec a rendere popolare lo short track negli Stati Uniti, in precedenza poco seguito. In Corea del Sud tuttavia, \u00e8 stato fortemente criticato, fin dalle sue prime Olimpiadi del 2002, quando una sua gomitata fece cadere il favorito Ahn Hyun-Soo nella finale dei 1000 metri, provocando l'inaspettata vittoria all'australiano Steven Bradbury.\nBiografia.\nInizia a praticare lo short track a 12 anni, al centro della nazionale giovanile di Lake Placid. Ai XIX Giochi olimpici invernali, nel 2002, vince l'oro sui 1500 metri e l'argento nei 1000. Ai Giochi olimpici di Torino 2006 ha vinto il bronzo sui 1000 metri, l'oro sui 500 metri e la medaglia di bronzo nei 5000 metri staffetta. Ha inoltre conquistato tre Coppe del Mondo, un mondiale juniores (nel 1999) e 8 titoli nazionali USA.\nInsieme all'indiscusso talento, Ohno si \u00e8 procurato anche una certa nomea di non perfetta lealt\u00e0 e correttezza. Ai Giochi di casa di Salt Lake City una sua spinta non sanzionata dai giudici fece cadere Ahn Hyun-soo, uno dei favoriti; nella stessa gara i giudici squalificarono il coreano Kim Dong-sung, al termine vincitore, permettendo cos\u00ec ad Ohno, arrivato secondo, di vincere il suo primo titolo olimpico.\nSempre a Salt Lake City, nella gara dei 1000 metri, una sua gomitata allo storico rivale Ahn Hyun-Soo scaten\u00f2 la carambola che permise la clamorosa vittoria dell'australiano Steven Bradbury: Ohno riusc\u00ec comunque ad arrivare secondo, ma la sua scorrettezza non fu sanzionata dai giudici. In quella occasione Ohno elimin\u00f2 in semifinale l'italiano Fabio Carta, mandandolo fuori con una spallata ed escludendolo dalla finale per le medaglie.\nAi Giochi di Torino 2006, nella gara dei 500 metri, Ohno commise due partenze false, la seconda delle quali per\u00f2 non fu segnalata dal giudice di partenza: Ohno riusc\u00ec cos\u00ec a prendere in controtempo il favoritissimo Ahn Hyun-soo e ad aggiudicarsi la medaglia d'oro nella distanza a lui meno congeniale.\nAi Mondiali di Milano 2007 nella finale dei 1000 metri, Ohno, mentre cercava di superare l'italiano Yuri Confortola, pose la mano sul ghiaccio davanti alle gambe dell'italiano, costringendolo cos\u00ec a rallentare e di conseguenza a perdere la seconda posizione.\n\u00c8 stato fidanzato con la pattinatrice statunitense Allison Baver. \u00c8 considerato un'icona sexy oltre che un grande atleta: infatti \u00e8 finito fra i 50 uomini pi\u00f9 belli del pianeta nella classifica di People, oltre ad essere stato eletto \"uomo pi\u00f9 sexy del mondo\" dalle lettrici di Sports Illustrated Women.\nLe polemiche con i coreani.\nIl malumore per le scorrettezze di Ohno ai giochi di Salt Lake City fu enorme in Corea del Sud, tanto che la delegazione coreana decise di non partecipare alla cerimonia di chiusura dei giochi in segno di protesta. Innumerevoli lettere di minacce arrivarono ad Ohno in seguito a quei giochi olimpici. In occasione dei campionati mondiali di short track del marzo 2005, svoltisi a Seul, Ohno \u00e8 stato pesantemente fischiato per tutto il tempo in cui \u00e8 rimasto in pista.\nLe manifestazioni di protesta hanno anche raggiunto altri ambiti sportivi: durante i mondiali di calcio del 2002, mentre si svolgeva la partita Corea del Sud-Stati Uniti, Ahn Jung-hwan, il giocatore autore del gol del vantaggio sudcoreano, esult\u00f2 imitando i movimenti dei pattinatori dello short track in segno di spregio.\nLa \"vendetta\" coreana giunse alle Olimpiadi di Vancouver 2010, con la squalifica di Ohno nella finale dei 500 a favore del coreano Sung Si-bak, che si aggiudic\u00f2 quindi la medaglia d'argento."}
{"id": "296477", "revid": "242434", "url": "https://it.wikipedia.org/wiki?curid=296477", "title": "Capriolo (araldica)", "text": ""}
{"id": "296478", "revid": "709565", "url": "https://it.wikipedia.org/wiki?curid=296478", "title": "Ant\u00f4nio Carlos Jobim", "text": "Fu uno degli inventori del genere bossa nova e uno dei protagonisti della musica popolare brasiliana.\nConsiderato da molti il pi\u00f9 importante compositore brasiliano nell'ambito della musica popolare (omologo di Heitor Villa-Lobos nel campo della musica colta), nel suo paese \u00e8 conosciuto semplicemente come \"O Maestro\". Talora \u00e8 citato nei crediti come Tom Jobim.\nBiografia.\nInfanzia.\nAnt\u00f4nio \"Tom\" Carlos Jobim nacque il 25 gennaio 1927 nella casa dei suoi genitori in Rua Conde do Bonfim 634, nel quartiere di Tijuca, nella zona nord Rio de Janeiro, ma la famiglia si trasfer\u00ec presto a Ipanema, sul litorale della citt\u00e0 carioca.\nTom, come verr\u00e0 sempre chiamato, era figlio di un diplomatico, professore, poeta e scrittore, Jorge Jobim, e di una professoressa, Nilza Brasileiro de Almeida Jobim, direttrice di una rinomata scuola femminile. Nel 1931 nacque la sua unica sorella, Helena, divenuta scrittrice e giornalista.\nL'appellativo di \"Tom\" gli fu dato dalla madre, che lo coni\u00f2 ispirandosi a una canzone francese, perch\u00e9 la piccola Helena non riusciva a pronunciare il nome completo del fratello maggiore.\nNel 1935 il padre Jorge mor\u00ec in circostanze non chiare. Secondo alcune fonti si tratt\u00f2 di suicidio; secondo Helena Jobim, invece, si tratt\u00f2 di arresto cardiaco a causa di una dose eccessiva di morfina che gli era stata prescritta come antidepressivo. Il padre, uomo profondamente religioso e inquieto, di cultura ottocentesca, abbandon\u00f2 per due volte la famiglia per le divergenze con la moglie, di idee socialiste. La sua figura influenzer\u00e0 Tom per tutta la vita. La carriera di diplomatico di Jorge Jobim non decoll\u00f2 mai completamente, condizionata dal suo umore e dai suoi problemi caratteriali. Dopo alcune esperienze nelle sedi diplomatiche brasiliane, decise di ritornare stabilmente in patria e divenne prima professore di diritto e poi funzionario del ministero dell'educazione. Non poteva restare a lungo fuori dal suo paese: soffriva di \"saudade do Brasil\". Non era il titolo di una canzone (Tom intitoler\u00e0 cos\u00ec una sua opera strumentale) o una barzelletta: per Jorge Jobim era una cosa seria e lo sar\u00e0 sempre anche per il figlio.\nLa madre Nilza si rispos\u00f2 nel 1937 con Celso Frota Pessoa, che ne adott\u00f2 i figli. La famiglia si trasfer\u00ec prima a Copacabana e poi ritorn\u00f2 a Ipanema in una casa immersa nel verde e nella natura che influenzer\u00e0 molto il compositore. Il padre adottivo era socialista e agnostico, molto diverso da Jorge; fu lui, insieme a uno zio materno, a indurre Tom a coltivare il proprio talento musicale.\nL'incontro con il pianoforte.\nTom crebbe in un ambiente familiare che favor\u00ec la sua formazione musicale. A casa, grazie a due zii musicisti, si ascoltavano Bach, Igor' F\u00ebdorovi\u010d Stravinskij, Arnold Sch\u00f6nberg, Sergej Sergeevi\u010d Prokof'ev, Claude Debussy, Maurice Ravel e B\u00e9la Bart\u00f3k e, ovviamente, la musica brasiliana, Heitor Villa-Lobos, Ary Barroso, Dorival Caymmi e Pixinguinha, il \"choro\" e i \"ch\u00f4rinhos\".\nA quattordici anni Tom scopr\u00ec un pianoforte nel garage di casa. Dapprima lo tratt\u00f2 con distacco (era stato acquistato per la sorella Helena e Tom lo considerava \"roba da ragazze\"), ma allo stesso tempo ne fu intimorito. Fu l'avvenimento che gli cambi\u00f2 la vita. Inizi\u00f2 a prendere lezioni, svogliatamente, ma abbastanza per apprendere velocemente le basi, e non solo, della teoria musicale e della tecnica strumentale.\nNon impar\u00f2 solo a suonare il pianoforte. Gli serv\u00ec solo per iniziare a comporre scale e armonie: suonare lo strumento era per Tom un fatto tutto sommato secondario. Era la ricerca di soluzioni armoniche originali che gli interessava innanzitutto. In seguito complet\u00f2 gli studi musicali dedicandosi alla composizione e impar\u00f2 a suonare il flauto e la chitarra.\nNel 1946 si iscrisse alla facolt\u00e0 di architettura, ma l'abbandon\u00f2 presto. Decise che la sua vita sarebbe stata la musica.\nLe prime esperienze.\nNel 1949 Jobim si spos\u00f2 con Thereza Hermanny e un anno dopo nacque il suo primo figlio, Paulo. La seconda figlia della coppia, Elisabeth, nacque nel 1957.\nPreoccupato per le condizioni economiche della famiglia, inizi\u00f2 a cercare ingaggi e a suonare nei night club (i famigerati \"inferninhos\") di Copacabana. Form\u00f2 un gruppetto di cui faceva parte anche Newton Mendon\u00e7a, suo primo grande partner musicale (morto giovanissimo nel 1960). Una caratteristica di molti di questi locali, spesso bettole di infimo ordine, ma anche locali pi\u00f9 chic, \u00e8 che erano \"tematici\". Cos\u00ec Tom suon\u00f2 ogni genere e stile musicale che si potesse ascoltare in Brasile a quell'epoca: samba, tango, jazz, swing, canzoni francesi e americane. Fu una palestra importante e fu in quei locali che inizi\u00f2 a farsi un nome e a perfezionare il suo personalissimo senso dell'armonia.\nTramite lo zio, Tom conobbe il direttore di una radio di Rio che gli procur\u00f2 una scrittura come pianista per l'emittente e, contemporaneamente, in un locale notturno. Furono i suoi primi lavori da professionista.\nI suoi primi lavori importanti furono come arrangiatore. Nel 1952 inizi\u00f2 a lavorare alla casa discografica Continental. Fu assunto perch\u00e9 sapeva leggere la musica e inizialmente il suo compito era quello di scrivere sul pentagramma la musica composta dagli artisti dell'etichetta. Il suo modo di \"trascrivere\" era per\u00f2 personalissimo: Jobim stravolgeva i pezzi, non solo li arrangiava, li riempiva di accordi che nessuno era in grado di capire e di suonare.\nNell'aprile del 1953 usc\u00ec il primo disco contenente una canzone di Jobim. Era un 78 giri di Mauricy Moura che conteneva \"Inserteza\" composta con Mendon\u00e7a. Pochi mesi dopo uscirono altri dischi con sue canzoni: \"Pensando em voc\u00ea\" e \"Faz uma semana\" cantate da Ernani Filho.\nI primi successi.\nIl suo primo successo come compositore fu \"Tereza da Praia\", un \"samba-can\u00e7ao\" su testo di Billy Blanco, inciso da Dick Farney e L\u00facio Alves nel 1954, che era un omaggio alla moglie Theresa.\nIl 1954 fu l'anno decisivo per la carriera di Jobim. La Continental decise di lanciare un LP che doveva essere un omaggio e una esaltazione di Rio (con le sue montagne, il suo mare e il suo sole) e lo commission\u00f2 a Jobim. Il disco, intitolato \"Rio de Janeiro - Sinfonia Popular em Tempo de Samba\", con testi del paroliere Billy Branco e interpretato da cantanti di successo tra i quali Elizete Cardoso, Dick Farney, L\u00facio Alves e altri, non fu un successo memorabile, anche perch\u00e9 l'arrangiamento non fu affidato a Jobim, ma al suo mentore Radam\u00e9s Gnatalli (allora principale arrangiatore della casa discografica), ma consolid\u00f2 la sua reputazione.\nAlla radio nazionale pot\u00e9 rappresentare una sua composizione sinfonica dedicata al padre, \"Lenda\", e in seguito lavor\u00f2 con Dolores Duran, celebre compositrice e cantante dell'epoca, e con tutti i principali cantanti brasiliani (tra i quali Luiz Bonf\u00e1). Alla fine del 1954 era considerato uno dei migliori arrangiatori e compositori del paese preceduto solo dal mostro sacro Pixinguinha.\nNel 1955 Jobim divenne direttore artistico dell'etichetta Odeon, la pi\u00f9 importante del Brasile. Alla fine dell'anno se ne and\u00f2, ma l'esperienza gli serv\u00ec comunque molto e gli diede modo di lavorare con Aloysio de Oliveira con il quale compose molte canzoni poi divenute classici della bossa nova (\"Dindi\", \"Eu Preciso de voc\u00ea\", \"Demais\" e \"In\u00fatil paisagem\").\nL'incontro con Vin\u00edcius.\nNel 1956 il poeta, diplomatico e musicista Vin\u00edcius de Moraes propose a Jobim di musicare il suo poema \"Orfeu da Concei\u00e7\u00e3o\". I due si conoscevano poco e solo perch\u00e9 frequentavano lo stesso esclusivo locale di Ipanema, il Clube da Chave, dove Tom suonava il piano e che fu la vera culla della musica brasiliana degli anni cinquanta. Vi si esibiva spesso Johnny Alf, un musicista che suonava il jazz e il cui stile conteneva gi\u00e0 il DNA della futura bossa nova.\nJobim fu consigliato a Vin\u00edcius, appena tornato da un soggiorno diplomatico all'estero, da suo cognato, il giornalista Ronaldo B\u00f4scoli. L'incontro decisivo, secondo la versione ufficiale della storia, avvenne in un bar del centro, il Villarino, luogo d'incontro degli intellettuali di Rio, alla presenza del giornalista L\u00facio Rangel. Alla proposta del grande poeta, Jobim chiese: \u00abC'\u00e8 da guadagnarci qualche soldo?\u00bb L'uscita indign\u00f2 Rangel che rimprover\u00f2 il pianista: \u00abCome fai a parlare di soldi davanti a un invito come questo? Tom, hai di fronte il poeta Vin\u00edcius de Moraes!\u00bb.\nJobim non si impression\u00f2 poi molto e rimase dell'idea che la questione economica non era poi cos\u00ec trascurabile, ma Vin\u00edcius simpatizz\u00f2 immediatamente per l'impertinente pianista.\nNe nacque una amicizia e una collaborazione che fece la storia della musica brasiliana. La sintonia tra i due si rivel\u00f2 immediatamente fruttuosa. Jobim e Vin\u00edcius si rinchiusero in un appartamento di Rio e iniziarono a lavorare sull\"'Orfeo\", la versione carioca del mito classico. Dopo alcuni tentativi su temi samba, fu la volta di \"Se todos fossem iguais a voc\u00ea\" e di altre splendide canzoni.\nLa \"pi\u00e9ce\" fu rappresentata il 25 settembre del 1956 al Teatro Municipal di Rio de Janeiro, con Haroldo Costa nella parte di Orfeo e Dirce Paiva in quella di Eur\u00eddice. Ebbe un notevole successo e, nell'ottobre dello stesso anno, Aloysio de Oliveira, che aveva sostituito Jobim alla direzione artistica della Odeon, pubblic\u00f2 un disco con le canzoni dello spettacolo teatrale. Gli arrangiamenti erano di Jobim, la chitarra era suonata da Luiz Bonf\u00e1 e la voce di Orfeo era di Roberto Paiva.\nNon si pu\u00f2 dire che il disco ebbe un grande successo commerciale, ma si trattava pur sempre dell'opera di uno dei pi\u00f9 considerati intellettuali brasiliani. La carriera di Jobim come compositore ebbe un nuovo impulso. Le sue canzoni venivano incise da tutti i pi\u00f9 importanti interpreti: fu soprattutto la bravissima Sylvia Telles a lanciare le sue nuove canzoni scritte con il fido Newton Mendon\u00e7a.\nOrfeu negro.\nNel 1957 il produttore francese Sacha Gordine, che aveva conosciuto Vin\u00edcius durante un suo soggiorno diplomatico a Parigi, decise di realizzare un film basato sul lavoro teatrale \"Orfeu da Concei\u00e7\u00e3o\". Gordine decise di non utilizzare nessuna delle musiche gi\u00e0 scritte per la \"pi\u00e9ce\" originale e per il film, una co-produzione franco-italo-brasiliana, pretese una nuova partitura che fu commissionata a Jobim e a Vin\u00edcius.\nJobim rimase parecchio indispettito: non capiva perch\u00e9 bisognasse rifare tutto il lavoro. Ma Vin\u00edcius era amico del produttore e quindi, alla fine, Jobim si sottomise alla richiesta. In pochi giorni, al telefono (Vin\u00edcius si trovava in quel periodo a Montevideo in missione diplomatica), vennero composte alcune nuove canzoni: \"A felicidade\", \"Frevo\" e \"O nosso amor\".\nIl regista, Marcel Camus, e Gordine non le ritennero sufficienti e aggiunsero due pezzi composti da Luiz Bonf\u00e1 che era stato ingaggiato per suonare la chitarra e per la direzione artistica. Bonf\u00e1 tir\u00f2 fuori dal cassetto due sue vecchie e inedite composizioni. Ci fu un po' di scarica barile su chi avrebbe scritto i testi: Vin\u00edcius declin\u00f2 l'invito e alla fine Ant\u00f4nio Maria, pur senza entusiasmo, scrisse le parole per \"Manh\u00e3 de Carnaval\" e \"Samba de Orfeu\". Vin\u00edcius protest\u00f2 perch\u00e9 riteneva i testi del tutto estranei alla sua idea di Orfeo: erano troppo positivi e ottimistici, mentre la sua era, nelle intenzioni, la riproposizione di una tragedia greca.\nI motivi che portarono malcontento tra i musicisti brasiliani (in particolare Jobim) e che rischiarono di far naufragare il progetto (al punto che Gordine cerc\u00f2 di risolvere la cosa accordandosi con dei compositori europei) erano legati ai diritti di pubblicazione. Le canzoni originali non andavano bene perch\u00e9 erano gi\u00e0 state pubblicate in Brasile e i francesi, invece, volevano canzoni inedite per poterle pubblicare in Francia. Gordine si prese, cos\u00ec, met\u00e0 della torta e furono inseriti nel gruppo il regista Marcel Camus e due parolieri francesi a cui, nonostante non avessero fatto niente, fu attribuita una quota. Alla fine a Jobim (\u00abFu una truffa!\u00bb) e a Vin\u00edcius, cos\u00ec come a Bonf\u00e1 e a Ant\u00f4nio Maria, rimaneva solo il 10%.\nPer i ruoli da protagonista furono scelti Breno Mello (Orfeu) e Marpessa Dawn (Eur\u00eddice). Il primo non era un cantante e la seconda era americana: andavano quindi doppiati. Mello non era nemmeno un attore, ma una riserva della Fluminense, e fu consigliato a Gordine da Ronaldo B\u00f4scoli, tifoso di quella squadra, perch\u00e9 era nero, bello e atletico. La voce femminile fu affidata a Elizete Cardoso, che aveva appena inciso l'album \"Can\u00e7\u00e3o do amor demais\" ed era la ragazza di Vin\u00edcius. Per la voce maschile si pens\u00f2 dapprima a Jo\u00e3o Gilberto, ma poich\u00e9 il suo timbro non era proprio da nero, fu scelto Agostinho dos Santos.\nIl film \"Orfeu negro\" (o \"Orfeu do Carnaval\"), fu realizzato nel 1958 e vinse la Palma d'oro a Cannes e l'Oscar come miglior film straniero nel 1959.\nLe canzoni del film ebbero un successo straordinario e lanciarono sia Luiz Bonf\u00e1 che Jobim all'attenzione internazionale. Nessuno per\u00f2, al tempo, utilizz\u00f2 \"bossa nova\" per indicare quel tipo di musica. Gli ingredienti per\u00f2 c'erano gi\u00e0 tutti: le musiche di Tom Jobim, le liriche di Vin\u00edcius e la chitarra che, come nel brano \"A felicidade\", suonata da Roberto Menescal, conteneva gi\u00e0 tutte le caratteristiche ritmiche che avrebbe reso celebre il genere. Mancava solo il tocco finale: Jo\u00e3o Gilberto.\nLa bossa nova.\nLa nascita della bossa nova \u00e8 generalmente fatta coincidere, storicamente, con l'uscita del primo album interamente composto da Tom Jobim e da Vin\u00edcius de Moraes per la cantante Elizete Cardoso. Il disco, intitolato \"Can\u00e7\u00e3o do amor demais\", usc\u00ec nel 1958 per la Odeon e conteneva due pezzi nei quali la chitarra era suonata da Jo\u00e3o Gilberto. Uno era \"Outra vez\", del solo Jobim, l'altro era \"Chega de saudade\".\nLe altre tracce del disco sono tutte canzoni melodiche, al limite del melodramma, con un solenne accompagnamento d'archi. Ma \"Outra vez\" e, soprattutto, \"Chega de Saudade\", erano qualcosa di nuovo. In primo luogo erano su ritmo samba, ma soprattutto avevano una cadenza innovativa e che, all'epoca, fece scalpore. La chitarra di Gilberto era la grande novit\u00e0.\nLa bossa nova era nata e, da quel momento tutti in Brasile, cercando di copiare la \"batida\" di Gilberto, iniziarono a suonarla. Jobim, quando incontr\u00f2 il chitarrista, rimase colpito dal suo modo di suonare: disse che sembrava la cadenza di una lavatrice (simile allo stile seguito da Dorival Caymmi).\nDa quel momento per Tom Jobim inizi\u00f2 una frenetica attivit\u00e0: non riusciva a star dietro alle richieste che gli arrivavano. Componeva, suonava nei club, suonava alla radio (compose \"Este seu olhar\"). Tutti i principali cantanti brasiliani, tra il 1959 e il 1960, incisero canzoni e interi album con le sue canzoni. Tra questi, ovviamente, Jo\u00e3o Gilberto, che prima incise a suo nome \"Chega de saudade\", poi reinterpret\u00f2 in modo magnifico le canzoni di \"Orfeu Negro\", dal quale era stato escluso, come piccola vendetta personale. L'ultimo ingrediente mancante alla bossa nova, la sua voce nasale, monocorde, ma suggestiva, era stato inserito nella ricetta.\nNel 1959 Sylvia Telles incise due LP con sole canzoni di Jobim, il quale produsse anche gli album di Jo\u00e3o Gilberto, inizi\u00f2 a lavorare alla televisione brasiliana (TV Tupi) dirigendo un'orchestra nel programma \"Noite de Gala\", present\u00f2 per quasi un anno il programma \"O Bom Tom\" alla TV di San Paolo Canal 5. Sempre nel 1959, con Vin\u00edcius, realizz\u00f2 l'album \"Por toda a minha vida\" per il soprano Lenita Bruno e un'orchestra sinfonica.\nCon la partenza del poeta per l'Uruguay, Jobim ebbe modo di lavorare anche con altri parolieri. In quel periodo compose, tra i tanti, pezzi come \"Desafinado\", \"Medita\u00e7\u00e3o\" e \"Samba de uma nota s\u00f3\" (con Newton Mendon\u00e7a), \"De voc\u00ea eu gosto\", \"Dindi \", \"Demais\" e \"Eu preciso de voc\u00ea\" (con Aloysio de Oliveira), \"Esquecendo voc\u00ea\", \"Can\u00e7\u00e3o da eterna despedida\", \"Este seu olhar\", \"Fotografia \" e \"S\u00f3 em Teus Bra\u00e7os\" da solo.\nOltre alle canzoni gi\u00e0 citate, dall'intesa con Vin\u00edcius uscirono \"Insensatez\", \"\u00c8 preciso dizer adeus\", \"Canta, canta mais\", \"O que tinha de ser\", \"Sem voc\u00ea\", \"Brigas, nunca mais\" e \"Eu sei que vou te amar\".\nNell'agosto del 1962 con Vin\u00edcius de Moraes, Jo\u00e3o Gilberto, partecip\u00f2 al memorabile spettacolo \"Encontro\" nel ristorante Au Bon Gourmet di Copacabana, organizzato dall'amico Aloysio de Oliveira. In quell'occasione, la prima in cui il poeta si esibiva dal vivo, furono presentate, per la prima volta al pubblico, alcune nuove canzoni rimaste nella storia della bossa nova: \"S\u00f3 dan\u00e7o samba\", \"Samba do avi\u00e3o\" e, soprattutto, \"Garota de Ipanema\", che diventer\u00e0 la canzone pi\u00f9 celebre del sodalizio Jobim-Vin\u00edcius. La canzone fu introdotta da un dialogo che fece storia: Tom il compositore di una canzone sull'amore, Vin\u00edcius il poeta che poteva descriverlo e Jo\u00e3o la voce che poteva cantarlo, poi tutti e tre attaccarono con \"Olha que coisa mais linda, mais cheia de gra\u00e7a...\".\nNei due anni successivi \"Garota de Ipanema\" fu registrata pi\u00f9 di quaranta volte tra il Brasile e gli Stati Uniti.\nDopo il grande successo, Jobim cominci\u00f2 a tranquillizzarsi dal punto di vista economico: pot\u00e9 comperare la casa in cui abitava a Ipanema, in Rua Nascimento Silva, liberandosi dall'incubo dell'affitto, e acquist\u00f2 la sua prima auto, un maggiolino azzurro.\nIn quegli anni compose canzoni alcune colonne sonore: per \"Pista de Grama\" nel 1958, per \"Porto das Caixas\" nel 1961 e per Copacabana Palace, un film italiano uscito nel 1962 nel quale fece anche una apparizione insieme a Jo\u00e3o Gilberto, diretto da Steno, con Walter Chiari e l'attrice francese Myl\u00e8ne Demongeot, con la quale ebbe una relazione. Nel 1962 Jobim esord\u00ec anche come cantante in una registrazione nel disco che il flautista Herbie Mann registr\u00f2 in Brasile.\nNel 1992 la scuola di samba della Mangueira gli aveva dedicato la propria sfilata di Carnevale. Per la prima volta la bossa nova sostituiva il samba nel repertorio canonico. Per Jobim questo rappresentava una rivincita sui burattinai del Carnevale, che per lungo tempo avevano snobbato il nuovo genere musicale, giudicandolo distante dalla tradizione del Brasile.\nBrasilia.\nNel 1959 inizi\u00f2 a pensare anche a un'opera di pi\u00f9 largo respiro: una sinfonia in cinque movimenti intitolata \"Bras\u00edlia, Sinfonia de Alvorada\". La complet\u00f2 un anno dopo, con Vin\u00edcius (che si occupa dei testi recitati), ispirato dal nuovo e ottimista Brasile sul quale soffiava il vento della \"bossa\" e del presidente Juscelino Kubitschek. La prima opera era stata dedicata alla sua Rio de Janeiro, questa seconda fu dedicata alla nuova capitale della nazione, Bras\u00edlia.\nIl presidente brasiliano l'aveva commissionata ai due nel 1958 e voleva che fosse pronta per l'inaugurazione di Bras\u00edlia. Ci furono molti ostacoli per Jobim e Vin\u00edcius, criticati nell'ambiente dello spettacolo per l'adesione ad un progetto considerato assurdo dall'opposizione politica. I due vissero anche per un periodo nella citt\u00e0, nei palazzi presidenziali, per trarre ispirazione dalla mastodontica opera che l\u00ec si stava realizzando.\nBras\u00edlia fu inaugurata, senza la sua \"sinfonia\", il 21 aprile del 1960 e lo spettacolo, durante il quale doveva essere rappresentata nel settembre dello stesso anno, fu cancellato per i costi ritenuti eccessivi. L'opera sar\u00e0 rappresentata per la prima volta solo nel 1966 alla TV Excelsior di San Paolo, ma nel 1960 usc\u00ec su un disco della Columbia.\nIl compositore di \"Desafinado\".\nProprio nel periodo in cui Tom, Vin\u00edcius e Jo\u00e3o Gilberto realizzavano lo spettacolo \"Encontro\", il sassofonista Stan Getz e il chitarrista Charlie Byrd fecero uscire il celebre album \"Jazz Samba\" attraverso il quale i ritmi brasiliani iniziarono a conquistare gli Stati Uniti. Il successo dell'album fu accompagnato da quello di una versione strumentale di \"Desafinado\" che divenne il primo hit di bossa nova al di fuori del Brasile.\nLa presentazione ufficiale della bossa nova negli Stati Uniti avvenne il 21 novembre del 1962 con un grande concerto alla Carnegie Hall di New York a cui parteciparono tutti i pi\u00f9 importanti artisti brasiliani dell'epoca: Jo\u00e3o Gilberto, Luiz Bonf\u00e1, Agostinho dos Santos, Roberto Menescal, S\u00e9rgio Mendes e Oscar Castro-Neves. Lo spettacolo non ebbe critiche particolarmente favorevoli: troppa confusione sul palco, un po' di dilettantismo degli artisti brasiliani, poca organizzazione e una acustica pessima resero una cattiva pubblicit\u00e0 al nuovo genere musicale di cui Jobim era uno dei protagonisti pi\u00f9 attesi.\nTom rimase comunque negli Stati Uniti (come fecero anche Gilberto e Mendes). Inizi\u00f2 a suonare in qualche locale del Village e a Washington e fu elogiato da alcuni critici che poterono ascoltarlo. Si esib\u00ec anche in TV con Gerry Mulligan. L'incontro decisivo fu con il produttore Creed Taylor che lo port\u00f2 a registrare il suo primo album americano, lo strumentale \"The Composer of Desafinado, Plays\" per la Verve Records. Sempre con Taylor, partecip\u00f2 all'incisione di \"Jazz Samba Ancore!\" con Stan Getz e Luiz Bonf\u00e1 e, infine, al celebre \"Getz/Gilberto\", disco fortunatissimo che lanci\u00f2 nel mondo la sua \"The Girl from Ipanema\" nell'interpretazione di Astrud Gilberto, moglie di Jo\u00e3o.\nNel 1962, uno dei pi\u00f9 grandi sassofonisti jazz, Coleman Hawkins, tributer\u00e0 la bossanova in campo jazzistico suonando \"Desafinado\" oltre ad altri pezzi.\nIl successo ottenuto negli Stati Uniti permise a Jobim di realizzare altri dischi con la Verve Records e di collaborare alla realizzazione di molti altri. Il disco \"The Wonderful World of Antonio Carlos Jobim\" fu arrangiato da Nelson Riddle e \"A Certain Mr. Jobim\" da Claus Ogerman. Collabor\u00f2 anche, in Brasile, con la nuova etichetta fondata dall'amico Aloysio de Oliveira, la Elenco, per la quale realizz\u00f2 un disco con Dorival Caymmi e i suoi figli, Dori, Danilo e Nana.\nNel 1964 fond\u00f2 una sua casa di edizioni musicali, la Corcovado Music, e inizi\u00f2 a collaborare con Ray Gilbert, che divenne suo editore e suo paroliere in inglese di fiducia. Jobim era infatti non soddisfatto delle precedenti versioni in inglese delle sue canzoni e rimase invece colpito dai testi di Gilbert che aveva gi\u00e0 al suo attivo una lunga frequentazione con la musica brasiliana e sudamericana.\nThe Voice.\nAlla fine del 1966, Jobim si trovava a Rio de Janeiro, nello stesso locale di Ipanema nel quale nacque l'idea di \"Garota de Ipanema\". Ricevette una telefonata dagli Stati Uniti: \u00abMi piacerebbe fare un disco con te e volevo sapere se l'idea poteva interessarti.\u00bb All'altro capo del telefono c'era Frank Sinatra.\nIl disco fu registrato a Los Angeles e Jobim compose per l'occasione due pezzi nuovi: \"Wave\" e \"Triste\". Tom arriv\u00f2 negli Stati Uniti nel gennaio del 1967 e pass\u00f2 molto tempo, da solo, in hotel, aspettando che il celebre cantante statunitense si facesse vivo per iniziare la registrazione. Sinatra era in fuga a Barbados per sfuggire alla moglie Mia Farrow dopo una lite. In hotel passava il tempo componendo, guardando la TV e scrivendo lettere a Vin\u00edcius de Moraes (nelle quali si definiva frustrato, annoiato e infelice e alla fine delle quali si firmava come \"Ast\u00eanio Claustro Fobim\").\nQuando Sinatra arriv\u00f2 e iniziarono le registrazioni, Jobim era abbastanza nervoso e preoccupato. Sinatra lo mise subito a suo agio. Prima volle registrare alcune canzoni americane arrangiate da Claus Ogerman su ritmi brasiliani per prendere confidenza con lo stile e in quelle canzoni si fece accompagnare da Tom alla chitarra e al pianoforte e duett\u00f2 con lui in inglese. Poi iniziarono le registrazioni dei pezzi di Jobim tra le quali spiccano \"Insensatez\", \"Dindi\" e una bella versione di \"The Girl from Ipanema\" con Tom che cant\u00f2 in portoghese.\nIl disco, intitolato \"Francis Albert Sinatra &amp; Antonio Carlos Jobim\", fu elogiato dalla critica e vendette molto bene (anche per gli standard di Sinatra a quei tempi). Anche in questa occasione gli arrangiamenti vennero firmati da Claus Ogerman. Tom partecip\u00f2 anche allo show televisivo per la NBC di Sinatra (duettarono su \"Corcovado\"). Qualche anno dopo Sinatra realizz\u00f2 un altro disco con canzoni di Jobim, \"Sinatra e Company\", con arrangiamenti di Eumir Deodato.\nNel 1967 inizi\u00f2 una fortunata collaborazione e amicizia con il cantautore Chico Buarque de Hollanda con il quale Jobim realizz\u00f2 alcune belle canzoni e con il quale vinse il 3\u00ba Festival della Canzone Internazionale di Rio de Janeiro (il corrispettivo brasiliano dell'italiano Festival di Sanremo), con la canzone \"Sabi\u00e1\".\nL'anno successivo il fortunato festival fu boicottato dai principali artisti brasiliani in polemica con la censura del regime dittatoriale. Fu l'inizio di una lunga stagione di persecuzione nei confronti dei musicisti e degli intellettuali brasiliani che, in molti casi, furono costretti all'esilio. Anche Jobim entr\u00f2 nella lista nera del regime.\nGli anni settanta.\nLa moda della bossa nova, negli Stati Uniti, era finita e, nonostante la sua notoriet\u00e0, Jobim inizi\u00f2 a rallentare la sua attivit\u00e0 sia in Brasile, dove era sempre meno facile lavorare, che negli Stati Uniti.\nSi dedic\u00f2 per qualche tempo alla scrittura di colonne sonore per film mai troppo fortunati e inizi\u00f2 il suo periodo \"ecologista\".\nNei primi anni settanta realizz\u00f2 diversi dischi per la Warner Bros., per la Verve e per la CTI Jazz di Creed Taylor con la collaborazione d Eumir Deodato e Claus Ogerman. Passava sempre pi\u00f9 tempo negli Stati Uniti.\nNel 1972 scrisse \"\u00c1guas de mar\u00e7o\" che sar\u00e0 lanciata da Elis Regina. \u00c8 considerata una delle pi\u00f9 belle canzoni brasiliane di tutti i tempi e, nel suo paese, divenne pi\u00f9 popolare di \"Garota de Ipanema\".\nNel 1974 usc\u00ec l'album capolavoro \"Elis &amp; Tom\" con la cantante brasiliana pi\u00f9 celebre, Elis Regina. Il disco, registrato a Los Angeles, contiene, oltre al bellissimo duetto di \"\u00c1guas de mar\u00e7o\", alcune canzoni di Jobim interpretate magistralmente da Elis. Il disco fu lanciato in Brasile con un memorabile concerto a San Paolo che segn\u00f2, anche, la prima esibizione di Jobim in Brasile dopo diversi anni.\nNel 1975 conobbe Ana Beatriz Lontra, di 19 anni, fotografa, con la quale inizi\u00f2 una duratura relazione (divorzi\u00f2 dalla prima moglie nel 1977). Jobim era gi\u00e0 nonno di Daniel, figlio di Paulo. Nel 1978 nacque il primo figlio di Tom e Ana, Jo\u00e3o Francisco, seguito, nel 1987, da Maria Lu\u00edza Helena, nata quando il compositore aveva gi\u00e0 sessant'anni.\nAna divenne anche partner artistico di Jobim che, negli anni, mise in piedi un gruppo formato prevalentemente da suoi familiari, la Banda Nova (o Nova Banda). Oltre ad Ana (divenuta signora Jobim), nel coro c'era la figlia Elisabeth, e il figlio Paulo suonava la chitarra. Gli altri erano i figli di Dorival Caymmi, le sorelle di Chico Buarque e alcuni vecchi amici.\nNel 1978 Aloysio de Oliveira produsse uno spettacolo al teatro Canec\u00e3o di Rio de Janeiro, organizzato per il ritorno di Vin\u00edcius de Moraes sui palchi brasiliani dopo una assenza di quindici anni. Allo spettacolo musicale che, programmato per quattro settimane, prosegu\u00ec per un totale di otto mesi, parteciparono Jobim, Toquinho, allora spalla di Vin\u00edcius, e Mi\u00facha, sorella di Chico Buarque ed ex-moglie di Jo\u00e3o Gilberto, che all'epoca stava registrando un disco in coppia con Tom. Lo spettacolo/concerto, che fu portato anche in Italia e nel resto d'Europa e del Sud America, ebbe un successo clamoroso e fu immortalato nel disco \"Gravado ao vivo no canec\u00e3o\".\nGli ultimi anni.\nNegli anni successivi Jobim, stabilitosi con Ana in una bella casa a Rio, incise altri dischi con molte nuove canzoni, collaborando con Chico Buarque, con Mi\u00facha, duettando con Edu Lobo e componendo nel 1983 la colonna sonora del film \"Gabriela\" con l'omonima canzone portata al successo da Gal Costa.\nGli anni ottanta furono un periodo di omaggi alla sua opera: premi, special televisivi, dischi tributo. Compose molto per il cinema e per la TV, gir\u00f2 il mondo con la Banda Nova, suon\u00f2 con i Wiener, poi al festival di Montreux e, di nuovo, alla Carnegie Hall. Nel 1986 ebbe nuovamente grande successo con un disco a suo nome realizzato con la Nova Banda, \"Passarim\".\n\"Ant\u00f4nio, o Brasileiro\" fu il titolo dello spettacolo televisivo trasmesso in Brasile e negli Stati Uniti per festeggiare i sessant'anni del Maestro.\nNel 1989, alla Carnegie Hall, fu realizzato un concerto per festeggiare i venticinque anni di successo di \"Garota de Ipanema\". Secondo quando detto nell'occasione, la canzone aveva raggiunto tre milioni di esecuzioni tra registrazioni e passaggi radiofonici e televisivi. Jobim era il secondo compositore straniero per numero di esecuzioni.\nGli ultimi anni furono dedicati, ancor pi\u00f9 del decennio precedente, alla diffusione della musica brasiliana nel mondo e alla memoria di Vin\u00edcius (morto nel 1980). Nel 1990 fu inaugurata l'Universit\u00e0 della Musica a San Paolo e Jobim ne divenne il rettore.\nNel 1992, in un periodo di premi, omaggi, concerti e tributi, si riun\u00ec con Jo\u00e3o Gilberto per un memorabile concerto a San Paolo per ricordare i trent'anni della prima esibizione dei \"bossanovisti\" alla Carnegie Hall.\n\"Antonio Brasileiro\", del 1994, fu l'ultimo disco del Maestro: vi partecip\u00f2 anche Sting e Jobim pot\u00e9 persino duettare con la figlia Maria Lu\u00edza di 7 anni e il nipote Daniel di 11 (insieme a tutto il clan Jobim). Ebbe ancora il tempo di fare l'ennesima esibizione alla Carnegie Hall in compagnia di Pat Metheny e Herbie Hancock per i cinquant'anni della Verve Records e di esibirsi per beneficenza con Luciano Pavarotti, Sting e Elton John.\nIl suo ultimo concerto fu a Gerusalemme nel maggio del 1994. Torn\u00f2 a Rio per registrare \"Fly Me to the Moon\" per il secondo album di duetti \"Duets II\" di Frank Sinatra, suo fraterno amico. Tre giorni dopo aver finito la registrazione, si spost\u00f2 a New York per farsi operare per problemi circolatori; si scopr\u00ec, invece, un tumore maligno.\nJobim mor\u00ec l'8 dicembre 1994, all'et\u00e0 di 67 anni, al Mount Sinai Hospital di New York. Giace al Cemit\u00e9rio S\u00e3o Jo\u00e3o Batista di Rio de Janeiro, in una tomba che reca l'epitafio \"Longa \u00e9 a arte, t\u00e3o breve a vida\", ispirato a una frase ippocratica (\"Ars longa vita brevis\").\nRiconoscimenti.\nAntonio Carlos Jobim \u00e8 uno dei pochi autori non anglosassoni inseriti nella Songwriters Hall of Fame statunitense.\nNel 1990 ha ricevuto il Premio Tenco a San Remo come \"Operatore culturale\" (il premio come \"Artista\" fu vinto da Caetano Veloso).\nNel 1995 il suo album \"Antonio Brasileiro\" ha vinto, postumo, il premio come \"Best Latin Jazz Performance\" ai Grammy Award.\nAlla sua memoria \u00e8 dedicato il principale scalo di Rio, l'Aeroporto Internacional Antonio Carlos Jobim (un tempo Aeroporto Internacional do Gale\u00e3o).\nAlla mascotte delle Paralimpiadi estive di Rio (tenutesi nel 2016), \u00e8 stato dato il nome di Tom in suo onore.\nCanzoni celebri.\nIn oltre quarant'anni di carriera, Antonio Carlos Jobim ha scritto centinaia di canzoni e brani musicali. Oltre 250 sono quelle registrate; si supera quota 300 se si considerano le canzoni tradotte in altre lingue."}
{"id": "296479", "revid": "123596444", "url": "https://it.wikipedia.org/wiki?curid=296479", "title": "Trance (genere musicale)", "text": "La Trance \u00e8 un genere di musica elettronica nato all'inizio degli anni novanta in Germania.\n\u00c8 caratterizzata da un tempo che va dai 110 ai 150 bpm, fraseggi melodici ripetuti e da una marcata costruzione della tensione musicale spesso culminante in uno e due \"picchi\" (o \"drops\"). Nonostante la trance sia un genere a s\u00e9 stante essa incorpora liberamente influenze provenienti da altri generi musicali quali techno, house, pop, chill-out, musica classica, ambient e colonne sonore cinematografiche.\n, ma alcuni sostengono che il nome trance provenga semplicemente dalla parola \"Trancefer\" (nome di un album di Klaus Schulze del 1981).\nStruttura musicale.\nIl genere \u00e8 derivato dalla house con l'aggiunta di sonorit\u00e0 ambient, musica pop e classica. Solitamente una canzone trance si sviluppa su una traccia di batteria house e un basso sincopato a cui si aggiunge un tema che si apre progressivamente verso un motivo centrale prevalente composto da sintetizzatori, archi o canto i cui accordi influenzano l'evoluzione totale del brano, questo genere \u00e8 caratterizzato dall'intensit\u00e0 delle sue melodie. L'evoluzione della Trance ha portato verso la creazione di vari stili accomunati da una stessa compagine sonora, sono quindi distinguibili vari sottogeneri.\nStoria.\nOrigini.\nLa trance nasce come stile musicale nei primi anni novanta in Europa, .\nFin dalla seconda met\u00e0 degli anni settanta alcuni produttori discografici europei sperimentarono autentici generi musicali impiegando solamente strumenti elettronici (sintetizzatori) e verranno quindi composte nuove basi musicali sulle quali successivamente si fonderanno alcuni generi (techno, house, italodisco), alcune tracce conterranno gi\u00e0 un'impostazione sonora embrionale (esemplare \u00e8 il pezzo \"Utopia\" di Giorgio Moroder del 1977), ma bisogner\u00e0 aspettare solo la fine degli anni ottanta per identificare uno stile melodico tecnicamente ascrivibile alla trance riconoscibile nella canzone \"What time is love?\" del duo britannico \"The KLF\" del 1988 dove sulla copertina LP del singolo comparve la dicitura \"Pure Trance 1\" come ad indicarne l'inizio di una serie.\nUna delle prime produzioni caratterizzate da un groove esclusivamente trance \u00e8 \"The Age of love\" del 1990 ma quella che da molti verr\u00e0 successivamente classificata come la prima canzone trance sar\u00e0 il suo remix che uscir\u00e0 nel 1992 a cura dei tedeschi Jam &amp; Spoon.\nPatria.\nLa nazione che ha influenzato la trance fin dagli albori \u00e8 la Germania (rimasta la maggiore piazza musicale europea fino agli ultimi anni novanta) ma alcuni sostengono che la paternit\u00e0 del genere \u00e8 da attribuire al Belgio in quanto la prima traccia in stile trance fu tecnicamente prodotta in Belgio.\nDibattito sulla paternit\u00e0.\nIl brano Age of love \u00e8 quello che risulta pi\u00f9 accreditato come primo disco trance, fu rilasciato nel 1990 dal produttore belga Roger Samijn (proprietario della DiKi records) a cura dell'omonimo gruppo \"Age of love\" (occasionale) composto dal produttore Acid house italiano Bruno Sanchioni e dal cantante Giuseppe Chierchia (in arte Pino D'Angi\u00f2, ebbe il solo compito di scrivere un testo in lingua inglese che si addicesse a questo ritmo, in un'intervista dichiar\u00f2 che fu stupito del fatto che gli fu attribuita la nascita del genere Trance a sua insaputa) con l'aggiunta del canto di Karen Mulder, le sonorit\u00e0 trance saranno conferite al remix del 1992 da Jam &amp; Spoon rieditato dall'etichetta tedesca ZYX con il nome \"The Age Of Love (Watch out for stella club mix)\".\nAlcuni ritengono che il primo brano trance fu \"We came in peace\" del duo tedesco Dance 2 Trance risalente al 1990.\nDiffusione.\nFin dall'inizio il genere fu oggetto di interesse da parte di produttori tedeschi, belgi, francesi e italiani ma la nazione dove si espanse maggiormente questo stile fu la Germania dove si ritagli\u00f2 un proprio spazio nel fermento della club-culture degli anni successivi alla caduta del muro di Berlino, Paul Van Dyk fu uno dei primi deejay a proporre la trance indipendentemente dalla techno e dalla acid.\nLa trance si radica dapprima in Germania e in un crescendo di popolarit\u00e0 conquista la Svizzera e il Belgio rubando la scena agli altri generi (Techno, Hardcore), successivamente diverr\u00e0 celebre nei Paesi Bassi e toccher\u00e0 l'apice della popolarit\u00e0 nel periodo 1999-2000 con un notevole aumento di produzioni discografiche di vario stampo e con la riconversione dei maggiori festival europei esistenti; fu un fenomeno anche mediatico in queste nazioni cambiando, in parte, la concezione di musica elettronica. \nLa sua popolarit\u00e0 arriver\u00e0 anche al Regno Unito, alla Polonia e moderatamente anche ai paesi nordici ma non avr\u00e0 un seguito significativo nei paesi mediterranei come l'Italia, la Francia e la Spagna (ad eccezione di Ibiza) fino alla met\u00e0 del decennio successivo.\nNel 2004 Dj Ti\u00ebsto (gi\u00e0 molto popolare in europa) viene ingaggiato a suonare all'apertura dei giochi olimpici di Atene dando successivamente inizio all'epoca dei \"dj-superstar\" e, alla fine dell'ascesa europea, questo genere divenne popolare anche nel resto del mondo.\nCon la crescita dei nuovi media la trance conobbe un rilancio a livello globale ma lo stile musicale ebbe grossi cambiamenti a livello tecnico rispetto al periodo di maggiore successo europeo anche a causa dei nuovi metodi di produzione.\nTrance in Italia.\nInizialmente in Italia la trance fatica a ritagliarsi un proprio ruolo tra i giovani, anche se la sua diffusione a livello di potenziali ascoltatori inizia ad essere relativamente buona verso la fine degli anni 90 grazie alla partecipazione sul territorio italiano di top dj internazionali nelle discoteche e club italiani soprattutto al nord della penisola. Fattore che sta ulteriormente indirizzando a conoscere questo genere \u00e8 la diffusione della progressive house, le cui origini stilistiche si possono trovare sia nella trance che nella ben pi\u00f9 nota house.\nEvoluzione musicale.\nPrimo periodo (1992-1996): epoca techno.\nIl primo periodo, (1992\u00a0\u2013 1997), \u00e8 quello nel quale molte produzioni Techno incominciano ad essere definite Trance per via dell'uso dell'armonia di stampo classico. Si tratta comunque di produzioni Techno, per cui la Trance \u00e8 di fatto una selezione di produzioni Techno con caratteristiche simili tra loro. Tra i primi brani Techno ad essere classificati come Trance troviamo, per esempio, \"The Age of Love\" di Jam &amp; Spoon.\nDurante il primo periodo la trance ebbe la possibilit\u00e0 di distinguersi come genere a s\u00e9 stante e, pur rimanendo una cultura nota ai soli addetti ai lavori, riusc\u00ec facilmente a conquistare le simpatie del pubblico dei rave e dei club specializzati.\nSuccessivamente la Trance devi\u00f2 la sua attenzione verso suoni pi\u00f9 epici, ammorbidendo la propria componente acida per privilegiare melodie corpose ed orchestrali, entrando cos\u00ec di prepotenza nel circuito radiofonico e inaugurando la stagione dei grandi Dance Festival. Il 1996 \u00e8 l'anno in cui la trance si fonde con la musica eurodance che in quegli anni era all'apice del successo mondiale e molti brani storici di quel periodo avevano sonorit\u00e0 trance, la progressive dream infatti, nata proprio dalla fusione delle armonie Trance e dal beat Dance, partorir\u00e0 brani rimasti celebri in tutto il mondo come \"Children\" di Robert Miles.\nSecondo periodo (1997-2002): epoca d'oro.\nIl secondo, (1997\u00a0\u2013 2002), \u00e8 il periodo nel quale i produttori che avevano per anni selezionato un genere di techno music con determinate caratteristiche incominciano a produrre musica originale che dia spazio a tali aspettative senza per forza ricondursi a generi musicali precedenti. \u00c8 il periodo di brani come \"For An Angel\" di Paul van Dyk, brani che si catalogano esclusivamente come trance dando modo al pubblico di identificare il genere, sempre nell'ambito techno. \u00c8 il periodo in cui, secondo alcuni critici, troviamo la massima espressione del genere e molti brani storici, fra cui molti arrivati anche in cima alle classifiche di vendita mondiali, riescono ad emergere nel panorama Dance italiano. Un periodo comunque che durer\u00e0 molto poco.\nTerzo periodo (2003-2006): mainstream.\nIl terzo, (2002\u00a0\u2013 2006) \u00e8 il periodo mainstream, nel quale la Trance ha ormai assunto determinate caratteristiche, viene influenzata dal gusto di massa e quindi separata dal contesto Techno che per tradizione appartiene alla scena underground, senza tuttavia riuscire a penetrare in modo deciso in ambito commerciale. Da questo periodo emerger\u00e0 la figura di Dj Tiesto nei Paesi Bassi che diventer\u00e0 il primo dj del mondo secondo la classifica internazionale.\nDal 2002 la Trance, ormai stabilizzatasi, ha iniziato una ennesima evoluzione rivolta sempre pi\u00f9 all'utenza domestica, inglobando al suo interno diverse, e notevoli, caratteristiche proprie di altri generi EDM: una sorta di eclettismo mirato al mantenimento di un vasto seguito.\nQuarto periodo (2007-presente).\nIl quarto periodo della trance music, (2007\u00a0\u2013 oggi), si contraddistingue per l'avvento di massa di produzioni discografiche anche casalinghe da ogni parte del mondo e l'avvento di decine e decine di sottocategorie volte a definire un particolare insieme timbrico o atteggiamento mentale nei confronti del genere.\nSi pu\u00f2 infine supporre che dal 2007 l'intero genere abbia praticamente abbandonato la tradizione del vinile per trasferirsi nel mercato digitale in modo da ottenere una migliore visibilit\u00e0, tentando di ridurre i costi di produzione e distribuzione. Per quanto questa non sia identificabile come una variazione di stile rappresenta nella sua essenza una rivoluzione significativa in termini di \"club culture\".\nMaggiori eventi.\nL'evento topico \u00e8 il Trance Energy, un dance festival a cadenza annuale, che si svolge a Utrecht nei Paesi Bassi, che dal 2009 ha anche aggiunto pi\u00f9 date australiane oltre a quella classica olandese, segno che questo genere comincia a prendere piede un po' in tutto il mondo. Il 2010 \u00e8 stato l'ultimo anno in cui si \u00e8 svolto il vero e proprio Trance Energy, poich\u00e9, dal 2011 ha adottato il nome di \"Energy\" aprendo anche ad altri generi. Oltre a questo esistono altre decine di party, di fama internazionale, in cui la Trance viene tenuta in gran considerazione e regolarmente proposta,tra i quali il famoso festival Inglese di Glastonbury dove nel palco di musica alternativa si esibiscono regolarmente gruppi come Eat Static System 7 e Zub Zub. Uno di questi \u00e8 il Sensation White, che inizialmente prevedeva esibizioni di dj trance anche se negli ultimi anni in quest'evento la trance \u00e8 stata ridotta ai minimi termini per lasciare spazio a DJ che proponevano house e progressive house.\nTipicamente queste serate vengono organizzate in stadi, palazzetti dello sport o strutture di analoghe dimensioni per poter ospitare migliaia di appassionati provenienti da tutto il mondo, e costituiscono lo stato dell'arte per quanto riguarda coreografie e \"sound system\". Un altro evento con cadenza annuale \u00e8 il \"Transimission\" che si tiene ogni autunno a Praga, in cui si esibiscono alcuni tra i pi\u00f9 apprezzati trance producers. Nell'aprile 2011 e anche nel marzo 2012 Armin Van Buuren ha organizzato un grande evento per festeggiare l'episodio 500 e 550 del suo show radiofonico \"A State of Trance\" con 5 date, 5 Paesi per 5 grandi serate all'insegna della trance. Grazie al successo mondiale l'ASOT (A State Of Trance) \u00e8 destinato a divenire la nuova mecca per i Trancer di tutto il mondo.\nSottogeneri.\nEsistono spesso molte differenze che contraddistinguono i vari sottogeneri trance, sia dal punto di vista strutturale (come sotto riportato) che da quello ambientale/sociale dove in ogni sottogenere possiamo trovare persone di diversa et\u00e0, eventi e stili di vita diversi tra loro.\nClassic trance.\nLa \"classic trance\" non \u00e8 un vero e proprio sottogenere, bens\u00ec un termine usato per indicare la trance degli albori (1990-1995 circa), i cui brani erano molto differenti tra loro, pur mantenendo degli elementi in comune, come le radici techno, le atmosfere eteree e le melodie ipnotiche. Proprio l'assenza di standard di composizione e arrangiamento, contribu\u00ec alla fioritura di un enorme numero di produzioni, il cui sound variava dall'acid all'house, passando per ritmi pi\u00f9 hard e serrati. Il successo della progressive contribuir\u00e0 in seguito all'estinzione della classic trance.\nFra gli artisti classic trance pi\u00f9 famosi ci sono Dance 2 Trance, Jam &amp; Spoon e Sven V\u00e4th in quel periodo della sua carriera.\nProgressive trance.\nLa \"progressive trance\" \u00e8 un sottogenere di musica trance dai ritmi pi\u00f9 graduali e \"pacati\", prive di elementi in eccessivo risalto quali gli arpeggi dell'uplifting trance. .\nDream trance.\nLa \"dream trance\" (indicata anche come \"dream house\", \"dream progressive\", \"progressive dream music\", o pi\u00f9 semplicemente \"progressive\") costitu\u00ec un insieme di produzioni progressive trance relative alla met\u00e0 degli anni novanta, oggi considerate come primordiali del sottogenere progressive e della trance in generale.\nSi tratta di un filone musicale proveniente soprattutto dall'Italia, i cui brani avevano in genere casse pi\u00f9 accentuate e atmosfere pacate, ma pi\u00f9 \"evocative\" rispetto alla tipica progressive europea, da cui pertanto \u00e8 opportuno fare differenza anche se \u00e8 rientrante nel medesimo sottogenere in quanto strutturalmente ne \u00e8 il derivato primitivo.\n\"Children\" di Robert Miles fu uno dei brani pionieristici del settore \"dream\".\nUplifting trance.\nL\"'uplifting trance\", conosciuta anche come \"anthem\", \"symphonic\" o \"epic trance\", \u00e8 un sottogenere dal nome che deriva da \"Up lifting\", termine riferito al levare della voce che continua a salire di tono fino a confondersi e mischiarsi con i synth.\nIn genere, se cantata, \u00e8 eseguita da voci eteree e malinconiche che cantano commoventi melodie accompagnate sempre da una base non troppo impostata, per far s\u00ec che l'ascoltatore possa godere appieno delle emozioni che il sottogenere sa regalare.\nStrutturalmente l'uplifting trance \u00e8 caratterizzata da un'estesa e graduale esposizione del tema in tutte le sue parti (lead synth, bass chords, treble chords), spesso composta con prevalenza di accordi minori, e da sonorit\u00e0 piuttosto oscure e sognanti. Caratteristica del sottogenere \u00e8 l'ampio uso di tappeti d'archi e pad che avvolgono l'ascoltatore soprattutto nelle pause ritmiche e nei \"traguardi\".\nBisogna far presente che l'uplifting, nata a fine anni novanta, si \u00e8 poi evoluta parimenti ai software di composizione digitale e ha arricchito la propria struttura di nuove sonorit\u00e0 d'atmosfera, differenziandosi comunque dal sottogenere progressive.\nIl nome uplifting \u00e8 cominciato ad apparire come classificazione di un \"sottogenere\" trance per motivi pi\u00f9 che altro commerciali dovuti al successo avuto dalla canzone \"O.R.G.A.N. - To the World\" (\"Up Lifting Club Experience\").\nEurotrance e vocal trance.\nL\"'eurotrance\", conosciuta anche come \"pop trance\", \u00e8 caratterizzata da un'impostazione prettamente \"di massa\" e tendente al pop e alla dance.\nRispetto agli altri sottogeneri le melodie sono pi\u00f9 \"semplici\", le voci pi\u00f9 squillanti e i testi pi\u00f9 o meno elaborati. I brani sono eseguiti spesso in chiave maggiore. La maggior parte invece di quella che viene chiamata vocal trance, cio\u00e8 trance a cui alle parti strumentali si aggiungono dei testi cantati generalmente da melodiose ed armoniose voci femminili, rientra in questo sottogenere (o, altre volte, nell'uplifting trance). Durante il corso degli anni il sottogenere \u00e8 stato influenzato da elementi appartenenti all'eurodance/italodance.\nAttorno al 2003 dall'euro-trance ha preso forma lo stile hands up, fusione tra la trance pi\u00f9 commerciale e l'italodance, che non \u00e8 considerata trance vera e propria, anche se spesso viene inserita in compilation di questo genere.\nHard trance.\nSi definisce \"hard trance\" quel sottogenere di musica trance che segue l'onda di quelle produzioni che nei primi anni novanta diedero alla techno music il nuovo genere trance, distaccandosi di molto. Precursori della sottocategoria sono produzioni come The Hurricane di B.O.N.Y nella versione di Dj Bony o Purple Moon di Miro. Il confine con la hardcore \u00e8 molto labile in quanto produzioni hardtrance valide sono anche suonate da dj hardcore ed etichette hardcore che ricercano la bellezza dei suoni piuttosto che alla violenza timbrica come la Supreme Intelligence sono acquistate da dj che operano nella scena techno/trance.\nL\"'hard trance\" \u00e8 per molti versi accostabile ai suoni pi\u00f9 duri della techno.\nPur avendo una struttura ripetitiva, elettronica e dalla battuta molto dura e spesso pestante che si avvicina all'hardstyle, si differenzia dalla techno per la presenza di parti puramente melodiche ed estremamente vivaci ed elaborate. Questa differenza ne fa un sottogenere dal contrasto assolutamente notevole, tanto da ritagliarsi uno spazio a s\u00e9 stante, differenziandosi molto dagli alti sottogeneri della trance.\nAcid trance.\nL\"'acid trance\" \u00e8 un sottogenere che si \u00e8 affermato ed ha avuto consistente seguito negli anni novanta. Pu\u00f2 essere considerato un giovane discendente dell'acid house, dal momento che il genere trance non era ancora nato durante l'avvento dell'acid house. Non meno importante, la scena acid ha ispirato la nascita del sottogenere goa trance. Quest'ultimo, mantenendo suoni ipnotici e psichedelici, ha origini indiane. L'acid, invece, \u00e8 di origini europee e si contraddistingue principalmente per l'uso massiccio e maggiormente enfatizzato dell'inconfondibile suono \"acido\" del synth \"Roland 303\".\nGoa trance.\nCon il termine \"goa trance\" (o, pi\u00f9 semplicemente, \"goa\") si definiscono le produzioni techno tendenti gi\u00e0 dai primi anni novanta alla trance che tuttavia vengono utilizzati non per i club, ma per i rave parties. La differenza sostanziale tra il rave party techno ed il rave party goa \u00e8 che mentre il primo avviene per mezzo e dentro una realt\u00e0 urbana industriale, il secondo deve avvenire nell'ambito di una realt\u00e0 a contatto con la natura. Il nome \"Goa\", proviene dal piccolo stato indiano di Goa, famoso per essere stato colonizzato da gruppi di giovani hippies inglesi negli anni settanta ed aver ospitato i primi parties in mezzo alla natura per mezzo di generatori di corrente, solitamente in spiaggia, dando vita a questa cultura.\n\u00c8 un sottogenere solitamente pi\u00f9 veloce, in cui la melodia \u00e8 composta da sintetizzatori elettronici, spesso in modulazione di frequenza, che suonano rapide strofe assieme a una linea del basso sui sedicesimi (spesso una sola nota che varia di ottave); il fenomeno che questa musica ha creato \u00e8 quello molto comune ai nostri giorni dei goa party. Ora questo sottogenere musicale \u00e8 diffuso in tutto il mondo, dal Giappone al Sud America all'Australia. Uno dei pionieri del sottogenere \u00e8 Goa Gil.\nPsychedelic trance.\nLa \"psy-trance\", detta anche \"psychedelic trance\" o \"psychic-trance\", derivata direttamente dalla goa, con la quale talvolta si confonde.\nSi caratterizza per l'aggiunta, alle solite melodie elettroniche, di altre melodie d'ambiente che la rendono pi\u00f9 varia, e da un basso pi\u00f9 corposo, con la sporadica presenza di voci campionate.\nInoltre, a differenza della Goa, la PsyTrance usa suoni e rumori messi in sequenza logica, cos\u00ec da creare un tappeto ritmico pi\u00f9 aggressivo e originale.\nEsempi molto significativi di questa tecnica sono i brani \"Return Of The Shadows\" e \"Overmode\" degli Infected Mushroom.\nI quattro sottogeneri in cui si divide la PsyTrance sono la \"Full On\" (che prende il nome dalle compilation \"Full On Trance\"), la \"DarkPsyTrance\", caratterizzata da sonorit\u00e0 pi\u00f9 \"oscure\", la \"Minimal\", dal suono appunto minimale e la \"Sci-trance\", in cui viene fatto un grosso uso di campioni vocali o sonori tratti da film di fantascienza di seconda categoria degli anni sessanta-settanta.\nIl Boom festival e l'Ozora sono i principali festival mondiali dove poter ascoltare e ballare psychedelic trance. In Italia si distinguono il \"Blackmoon Festival\" e il \"Sonica Festival\".\nNeo trance.\nNonostante il nome, la \"neo trance\" \u00e8 un sottogenere che non ha nulla a che vedere a livello strutturale con la matrice originaria della trance.\nIl giro di base si identifica maggiormente nella minimal techno con melodie piene e spesso parti centrali aperte che ricordano lontanamente la classica struttura uplifting/progressive trance, ma con synth e sonorit\u00e0 totalmente diverse.\nCon una ritmica che talvolta include anche dei rari arpeggi in 3/4, la Neo trance soltanto nella seconda met\u00e0 del primo decennio del nuovo millennio sta iniziando ad identificarsi come sottogenere, avendo come maggior provenienza la citt\u00e0 di Colonia in Germania.\nTech trance.\nSottogenere con suoni duri e vicini alla pura techno, abbastanza diffuso in Europa del Nord. I bpm si aggirano intorno a 140, le melodie e i toni sono allegri quasi come la vocal trance.\nFestival trance.\nI festival di musica trance attirano quasi sempre un numero imponente di persone. Solitamente, per questi eventi vengono impiegate costose tecnologie per la realizzazione degli impianti sonori, per gli effetti luce e pirotecnici, e per una scenografia d'insieme estremamente coinvolgente che regala al pubblico un'apoteosi di emozioni, non solo sul piano auditivo, ma anche visivo.\nIl laser show accompagna quasi ritualmente i festival ed \u00e8 grazie a ci\u00f2 che tale tecnologia \u00e8 impetuosamente riapprodata anche nelle discoteche, dopo almeno 25 anni di scarso utilizzo.\nLa maggior parte dei festival trance si tiene in Europa, ma si tengono eventi importanti anche negli USA, in Canada, Australia, Israele, Ucraina, India, Cina e Giappone, quest'ultima, terra d'origine del virtuoso Shingo Nakamura.\nAltri paesi.\nIn molti altri paesi, per via di insormontabili restrizioni legali, la realizzazione di tali eventi \u00e8 fortemente ostacolata e quasi sempre resa impossibile. In paesi pi\u00f9 proibizionisti quali ad es. Francia e Italia, spesso le autorit\u00e0 pubbliche sono state riluttanti a concedere autorizzazioni per eventi techno e trance, a causa di presunti problemi con le droghe che verrebbero consumate nel corso dei party. Ci\u00f2 ha conseguentemente alimentato il fenomeno - pur raro - dei Rave party, ovvero party privati tenuti generalmente in strutture di archeologia industriale edificate lontano dai centri abitati. I Rave party sono sempre organizzati in gran segreto nel tentativo di eludere il blitz della Pubblica Sicurezza che comporterebbe pene severe per gli organizzatori e la confisca di tutte le infrastrutture necessarie alla realizzazione dell'evento. Normalmente, essendo l'organizzazione privata e volontaria, il numero degli invitati si limita ad alcune centinaia e pi\u00f9 raramente si supera il migliaio di persone.\nNel passato la ID&amp;T ha ampliato la propria attivit\u00e0 e ha cominciato a organizzare festival in Belgio e Germania che sono diventati molto popolari in questi paesi. Pi\u00f9 recentemente (2008) la ID&amp;T ha pianificato il Sensation World Tour in Cile, Cina, Polonia, Repubblica Ceca, Dubai e altri paesi a seguire."}
{"id": "296481", "revid": "486946", "url": "https://it.wikipedia.org/wiki?curid=296481", "title": "Tom Jobim", "text": ""}
{"id": "296482", "revid": "599013", "url": "https://it.wikipedia.org/wiki?curid=296482", "title": "Rony Seikaly", "text": "Carriera.\nNato in Libano, ma in possesso di cittadinanza statunitense, Rony Seikaly inizia a praticare il basket alla Syracuse University nello stato di New York.\nNel 1988, i Miami Heat lo portano nella NBA nel ruolo di centro. Nel 1990 la NBA gli assegna il titolo di giocatore pi\u00f9 migliorato dell'anno.\nNel 1994, viene acquistato dai Golden State Warriors dove resta per due stagioni e mezzo prima di passare agli Orlando Magic. In seguito - stagione 1997-98 - il previsto passaggio agli Utah Jazz non andr\u00e0 a buon fine, in quanto non superer\u00e0 alcuni test fisici. Verr\u00e0 invece ingaggiato dai New Jersey Nets. Nel 2001 si ritira dalle competizioni sportive."}
{"id": "296483", "revid": "34592", "url": "https://it.wikipedia.org/wiki?curid=296483", "title": "Sistemi di equazioni di secondo grado", "text": ""}
{"id": "296487", "revid": "125961974", "url": "https://it.wikipedia.org/wiki?curid=296487", "title": "Fabio De Luigi", "text": "Carriera.\n\u00c8 nato l'11 ottobre 1967 a Santarcangelo di Romagna, in provincia di Rimini. Dopo essersi diplomato al liceo artistico con voto 42 e aver svolto il servizio militare nell'Aeronautica, si iscrive all'Accademia di Belle Arti di Bologna e si diploma in pittura. Il debutto come comico avviene nel 1990 con la partecipazione al concorso \"La Zanzara d'oro\", in cui ottiene il quarto posto. Seguono diversi spettacoli teatrali, fra cui \"La vera storia di Fabio\" e \"Tafano Show\", diretto da Antonio Catania. In seguito, acquisisce notoriet\u00e0 grazie alla sua partecipazione a \"Zelig\".\n\u00c8 stato per molti anni nei cast della Gialappa's Band nei vari \"Mai dire...\", sia in veste di comico che di conduttore. Il successo arriva con \"Mai dire Grande Fratello 2\" nel quale, accanto a Paola Cortellesi e al Mago Forest, anima il programma. I suoi personaggi pi\u00f9 famosi sono il cantante sdolcinato Olmo, il modello Fabius dall'alito mefitico, il presentatore perfetto Cologno, il pagliaccio Baraldi, che tenta sempre di strappare una risata nonostante le sue condizioni di salute siano a dir poco precarie, Medioman, il \"supereroe della mediocrit\u00e0\" ispirato al concorrente di \"Grande Fratello\" Francesco Gaiardelli, l'Ingegner Cane, ipotetico ideatore del Ponte sullo Stretto di Messina, Bum Bum Picozza, finto inviato de \"Le Iene\" e \"Striscia la notizia\", Petunio, ballerino musicista latinoamericano costretto a ballare e cantare sempre fino allo sfinimento quando c'\u00e8 musica, e numerose imitazioni di personaggi televisivi e politici tra cui Patrick Ray Pugliese e Roberto Calderoli.\nLasciati i programmi comici, si dedica alla sitcom. Nel 2005 \u00e8 il protagonista di \"Love Bugs\", con Michelle Hunziker, serie comica che racconta i problemi di coppia e riscuote un buon successo. L'anno successivo ad affiancarlo nella trasmissione c'\u00e8 Elisabetta Canalis.\n\u00c8 stato su Raiuno conduttore di \"Apocalypse Show\", programma di Gianfranco Funari, assieme a Esther Ortega. Ha sempre vantato partecipazioni al cinema anche in ruoli da protagonista assoluto, come in Ogni volta che te ne vai, del 2004. A Natale 2006, fa coppia con Claudio Bisio in \"Natale a New York\"; nello stesso periodo, \u00e8 al cinema anche in \"Commediasexi\", dove per\u00f2 fa solo un breve cameo assieme a Maurizio Micheli all'inizio del film. Recita nel cast dei successivi, \"Natale in crociera\" (2007) e \"Natale a Rio\" (2008) dove riaffianca Michelle Hunziker. Ha condotto il programma di Italia 1 \"Le Iene\" con Ilary Blasi fino all'edizione di febbraio 2009, anno in cui entra nel cast del film di Pupi Avati, \"Gli amici del bar Margherita\". L'anno successivo \u00e8 il protagonista del film di Gabriele Salvatores, \"Happy Family\", e di \"Maschi contro femmine\" di Fausto Brizzi.\nNel 2011 \u00e8 stato protagonista di \"La peggior settimana della mia vita\", di cui \u00e8 anche co-sceneggiatore e co-creatore del soggetto, diretto da Alessandro Genovesi e con Cristiana Capotondi, Alessandro Siani e Antonio Catania. Durante l'estate dello stesso anno, viene diretto nuovamente da Fausto Brizzi in \"Com'\u00e8 bello far l'amore 3D\", con Claudia Gerini, Filippo Timi e Giorgia W\u00fcrth. Dal 2010 partecipa in qualit\u00e0 di testimonial di Fondazione ISAL, presieduta dal professor William Raffaeli.\nA fine 2012 \u00e8 uscito nei cinema \"Il peggior Natale della mia vita\", sequel del precedente \"La peggior settimana della mia vita\".\nNel 2013 interpreta Alberto Nardi, un imprenditore che cerca di sbarazzarsi della moglie, interpretata da Luciana Littizzetto, nel film \"Aspirante vedovo\". Nel febbraio 2014 \u00e8 protagonista della pellicola \"Una donna per amica\", accanto a Laetitia Casta, dove recita nel ruolo di Francesco, un avvocato impacciato che si innamora della sua migliore amica proprio quando questa decide di sposarsi.\nNel 2015 \u00e8 stato impegnato nelle riprese di un film con Angelo Duro dal titolo \"Tiramis\u00f9\", suo debutto come regista, uscito nelle sale il 25 febbraio 2016. Ha collaborato con lui alla regia Marco Limberti, gi\u00e0 conosciuto sul set di \"Love Bugs\". Tra settembre e ottobre 2016 \u00e8 stato impegnato nelle riprese di un film con Elio Germano dal titolo Questione di karma. Appare nel videoclip di Fabio Rovazzi \"Tutto molto interessante\", uscito il 2 dicembre 2016, nelle vesti di produttore discografico.\nDal 25 settembre al 18 dicembre 2017 ogni luned\u00ec sera \u00e8 stato ospite fisso a \"Che fuori tempo che fa\", in onda su Rai 1.\nNel 2018 \u00e8 protagonista, insieme a Miriam Leone, nel film \"Metti la nonna in freezer\". Nello stesso anno recita anche nel film di Guido Chiesa \"Ti presento Sofia\", con Micaela Ramazzotti.\nNel 2019 \u00e8 uno dei protagonisti dell\"'heist movie\" \"Gli uomini d'oro\", in un insolito ruolo drammatico, molto distante dal tipico personaggio che interpreta nelle sue commedie. Da ottobre 2020 a dicembre 2020 gira \"Ridatemi mia moglie\", serie TV in onda nel 2021 con la regia di Alessandro Genovesi. Da marzo 2021 a maggio 2021 gira il film \"La befana vien di notte 2 - Le origini\", con la regia di Paola Randi. Da settembre a novembre 2021 \u00e8 stato impegnato nelle riprese del suo secondo film da regista dal titolo \u201cTre di troppo\u201d, in uscita nel 2022.\nVita privata.\nPronipote di Tonino Guerra. Ha due figli di nome Dino (2007) e Lola (2011) avuti dalla compagna, l'ex modella Jelena Ilic, con cui convive dal 1998.\nGiocatore di baseball.\nDe Luigi \u00e8 stato anche un giocatore di baseball di alto livello e ha militato nella Serie A1. \u00c8 cresciuto nella squadra della sua citt\u00e0 natale, il Santarcangelo, poi \u00e8 entrato a far parte del Rimini Baseball nel 1994, venendo impiegato prevalentemente come esterno sinistro. Al suo primo anno in neroarancio, con la squadra ha vinto la stagione regolare, ma i riminesi furono eliminati nelle semifinali scudetto contro Nettuno. A Rimini ha disputato anche la stagione 1995 e parte di quella 1997, quando accett\u00f2 di giocare alcune partite nonostante gli impegni radiofonici con Radio Rai. In totale ha collezionato 87 presenze nella massima serie, 93 considerando anche i playoff scudetto."}
{"id": "296489", "revid": "1573940", "url": "https://it.wikipedia.org/wiki?curid=296489", "title": "World Figure Skating Hall of Fame", "text": "La World Figure Skating Hall of Fame \u00e8 la \"hall of fame\" internazionale del pattinaggio di figura, con sede a Colorado Springs, in Colorado, negli Stati Uniti.\nLa \"hall of fame\" nacque nel 1976 su iniziativa della U.S. Figure Skating Association (USFSA), la federazione statunitense del pattinaggio di figura, che cre\u00f2 una lista di 21 persone di varie nazionalit\u00e0 che si erano particolarmente distinte nella storia del pattinaggio artistico.\nNel 1979 la USFSA trasfer\u00ec i propri uffici da Boston alla nuova sede di Colorado Springs, che comprendeva anche un museo dedicato alla storia del pattinaggio e ai suoi protagonisti, inseriti nella \"hall of fame\", con l'esposizione di pattini, costumi di scena, fotografie, documenti e altri cimeli.\nNel 1984 la \"hall of fame\" creata dalla USFSA venne riconosciuta ufficialmente dalla International Skating Union (ISU) come \"World Figure Skating Hall of Fame\", la \"hall of fame\" internazionale del pattinaggio di figura.\nNel 1990 Skate Canada, la federazione canadese, istitu\u00ec una propria \"hall of fame\" sotto forma di lista delle personalit\u00e0 pi\u00f9 significative per il pattinaggio di figura canadese; l'anno dopo anche la USFSA cre\u00f2 una hall of fame specifica per il pattinaggio di figura statunitense, in cui sono inseriti d'ufficio tutti i membri statunitensi della hall of fame internazionale, pi\u00f9 altri sportivi, allenatori e contributori che si sono particolarmente distinti a livello nazionale."}
{"id": "296493", "revid": "125231269", "url": "https://it.wikipedia.org/wiki?curid=296493", "title": "Pablo Honey", "text": "Pablo Honey \u00e8 il primo album in studio del gruppo musicale britannico Radiohead, pubblicato il 22 febbraio 1993 dalla Parlophone.\nL'album debutt\u00f2 alla 25\u00aa posizione della Official Albums Chart, raggiungendo come posizione massima la 22\u00aa cinque anni dopo la sua pubblicazione.\nDescrizione.\nIl titolo dell'album prende il nome da una cassetta contenente una serie di scherzi telefonici ad opera dei Jerky Boys, una band newyorkese. Uno scherzo iniziava con un membro della band che telefonando ad un certo Pablo si fingeva sua madre. Le prime parole erano dunque \"Pablo, Honey...\" (\"Pablo, Tesoro...\"). Thom Yorke pens\u00f2 che \"Pablo, honey\" fosse un nome adatto per l'album.\nL'album contiene il singolo \"Creep\", che ha permesso alla band di venire fuori dalla scena underground. Il grande successo di \"Creep\", in particolar modo presso il pubblico statunitense, ha rischiato di incombere sul futuro della band come un punto di riferimento fuorviante; per quanto sia indubbiamente un brano di qualit\u00e0, esso \u00e8 presto diventato inadeguato a rappresentare la portata innovativa del lavoro dei Radiohead.\nIn effetti, nonostante i suoi indubbi meriti, \"Pablo Honey\" \u00e8 spesso considerato \u2013 sia dalla critica che dal pubblico \u2013 come una falsa partenza per quella che si sarebbe presto rivelata una delle formazioni pi\u00f9 influenti sulla scena rock tra gli anni novanta e il Duemila. Difatti, lo stile della band (grazie anche alla collaborazione del produttore Nigel Godrich) si sarebbe presto evoluto in direzione di una maggiore complessit\u00e0, e gi\u00e0 le sonorit\u00e0 del successivo \"The Bends\" sono piuttosto lontane da quelle del lavoro d'esordio. Non \u00e8 un caso che i Radiohead siano alquanto riluttanti ad eseguire dal vivo le canzoni di \"Pablo Honey\". Da menzionare comunque, oltre \"Creep\", tracce come \"Anyone Can Play Guitar\", \"Stop Whispering\", \"Blow Out\", che con la loro miscela di atmosfere ora tranquille ed ora rumoristiche, contribuiranno al buon successo dell'album. Nonostante tutto \"Pablo Honey\" \u00e8 comunque considerato come un normale disco alternative rock degli anni novanta anche se, come detto in precedenza, non all'altezza dei lavori successivi del gruppo.\nInoltre \"You\" \u00e8 stato uno dei primi successi tra i fan dei Radiohead ed \u00e8 una delle pochissime canzoni di \"Pablo Honey\" eseguite anche dopo il 1998 (l'ultima esecuzione risale attualmente al 2002). La traccia appare per la prima volta nel loro demo \"Manic Hedgehog\" del 1991, per poi essere anche inserita nei successivi EP \"Drill\" (1992) e \"Itch\" (1994). La canzone si avvale di una struttura musicale molto rara, i 23/8. Il testo \u00e8 invece quello di un'ossessiva canzone d'amore."}
{"id": "296494", "revid": "84184", "url": "https://it.wikipedia.org/wiki?curid=296494", "title": "Sabin", "text": ""}
{"id": "296503", "revid": "35813", "url": "https://it.wikipedia.org/wiki?curid=296503", "title": "Prozac pi\u00f9", "text": ""}
{"id": "296505", "revid": "396099", "url": "https://it.wikipedia.org/wiki?curid=296505", "title": "Taratura", "text": "La taratura \u00e8 una tipologia di caratterizzazione che ha come scopo la definizione delle caratteristiche metrologiche di uno strumento di misura. Questo avviene tramite un confronto di misure con uno strumento di riferimento, definito campione.\nLa taratura non va confusa con la calibrazione, infatti, la taratura \u00e8 un'operazione che permette di definire le caratteristiche metrologiche di uno strumento e viene effettuata da un ente certificato; la calibrazione, invece, ha come obiettivo quello di rendere lo strumento pi\u00f9 accurato e viene effettuata tutte le volte che lo strumento viene utilizzato.\nDefinizione nella VIM.\nLa definizione rigorosa della taratura \u00e8 enunciata nella terza edizione del \"Vocabolario Internazionale di Metrologia\" (\"VIM 3\"): la \"taratura\" \u00e8 un'operazione, eseguita in condizioni specificate, la quale in una prima fase stabilisce una relazione tra i valori di una grandezza, con le rispettive incertezze di misura, forniti da campioni di misura, e le corrispondenti indicazioni, comprensive delle incertezze di misura associate, e in una seconda fase usa queste informazioni per stabilire una relazione che consente di ottenere un risultato di misura a partire da un'indicazione.\nScopi della taratura.\nGli scopi di una taratura possono essere suddivisi:\nDefinizione delle caratteristiche dello strumento.\nLa taratura pu\u00f2 essere usata per la determinazione delle caratteristiche metrologiche dello strumento (ad esempio accuratezza, ripetibilit\u00e0, riproducibilit\u00e0, linearit\u00e0, ecc.) necessari per definirne la funzionalit\u00e0, o per verificarne la rispondenza a dei requisiti. Inoltre permette di sapere qual \u00e8 la variazione del valore della grandezza.\nDeterminazione della precisione dello strumento.\nLa taratura \u00e8 spesso usata per la determinazione della precisione dello strumento. Questa \u00e8 definita dall'analisi delle caratteristiche metrologiche, ed espressa in termini di incertezza di misura o in classe dello strumento.\nQuando il tarando, cio\u00e8 l'oggetto della taratura, \u00e8 uno strumento di misura (ad esempio una bilancia), la taratura ha come scopo la definizione della precisione delle misure dello strumento stesso.\nQuando il tarando \u00e8 uno strumento di riferimento (ad esempio un peso), la taratura ha come scopo la definizione della precisione dello strumento rispetto al suo valore nominale.\nOccorre precisare che:\nDeterminazione della transcaratteristica dello strumento.\nLa taratura \u00e8 usata anche per la determinazione della transcaratteristica dello strumento. Infatti molti strumenti di misura sono dei trasduttori; trasformano la grandezza letta in un segnale (tipicamente di natura elettrica) che pu\u00f2 essere pi\u00f9 facilmente letto ed elaborato da appositi indicatori. La conoscenza del rapporto tra grandezza letta e segnale generato, permette la corretta impostazione del relativo indicatore, e dunque l'esatta lettura della grandezza misurata.\nQuesta operazione \u00e8 spesso nota agli addetti ai lavori, come determinazione della sensibilit\u00e0 dello strumento.\nMetodologie di taratura.\nLe metodologie di taratura possono essere suddivise sostanzialmente in tre tipologie:\nTaratura per confronto.\nIn questa metodologia, al tarando \u00e8 fatta misurare la medesima grandezza che si fa misurare allo strumento campione. La precisione del tarando \u00e8 desunta dal confronto dei due risultati di misura. Ad esempio, un manometro pu\u00f2 essere tarato collegandolo ad un circuito idraulico dove \u00e8 stato installato anche un manometro \"campione\". In questo caso la medesima grandezza, la pressione, \u00e8 misurata dai due strumenti, e l'analisi delle differenze dei due rilievi permette di valutare la precisione del tarando.\nTaratura per sostituzione.\nIn questa metodologia di taratura, il campione \u00e8 o genera direttamente la grandezza che si fa misurare al tarando. La precisione del tarando desunta dal confronto tra il valore nominale della grandezza generata e i risultati di misura del tarando. Ad esempio, una bilancia pu\u00f2 essere tarata effettuando delle misure su dei pesi \"campione\". In questo caso il campione stesso genera una grandezza di valore nominale, il peso, e la valutazione della precisione del tarando scaturisce dall'analisi della differenza tra la lettura sulla bilancia e il peso nominale del campione.\nTaratura diretta.\nComplementare alla precedente, e destinata alla taratura di strumenti di riferimento. Il tarando genera direttamente la grandezza che \u00e8 misurata dal campione. La precisione del tarando \u00e8 definita dal confronto tra il suo valore nominale e la misura realizzata dal campione. Ad esempio, un peso pu\u00f2 essere tarato effettuando una misura su una bilancia \"campione\". In questo caso il tarando genera la grandezza, il peso, e la valutazione della sua precisione scaturisce dall'analisi della differenza tra la lettura sulla bilancia e il peso nominale del tarando."}
{"id": "296510", "revid": "834", "url": "https://it.wikipedia.org/wiki?curid=296510", "title": "Maribel Vinson Owen", "text": ""}
{"id": "296511", "revid": "17045", "url": "https://it.wikipedia.org/wiki?curid=296511", "title": "Telecarte", "text": ""}
{"id": "296512", "revid": "1652635", "url": "https://it.wikipedia.org/wiki?curid=296512", "title": "Battaglia di Benevento (275 a.C.)", "text": "La battaglia di Benevento ebbe luogo nel 275 a.C. presso la citt\u00e0 allora chiamata \"Malevento\", e fu l'episodio conclusivo delle guerre pirriche combattute da Pirro, re dell'Epiro, contro i Romani.\nAntefatto.\nAll'inizio del III secolo a.C., terminate vittoriosamente le guerre sannitiche, la politica espansionistica romana premeva sulle citt\u00e0 della Magna Grecia ed in particolare Taranto, per la sua importante posizione strategica. Ben consapevoli che difficilmente avrebbero potuto contrastare a lungo la potenza di Roma, i Tarantini, a nome anche delle altre colonie della Magna Grecia, invocarono l'intervento di Pirro in loro favore. Quest'ultimo, gi\u00e0 desideroso di vittorie, vide la possibilit\u00e0 di ampliare il proprio regno in Italia, nonch\u00e9 quella di conquistare la Sicilia per espandersi poi in Africa, ed accett\u00f2 di buon grado. Il suo esercito pass\u00f2 nella penisola nel 280 a.C., e nello stesso anno inferse una prima sconfitta all'esercito romano, nella battaglia di Heraclea, in cui la carta vincente fu costituita dalla presenza degli elefanti da guerra indiani, sconosciuti ai Romani.\nAcquisiti rinforzi da altre popolazioni greco-italiche che si unirono alla coalizione, Pirro ottenne un'altra vittoria nella battaglia di Ascoli di Puglia nell'anno seguente, ma le perdite furono talmente ingenti che dovette riparare in Sicilia per ricostituire gli effettivi.\nAccantonata momentaneamente la campagna antiromana, si dedic\u00f2 alla conquista dell'isola, da cui doveva per\u00f2 scacciare i Cartaginesi. Dopo una serie di eventi favorevoli fu costretto ad abbandonare anche la Sicilia e nel 275 a.C. torn\u00f2 in Italia, dove si pose nuovamente alla testa di un'alleanza antiromana, che comprendeva anche i Sanniti. Ma l'esercito di Roma, che nel frattempo aveva riconquistato tutte le posizioni nell'Italia meridionale e minacciava nuovamente Taranto, lo aspettava in Campania, a \"Maleventum\". I Romani avevano infatti compreso che Pirro, anzich\u00e9 affrontarli direttamente, avrebbe tentato di costringerli a togliere l'assedio a Taranto marciando direttamente su Roma.\nLa battaglia.\nL'esercito romano era comandato dal console Manio Curio Dentato, che si era accampato su un'altura e contava su una forza di circa uomini. Pirro disponeva invece di quasi soldati, oltre ad alcuni elefanti da guerra. Nello schieramento del suo esercito erano presenti reparti di cavalleria macedone, greca e sannitica, mentre la fanteria era organizzata secondo il modello della falange macedone e comprendeva anche opliti greci, oltre a frombolieri, lanciatori di giavellotto e arcieri.\nPirro aveva diviso i suoi uomini in due armate: una era restata a fronteggiare un console in Lucania, con l'altra si era diretto nel Sannio, dove gli si erano aggregati pochi rinforzi. Poteva cos\u00ec disporre di forse fanti, cavalieri e una ventina di elefanti. Nel dettaglio: fanti e 300 cavalieri tarantini; fanti e 300 cavalieri apuli; fanti e 300 cavalieri sanniti (esclusivamente irpini e caudini); i rimanenti erano veterani portati dall'Ellade nel 280 a.C.. Probabilmente fu in questa occasione che Pirro adott\u00f2 lo schieramento alternato di \"speirai\" greche e coorti italiche citato da Polibio, per evitare lo sfondamento delle proprie linee avvenuto ad Ascoli di Puglia proprio l\u00e0 dove erano concentrati i suoi alleati italici.\nI Romani avevano ormai imparato a conoscere gli elefanti da guerra, che nello scontro di Heraclea erano stati una delle principali cause della sconfitta, ed ebbero la meglio sulle truppe epirote e tarantine, grazie anche alla tattica attuata dagli arcieri, i quali, scagliando frecce infuocate, riuscirono a far imbizzarrire i pachidermi che crearono lo scompiglio tra le truppe di Pirro. Continui attacchi indebolirono e sfiancarono la cavalleria, mentre la fanteria riusc\u00ec a sopraffare la falange con fitti lanci ravvicinati di giavellotti, che aprivano dei varchi entro i quali i legionari, con il corto gladio, riuscivano a colpire il nemico armato di lance, assolutamente inutili nel corpo a corpo. Cos\u00ec aggredita, la falange venne definitivamente annientata dagli attacchi laterali della seconda e terza linea delle legioni.\nLa tradizione romana parla di nemici uccisi e di prigionieri, ma tace sulle proprie perdite. Furono abbattuti anche 2 elefanti da guerra, mentre altri 8 furono catturati. 4 furono portati vivi a Roma, dove suscitarono grande curiosit\u00e0 tra il popolo che non ne aveva mai visti.\nLa sconfitta strategica di Pirro.\nTatticamente la battaglia di Benevento pu\u00f2 essere considerata uno stallo, ma strategicamente \u00e8 stata una vittoria dei Romani: Pirro aveva infatti lasciato sul campo tutta la fanteria leggera, quasi tutta la cavalleria e oltre met\u00e0 degli elefanti; in pratica la sua intera forza di manovra.\nUna spiegazione dell'esito negativo dello scontro per Pirro, che in precedenza aveva battuto le legioni romane nella battaglia di Heraclea e ad Ascoli di Puglia, pu\u00f2 ricercarsi nel fatto che il re dell'Epiro a \"Beneventum\" non aveva pi\u00f9 a piena disposizione, come all'inizio della campagna in Italia, le sue forze migliori, in particolare gli esperti falangiti, che avevano subito perdite pesanti non solo nelle campagne del 280 a.C. e 279 a.C. nella penisola, ma anche durante l'attraversamento dello stretto di Messina nel ritorno dalla campagna in Sicilia. \nPirro fu costretto a tornare in Epiro , dove, dopo aver sconfitto Antigono II Gonata ed essersi di nuovo seduto sul trono di Macedonia, morir\u00e0 poco dopo mentre tentava di conquistare il Peloponneso. Taranto rimase sotto assedio altri tre anni, capitolando nel 272 a.C.: Roma aveva completato la sottomissione della Magna Grecia e la conquista di tutta l'Italia meridionale.\nDa \"Malevento\" a Benevento.\nIn seguito alla vittoria romana la citt\u00e0 di \"Maleventum\" venne ribattezzata \"Beneventum\" (da cui l'odierna Benevento), nome pi\u00f9 adeguato alla felice circostanza."}
{"id": "296514", "revid": "1718925", "url": "https://it.wikipedia.org/wiki?curid=296514", "title": "Obdulio Varela", "text": "Soprannominato \"Negro Jefe\", fu il capitano della nazionale di calcio uruguaiana campione del mondo nel 1950, oltre che del Pe\u00f1arol; ricopriva il ruolo centromediano.\nBiografia.\nNato a Montevideo, a otto anni vendeva giornali per le strade. A 15 anni lasci\u00f2 la scuola per il gioco del calcio, entrando a far parte della rosa del Club Deportivo Juventud. Nonostante lo sport gli avesse dato notoriet\u00e0, Varela non ebbe vantaggi sul piano economico e visse in povert\u00e0. Con il denaro guadagnato dalla vittoria nel campionato del mondo 1950 si compr\u00f2 un'automobile del 1931, che gli fu rubata una settimana dopo. Conclusa la carriera agonistica, Varela si dedic\u00f2 alla famiglia, concedendo raramente interviste, nonostante fosse molto ricercato. Nel 1994 la FIFA gli confer\u00ec l'Ordine al Merito; nel 1996 mor\u00ec, pochi mesi dopo la moglie. Il presidente dell'Uruguay Julio Sanguinetti organizz\u00f2 dei funerali di stato, ed oggi Varela riposa nel Cimitero del Buceo, al \"Pante\u00f3n Ol\u00edmpico\", a Montevideo.\nCaratteristiche tecniche.\nCentrocampista centrale (centromediano) ruvido e pugnace, la sua tendenza a guidare la squadra dal campo, seguendo il suo ruolo di capitano, era una delle sue peculiarit\u00e0 pi\u00f9 evidenti.\nCarriera.\nClub.\nVarela inizi\u00f2 la carriera nello Juventud: di questa squadra fu anche capitano, e debutt\u00f2 il 30 agosto 1936 contro l'Intr\u00e9pido Belgrano. Il Juventud partecipava a tornei organizzati dalla Federazione calcistica dell'Uruguay, di entit\u00e0 minore; nel marzo del 1938 fu acquistato dal club semi-professionista del Wanderers, che lo fece cos\u00ec debuttare in Primera Divisi\u00f3n Uruguaya. Con la societ\u00e0 di Montevideo rimase fino al 1943, anno in cui fu ceduto al Pe\u00f1arol. Con la nuova maglia esord\u00ec il 17 aprile contro il Sud Am\u00e9rica, e vinse 4-0 . Rimase poi fortemente legato alla societ\u00e0 giallo-nera, di cui divenne capitano, e con cui gioc\u00f2 sino al 19 giugno 1955, giorno della sua ultima partita contro l'America Football Club a Rio de Janeiro. Nel Pe\u00f1arol contribu\u00ec alla vittoria di sei titoli nazionali.\nNazionale.\nVarela fece il suo esordio con la maglia della selezione uruguaiana il 29 gennaio 1939, nell'incontro con il , valevole per il Campeonato Sudamericano de Football 1939, subentrando al 46\u00ba minuto ad Abd\u00f3n Reyes. Nella competizione gioc\u00f2 poi un'altra partita, il 5 febbraio contro il , ancora una volta da sostituto (entr\u00f2 per Galvalisi al 67\u00ba). Nel 1941 divent\u00f2 capitano della Nazionale, e nel Campeonato Sudamericano de Football 1942 fu stabilmente titolare, andando anche a segno, il 10 gennaio contro il Cile, e vincendo il trofeo.\nFu convocato per il campionato del mondo 1950 dal CT L\u00f3pez Fontana, e svolse un ruolo molto importante nella vittoria del torneo. Prima della finale al Maracan\u00e0 spron\u00f2 i compagni a non lasciarsi intimorire dall'ostico pubblico locale e dalla fama degli avversari con una frase divenuta poi celebre: \"\u00a1Los de afuera son de palo! (Quelli l\u00e0 fuori non esistono)\". Sub\u00ecto il gol dello svantaggio di Fria\u00e7a, fu ancora determinante ai fini del risultato, prendendo il pallone e mettendoselo sottobraccio, ritardando cos\u00ec notevolmente la ripresa del gioco. Perse ulteriormente tempo protestando con l'arbitro per un possibile fuorigioco. Con quel gesto il capitano uruguaiano riusc\u00ec cos\u00ec a raffreddare gli animi e spegnere l\u2019entusiasmo incontenibile dei brasiliani, dando cos\u00ec il primo impulso alla reazione dei compagni che riuscirono a ribaltare il risultato e a laurearsi campioni del mondo, in quella storica impresa che \u00e8 ricordata come il Maracanazo. Disput\u00f2 anche i mondiali del 1954 ed era assente per squalifica nella semifinale persa dall'Uruguay contro la grande Ungheria, rimanendo pertanto imbattuto in incontri validi per la Coppa Rimet (ma secondo Gianni Brera, in \"Storia Critica del Calcio Italiano\", Varela non partecip\u00f2 perch\u00e9 infortunato)."}
{"id": "296518", "revid": "28930", "url": "https://it.wikipedia.org/wiki?curid=296518", "title": "ShinRa", "text": ""}
{"id": "296519", "revid": "118361898", "url": "https://it.wikipedia.org/wiki?curid=296519", "title": "Operazione Northwoods", "text": "L\u2019operazione Northwoods (Operation Northwoods) fu un piano concepito nel 1962 da alti dirigenti del Dipartimento della difesa degli Stati Uniti d'America, (firmato dal generale Lyman Lemnitzer, capo degli stati maggiori riuniti) allo scopo di indurre l'opinione pubblica statunitense a sostenere un eventuale attacco militare contro il regime cubano di Fidel Castro.\nIl piano, che non fu mai messo in atto, prevedeva l'esecuzione di una serie di azioni organizzate da entit\u00e0 governative USA operanti sotto le mentite spoglie di nazionalisti cubani; il piano prevedeva anche attacchi terroristici contro obiettivi all'interno del territorio nazionale degli Stati Uniti. I primi documenti del piano furono pubblicati nel 1997 ad opera del \"John F. Kennedy Assassination Records Review Board\"; gli allegati furono pubblicati nel 1998 dal \"National Security Archive\".\nStoria.\nIl progetto di piano fu redatto, sotto forma di bozza, nel documento intitolato \"Justification for US Military Intervention in Cuba\" (Giustificazione per un intervento militare statunitense a Cuba), un memorandum presentato dai responsabili del Ministero della Difesa USA presso il \"Caribbean Survey Group\" (gruppo di studio sui Caraibi)U.S. Joint Chiefs of Staff, \"Justification for US Military Intervention in Cuba (TS)\", \"U.S. Department of Defense\", 13 marzo 1962. Il documento in formato PDF \"The Operation Northwoods\" \u00e8 reperibile sul sito dell'istituto di ricerca indipendente non-governativo \"National Security Archive\" nella biblioteca Gelman della George Washington University a Washington, D.C.. Il documento fu presentato al segretario della difesa Robert McNamara il 13 marzo 1962.\nLe prime pubblicazioni del documento si devono al \"John F. Kennedy Assassination Records Review Board\" nel 1997 organo che si occupava di supervisionare il rilascio dei documenti correlati all'omicidio del presidente John Kennedy Un totale di 1521 pagine furono declassificate e rese conoscibili.\nAlcuni annessi del piano Northwoods sono stati invece per la prima volta pubblicati dal National Security Archive il 6 novembre 1998 congiuntamente alla CNN in occasione di un documentario su Cuba\nL'intero piano Northwoods, completo di memorandum, fu infine pubblicato il 30 aprile 2001 sul web dal National Security Archive.\nI contenuti del piano.\nIn risposta alla richiesta di creare pretesti adatti a giustificare un intervento militare emessa da parte del colonnello Edward Lansdale, capo operativo del \"Progetto Cuba\", il documento fornisce una lista di metodi (e, in alcuni casi, veri e propri schemi di pianificazione) che il suo estensore riteneva avrebbero creato consenso interno ed internazionale a favore di un intervento militare statunitense diretto contro Cuba. Si tratta di attacchi simulati concepiti in modo tale da farli apparire come ispirati o eseguiti per conto del regime cubano.\nSecondo James Bamford nel suo libro \"Body of Secrets\":\nUsando prove false, di tutto ci\u00f2 sarebbe stato accusato Castro, dando in tal modo a Lemnitzer (il Capo degli Stati Maggiori Riuniti USA) e ai suoi associati il pretesto del quale avevano bisogno per scatenare la guerra con il supporto dell'opinione pubblica interna ed internazionale.\nReazioni.\nJohn F. Kennedy rigett\u00f2 il Piano e dispose affinch\u00e9 il Generale Lyman Lemnitzer fosse allontanato e non si occupasse pi\u00f9 della questione cubana.\nLe continue spinte dirette contro il governo cubano da parte di elementi interni alle Forze Armate ed ai Servizi Segreti USA (la fallita invasione della baia dei Porci, il Progetto Cuba ecc.), sollecitarono il presidente John Kennedy a cercare di porre un freno agli elementi governativi che, con il loro forte sentimento anticomunista, si mostravano inclini ad effettuare azioni aggressive ed unilaterali contro i movimenti comunisti nel mondo.\nDopo l'episodio della Baia dei Porci, John Kennedy licenzi\u00f2 il direttore della CIA Allen W. Dulles, ed i suoi vicedirettori Charles P. Cabell Richard Bissell, rivolgendo quindi le proprie attenzioni al Vietnam.\nKennedy prese inoltre misure per disciplinare le operazioni paramilitari e di guerra fredda condotte dalla CIA stendendo una direttiva presidenziale (NSAM, \"National Security Action Memorandum\", Memorandum sulle attivit\u00e0 della Sicurezza Nazionale) che spostava le competenze per le operazioni relative alla Guerra Fredda agli Stati Maggiori Riuniti e al Pentagono, oltre a imporre un notevole cambiamento di ruoli alla CIA, destinandola a occuparsi esclusivamente della raccolta di informazioni."}
{"id": "296520", "revid": "834", "url": "https://it.wikipedia.org/wiki?curid=296520", "title": "DMX512", "text": ""}
{"id": "296522", "revid": "396099", "url": "https://it.wikipedia.org/wiki?curid=296522", "title": "Calibrazione", "text": "La calibrazione \u00e8 l'operazione in cui uno strumento di misura viene regolato in modo da migliorarne l'accuratezza. L'operazione richiede il confronto con delle misure di riferimento prodotte utilizzando uno strumento campione.\nLa calibrazione \u00e8 un neologismo nato dall'italianizzazione del termine inglese \"calibration\" (che in realt\u00e0 si traduce nell'italiano taratura); il termine inglese che identifica l'operazione descritta in questa voce \u00e8 \"adjustment\" (spesso citato nelle normative internazionali). Nei testi italiani l'operazione \u00e8 anche chiamata aggiustamento, regolazione o impostazione.\nDefinizione.\nIl testo di riferimento per la definizione dei termini metrologici \u00e8 il vocabolario internazionale di metrologia (VIM), giunto alla terza edizione. Su questo le operazioni definite in questa voce sono chiamate \"...regolazione di un sistema di misura...\", ossia \u00abl'insieme di operazioni svolte su un sistema di misura, affinch\u00e9 esso fornisca indicazioni prescritte in corrispondenza di determinati valori di una grandezza da sottoporre a misurazione\u00bb\nDifferenze tra calibrazione e taratura.\n\u00c8 importante distinguere il concetto di calibrazione da quello di taratura:\nIn altre parole, la prima determina le caratteristiche attuali dello strumento, mentre la seconda le migliora.\nAnche se le due operazioni perseguono scopi differenti, di fatto sono strettamente correlate. Questo sia perch\u00e9 nell'esecuzione pratica si assomigliano, sia perch\u00e9 nella corretta gestione della strumentazione, si integrano. Si veda ad esempio il diagramma relativo alla gestione di una conferma metrologica:\nAd esempio, facendo riferimento alla procedura su di una bilancia, la taratura permette, in seguito all'analisi del relativo rapporto, di capire con quale incertezza le sue misure sono attendibili, mentre la calibrazione permette di ridurre gli errori d'accuratezza, e conseguentemente migliorare la sua incertezza strumentale.\nI laboratori, una volta attrezzatisi per una delle due operazioni, possono trovare facile e conveniente eseguire anche l'altra.\nLe operazioni di calibrazione richiedono conoscenze molto specifiche dello strumento, normalmente in possesso del costruttore e del relativo servizio d'assistenza; infatti, spesso i laboratori di taratura non hanno tali conoscenze, pertanto non si deve dare per scontato che un laboratorio specializzato nella taratura di strumenti, possa fare anche le calibrazioni, a meno della disponibilit\u00e0 di specifica documentazione del costruttore.\nMetodologie di calibrazione.\nData la vastit\u00e0 della tipologia di strumentazione e dei relativi sistemi di regolazione, \u00e8 molto difficile catalogare le metodologie di calibrazione. Ciononostante la calibrazione segue generalmente le seguenti fasi:\nUna prima differenza si riscontra nella possibilit\u00e0 di unificare fisicamente la fase di misura e quella di regolazione: mentre alcuni strumenti, per la regolazione, richiedono di essere scollegati fisicamente dal sistema, spenti o addirittura smontati, altri ne permettono la regolazione in tempo reale, facendo risparmiare tempo e dunque costi.\nIn analogia a quanto avviene nella taratura, le metodologie di calibrazione possono anche essere divise a seconda del modo in cui viene applicato il campione:\nA seconda delle caratteristiche dello strumento, la regolazione pu\u00f2 essere fatta su un solo punto (tipicamente lo zero), su due punti (tipicamente zero e fondo scala), o su pi\u00f9 punti all'interno del campo di misura.\nUn particolare tipo di calibrazione \u00e8 quella che \u00e8 possibile fare su alcuni strumenti elettronici e sulle catene di misura: in questi tipi di strumenti si possono regolare le impostazioni relative all'offset e alla sensibilit\u00e0 del sensore. Basandosi sui risultati di una prima taratura, si correggono opportunamente questi settaggi in modo da migliorare l'accuratezza complessiva del sistema di misura.\nOrgani per la calibrazione.\nA seconda di come \u00e8 stato progettato e realizzato, uno strumento pu\u00f2 essere diviso in due categorie:\nStrumenti dotati di sistemi di regolazione.\nGli strumenti appartenenti a questa categoria sono stati progettati per avere dei sistemi (hardware o software) che possano modificare la lettura della grandezza che sono destinati a misurare.\nAd esempio, una bilancia pu\u00f2 disporre di viti di registrazione dell'indice per regolare il medesimo sullo \"0\" della scala in assenza di carichi.\nStrumenti non dotati di sistemi di regolazione.\nGli strumenti appartenenti a questa categoria, non sono stati progettati per avere dei sistemi che possano modificare la lettura della grandezza che sono destinati a misurare. La calibrazione pu\u00f2 avvenire solo tramite modifiche strutturali allo strumento. Risulta evidente che quest'operazione \u00e8 pratica solo per i costruttori stessi, mentre pu\u00f2 essere molto difficoltosa per altri soggetti.\nAd esempio, un peso pu\u00f2 essere calibrato asportando o aggiungendo fisicamente materiale dal corpo dello stesso.\nPer quanto detto, ne consegue che in questi strumenti non \u00e8 sempre possibile o economicamente conveniente la calibrazione."}
{"id": "296531", "revid": "339392", "url": "https://it.wikipedia.org/wiki?curid=296531", "title": "Sephiroth", "text": ""}
{"id": "296534", "revid": "125682192", "url": "https://it.wikipedia.org/wiki?curid=296534", "title": "Red (King Crimson)", "text": "Red \u00e8 il settimo album in studio del gruppo di rock progressivo dei King Crimson, pubblicato nel 1974.\n\u00c8 anche l'ultimo LP a nome \"King Crimson\" uscito negli anni settanta (esclusi raccolte e dischi \"live\"). .\nGenesi dell'opera.\nLe sedute di registrazione di \"Red\" iniziarono l'8 luglio 1974, una settimana dopo la conclusione di un \"tour\" americano di tre mesi, al termine del quale il gruppo aveva deliberato - a maggioranza - il \"licenziamento\" di David Cross: i King Crimson erano dunque ufficialmente ridotti a un trio.\nSoltanto quattro giorni prima, Robert Fripp era venuto per la prima volta a contatto con gli scritti di John G. Bennett, allievo diretto di Gurdjieff: questa circostanza era destinata a ripercuotersi sia sul lavoro in studio che sul futuro stesso della band. A registrazioni appena iniziate, il chitarrista annunci\u00f2 a Bill Bruford e John Wetton che la sua opinione circa il lavoro in corso non aveva pi\u00f9 alcuna importanza, lasciando cos\u00ec di fatto carta bianca al bassista e al batterista in merito alla produzione. Tra gli effetti di questo cambio gestionale vi fu il ritorno all'utilizzo di \"session-men\" (peraltro tutti gi\u00e0 apparsi a vario titolo in precedenti album dei Crimson), cosa che non accadeva pi\u00f9 dal 1971 (\"Islands\"): Wetton in particolare insistette molto per il contributo ai fiati di Ian McDonald, che con Fripp aveva fondato i King Crimson nel 1968 per poi lasciarli l'anno seguente. Il prodotto finale vede la combinazione fra il trio e gli ospiti mutare in ciascuna delle cinque tracce che lo compongono.\nIl disco.\n\"Red\".\n\u00c8 il brano di apertura del disco. Il gruppo aveva originariamente pensato di contrapporre un brano intitolato \"Blue\", mai completato. \u00c8 costruita attorno a un energico riff di chitarra, raddoppiato grazie a tecniche di sovraincisione ed eseguito in diverse tonalit\u00e0. La canzone \u00e8 una prefigurazione di ci\u00f2 di cui parla l'album: inizia con grande potenza, ma a un certo punto ne perde un po' e poi riprende. \u00c8 un riferimento allo stato della band quando \u00e8 stata realizzata la canzone (Fripp ha cercato di fare un ultimo album prima dello scioglimento del gruppo). La sezione centrale del brano include una sovraincisione di violoncello certamente eseguita da un \"session-man\", non accreditato in copertina, che stava lavorando nello studio accanto a quello in cui i King Crimson preparavano \"Red\", e fu perci\u00f2 reclutato al volo. Del nome di questo musicista non \u00e8 rimasta traccia n\u00e9 nella documentazione degli Olimpic Studios, n\u00e9 nella memoria di alcuno dei membri del gruppo. La sua identit\u00e0 resta perci\u00f2 a tutt'oggi sconosciuta. La medesima sezione conteneva in origine un passaggio che fu stralciato per essere poi riutilizzato da Fripp, 21 anni dopo, sul brano \"VROOOM VROOOM\" dall'album \"Thrak\".\n\"Fallen Angel\".\nContiene l'ultima traccia di chitarra acustica registrata da Fripp con i King Crimson. Se si eccettua un brano del mini CD \"Happy with What You Have to Be Happy With\" del 2002 (in cui l'esecutore \u00e8 Adrian Belew), \u00e8 l'ultima volta che una chitarra non elettrica compare in un disco del gruppo. L'introduzione del brano contiene un altro intervento di violoncello ad opera del gi\u00e0 citato turnista anonimo; gli altri due ospiti della traccia sono Robin Miller (oboe) e Mark Charig (cornetta): entrambi precedenti collaboratori del gruppo sugli album \"Lizard\" (1970) e \"Islands\" (1971). La canzone parla di un uomo che chiede a suo fratello di unirsi agli Hells Angels per poi vederlo pugnalato tragicamente per le strade di New York.\n\"One More Red Nightmare\".\n\u00c8 il primo dei due brani dell'album in cui compare il sax di Ian McDonald. La coda del pezzo \u00e8 tronca a causa della fine del nastro multi-traccia originale, inconveniente solo in parte \"mascherato\" da una nota di basso elettrico registrata alla rovescia. La canzone \u00e8 una descrizione di un incubo: il protagonista si trova in un aereo che sta per schiantarsi, il preludio a questo episodio \u00e8 caratterizzato da un riff che prosegue per tutta la canzone. Il nome \"One More Red Nightmare\" non include solo il nome dell'album stesso, ma associa il colore rosso al sangue, il che significa che l'incubo dipinge l'immagine di una morte di massa in un incidente aereo.\nIl sogno sembra molto realistico, includendo anche esperienze surreali come la sensazione di turbolenza durante il sonno. Tuttavia, poco prima di schiantarsi, l'uomo si sveglia, come se sia stato salvato da un intervento divino, e sfugge alla morte nel suo sogno lucido.\n\"Providence\".\n\u00c8 un'improvvisazione registrata dal vivo al Palace Theatre di Providence, Rhode Island (U.S.A.) il 30 giugno 1974, penultima data del tour negli Stati Uniti. Vi compare quindi anche David Cross, sia come musicista che come autore, anche se dopo il successivo concerto, del 1\u00ba luglio, sar\u00e0 estromesso dal gruppo. La presenza di questa traccia nell'album testimonia la strategia del gruppo, pi\u00f9 ampiamente adottata nell'album precedente, di usare i concerti come laboratorio e studio di registrazione stesso per nuove idee da includere poi nei dischi. \n\"Starless\".\nChiude l'album \"Starless\", lungo brano che gi\u00e0 chiudeva i concerti dei mesi precedenti e che infatti porta anch'esso la firma di David Cross. Scartato - nella sua versione embrionale - dall'album precedente cui diede il titolo, il brano era stato eseguito in prima assoluta al Palazzo dello Sport di Udine, il 19 marzo 1974. In studio, vi partecipano anche Ian McDonald e Mel Collins.\"Starless\" \u00e8 divisa fondamentalmente in due parti: la prima, in forma canzone, vede la parte armonica sorretta dal Mellotron, suonato da Fripp, sulla quale si alternano il cantato di Wetton - con un testo di Richard Palmer-James particolarmente malinconico ed elegiaco - ed un tema di chitarra elettrica, che nei concerti era affidato al violino di Cross; il tutto accompagnato anche da Mel Collins al sax soprano. Il verso ricorrente nel testo: \"starless and bible-black\" cita l'incipit del dramma \"Under Milk Wood\" di Dylan Thomas. Sulla coda della sezione-canzone s'innesta una lenta linea di basso in 13/8 e dall'armonia diminuita, originariamente composta da Bill Bruford al pianoforte, che apre di fatto alla seconda parte, interamente strumentale. Fripp, a distanza di anni, addita il brano \"Starless\" come un perfetto e degno punto di arrivo per quella formazione, su quel disco, nonch\u00e9 per il rock in generale in quegli anni. Per usare le sue parole: \u00abuna dichiarazione conclusiva\u00bb. Secondo l'autore del testo, Richard Palmer-James, esso ha a che fare con la rottura tra due amici intimi e di come il futuro senza l'un l'altro sembri \"spoglio\" e \"privo di stelle\".\nScioglimento del gruppo.\nImmediatamente dopo la pubblicazione di \"Red\", Fripp annunci\u00f2 alla stampa che i King Crimson avevano \u00abcessato di esistere\u00bb e poco tempo dopo si ritir\u00f2 proprio presso la comunit\u00e0 fondata tre anni prima da Bennett, la \"International Academy for Continuous Education\" a Sherborne nel Gloucestershire, dove rimase per quasi due anni senza contatti con la chitarra o col mondo musicale. I King Crimson di fatto scomparvero sino al 1981. La connessione tra Fripp e il lascito di Bennett, Ouspensky e Gurdjieff era destinata a rimanere costante, ispirando profondamente le scelte sia artistiche che personali del chitarrista, fino al presente.\nUn album dal vivo intitolato \"USA\" fu pubblicato postumo nel 1975 e conteneva materiale tratto dal gi\u00e0 citato \"tour\" americano, anteriore quindi alle registrazioni di \"Red\".\nBill Bruford e John Wetton si ritroveranno nel 1978 con gli UK. Lo stesso Bruford torner\u00e0 a militare in due successive incarnazioni dei King Crimson (1981-84 e 1994-97).\nInfluenze e lascito.\nNel luglio del 2001 \"Red\" \u00e8 stato votato dai lettori della rivista inglese \"Q Magazine\" fra i \"50 album pi\u00f9 duri della storia\", piazzandosi al 19\u00ba posto.\nIl produttore dei Nirvana, Butch Vig, ha in tempi recenti confidato personalmente a John Wetton la grande influenza che \"Red\" aveva avuto sulla sua generazione e sul suo lavoro, e quanto quest'album fosse caro anche allo stesso Kurt Cobain, che lo defin\u00ec \"il miglior album nella storia del rock.\"\nNel giugno del 2015 la rivista \"Rolling Stone\" ha collocato l'album alla quindicesima posizione dei 50 migliori album progressive di tutti i tempi.\nTracce.\nTesti di Richard Palmer-James."}
{"id": "296554", "revid": "1543377", "url": "https://it.wikipedia.org/wiki?curid=296554", "title": "Frode Estil", "text": "Biografia.\nIn Coppa del Mondo ha esordito l'8 gennaio 1995 nella 30\u00a0km a tecnica libera di \u00d6stersund (50\u00b0), ha ottenuto il primo podio il 7 marzo 1998 nella 30\u00a0km a tecnica classica di Lahti (3\u00b0) e la prima vittoria il 18 dicembre 1999 nella 30\u00a0km a tecnica classica di Davos.\nEstil vinse la sua prima medaglia d'oro individuale in una competizione internazionale nella 15\u00a0km a inseguimento dei XIX Giochi olimpici invernali di . La medaglia d'oro era stata inizialmente assegnata allo spagnolo Johann M\u00fchlegg, che si era imposto con il tempo di 49:20,4, ma nei successivi controlli anti-doping lo sciatore venne trovato positivo alla darbopoietina, una farmaco analogo all'EPO, e quindi squalificato. Nella stessa edizione delle Olimpiadi vinse l'argento nella 15\u00a0km a tecnica classica e l'oro con la staffetta 4x10 km assieme a Thomas Alsgaard, Kristen Skjeldal e Anders Aukland. Ai XX Giochi olimpici invernali di , sua seconda e ultima partecipazione olimpica, ha vinto la medaglia d'argento nella 30 km inseguimento dietro al russo Evgenij Dement'ev.\nIn carriera ha preso parte a cinque edizioni dei Campionati mondiali, vincendo nove medaglie. Ha lasciato il circuito di Coppa del Mondo al termine della stagione 2006-2007 per dedicarsi, nell'ultimo anno della sua carriera, alla Marathon Cup.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nTC = tecnica classica\nTL = tecnica libera\nRiconoscimenti.\nNel 2007 ha ricevuto la Medaglia Holmenkollen, uno dei pi\u00f9 prestigiosi riconoscimenti sportivi dello sci nordico."}
{"id": "296556", "revid": "339392", "url": "https://it.wikipedia.org/wiki?curid=296556", "title": "Campionato del mondo di sci nordico 2001", "text": ""}
{"id": "296557", "revid": "115996836", "url": "https://it.wikipedia.org/wiki?curid=296557", "title": "Livello di presentazione", "text": "Il livello di presentazione, nelle telecomunicazioni, \u00e8 il sesto livello del modello ISO/OSI per reti di calcolatori.\nHa come obiettivo quello di trasformare i dati forniti dal livello di applicazione in un formato standard e offrire servizi di comunicazione comuni, quali la crittografia, la compressione del testo e la riformattazione.\nDescrizione.\nIl livello di presentazione consente la gestione della sintassi e della semantica delle informazioni trasmesse, diversamente dagli altri livelli che gestiscono una sequenza di bit.\nSono previste tre diverse tipologie di sintassi:\nLa sicurezza tramite cifratura, pur essendo essa un tipo di codifica, \u00e8 implementata in linea di massima in questo strato anzich\u00e9 al livello collegamento o addirittura direttamente al livello fisico di trasmissione sul canale per evitare di dover cifrare l'intero flusso informativo contenente tutta l'informazione di overhead associata agli header dei protocolli dei livelli superiori, quando in realt\u00e0 \u00e8 sufficiente cifrare solo il carico utile proveniente dallo strato applicativo, consentendo un risparmio nel carico di elaborazione (decifratura) in ricezione.\nIl caso pi\u00f9 comune di risparmio del carico elaborativo per l'utilizzo di appartati in ambienti disomogeneri (come pc personali degli utenti o i portatili) \u00e8 quello della connessione in HTTPS (protocollo applicativo combinato che richiede l'impiego del protocollo TLS nel livello di presentazione in cui il payload \u00e8 focalizzato, quindi senza ri-cifratura degli header dello strato di rete).\nMa nelle implementazioni reali di architetture di rete, in cui ad esempio si richiede la cifratura di tutte le comunicazioni del protocollo IP, la sicurezza pu\u00f2 essere implementata in pi\u00f9 livelli con strati o protocolli aggiuntivi cifrando anche le informazioni di overhead (ad esempio con l'adozione del protocollo IPsec del livello di rete in caso di connessione su server HTTPS rieseguirebbe la cifratura dei dati gi\u00e0 cifrati nello strato superiore SSL e TLS del livello di presentazione.\nUn discorso analogo vale per la compressione dati: \u00e8 utile comprimere il carico utile informativo del livello applicativo, ma pu\u00f2 essere dannoso comprimere l'overhead a livello fisico o di collegamento visto che in linea di massima potrebbe trattarsi di compressione con perdita, mentre l'integrit\u00e0 informativa \u00e8 assolutamente necessaria all'overhead per espletamento delle funzioni di controllo/elaborazione nei vari strati protocollari in ricezione. Anche questo fatto inoltre contribuisce ad un risparmio nel carico di elaborazione (decompressione) in ricezione.\nAltro.\nNella programmazione web il livello di presentazione (\"presentation layer\") \u00e8 anche uno strato dell'architettura three-tier delle applicazioni web ovvero il cosiddetto \"front-end\" utente dell'applicazione."}
{"id": "296559", "revid": "34971", "url": "https://it.wikipedia.org/wiki?curid=296559", "title": "Fat binary", "text": "Un fat binary (o multiarchitecture binary) \u00e8 un programma nativo per pi\u00f9 set di istruzioni (SI) ed \u00e8 quindi eseguibile su pi\u00f9 tipi di architetture di processori. Il metodo usuale di implementazione consiste nell'inclusione di una versione del linguaggio macchina per ogni SI, realizzando un file \"n\" volte pi\u00f9 grande di un binario per una sola architettura, da cui il nome.\nUn popolare utilizzo di programmi fat binary \u00e8 stato per il PowerPC della Apple Macintosh, dove un programma avrebbe dovuto contenere sia le istruzioni per il processore Motorola 68000 che quelle per il PowerPC. Ci\u00f2 fu reso possibile dall'inserimento del codice per PowerPC (nel formato PEF) all'interno del data fork del programma, mentre il codice per 68000 venne mantenuto nel resource fork. I programmi Fat binary sono usati anche per la transizione dal processore PPC verso x86 tra il 2006 e il 2007. Apple ha scelto di chiamare questi binari \"Universal binary\", probabilmente per distinguere questa nuova transizione di processori da quella precedente.\nIl codice oggetto Mach-O usato nei sistemi operativi NEXTSTEP e OPENSTEP della NeXT supporta il formato fat binary, il che permette al software sviluppato per NeXT Cube di essere compilato eseguito su una macchina Intel sopra NeXTSTEP. Questa tecnologia \u00e8 inoltre disponibile in Darwin, e quindi macOS, dove pu\u00f2 essere usato per supportare pi\u00f9 varianti di una architettura, avendo differenti versione del codice compilato per processori PowerPC G3, PowerPC G4, e PowerPC G5. Questa soluzione \u00e8 stata adottata inizialmente per permettere l'esecuzione di applicazioni OpenStep su processori IA-32 e sulle varie piattaforme RISC supportate, ed ha trovato un nuovo utilizzo nell transizione da PPC a X86 precedentemente menzionata.\nIl supporto al formato fat binary non \u00e8 lo stesso su diversi sistemi operativi; ci sono molte alternative per risolvere il problema, quali l'uso di un programma di installazione per scegliere il binario specifico per l'architettura al momento dell'installazione, distribuendo il codice sorgente del programma e compilandolo al momento, o usando una macchina virtuale ed un Compilatore just-in-time. Ognuna di queste soluzioni ha i suoi svantaggi, che si manifestano maggiormente se l'utente cerca di portare un programma su una nuova macchina attraverso un upgrade."}
{"id": "296564", "revid": "64833", "url": "https://it.wikipedia.org/wiki?curid=296564", "title": "Organetto diatonico", "text": ""}
{"id": "296568", "revid": "10369", "url": "https://it.wikipedia.org/wiki?curid=296568", "title": "Professore ordinario", "text": ""}
{"id": "296577", "revid": "767487", "url": "https://it.wikipedia.org/wiki?curid=296577", "title": "Francesco Zappa", "text": "\u00c8 conosciuto per il suo virtuosismo al violoncello.\nLa vita.\nDella vita di Francesco Zappa non si sa moltissimo: le informazioni disponibili provengono per lo pi\u00f9 dai frontespizi delle sue stampe e manoscritti. \nZappa fu inizialmente al servizio del siciliano Conte Catani, al quale dedic\u00f2 la sua prima opera, \"6 Trio e due violini e basso\". Successivamente lavor\u00f2 per il Principe Edward, Duca di York e Albany, dandogli lezioni di musica durante il suo soggiorno italiano, dal novembre del 1763 a met\u00e0 del 1764. Quando il Duca mor\u00ec nel 1767, Zappa era suo \"Maestro di Musica\", come si legge sul frontespizio dei \"6 Trio Opera II\".\nNel 1771 la sua attivit\u00e0 concertistica fu molto intensa in tutta Europa: ottenne grandi successi a Danzica e, il 22 settembre, a Francoforte. Secondo Mendel (1879), fece un altro tour in Germania nel 1781 e con le \"sue note dolci e melodiose\" riusc\u00ec a stupire tutti gli ascoltatori.\nIntorno al 1780 Zappa fu attivo come \"Maestro di Musica\" a L'Aia, come riportato sul manoscritto del suo \"Quartetto concertante\" del 1788.\nIn parecchi documenti ufficiali si defin\u00ec \"da Milano\". Mor\u00ec a l'Aia nel 1803 all'et\u00e0 di 85 anni (Gemeente Archief Den Haag: Overlijdens-en-begraaf - Registro morte e sepoltura).\nLa musica.\nZappa compose per lo pi\u00f9 musica da camera, nelle forma del trio a due violini e basso, ma ci sono giunte anche sinfonie, sonate e romanze.\nNel 1984 usc\u00ec \"La sua prima registrazione digitale in oltre 200 anni\": Frank Zappa riarrangi\u00f2 le Opere I e IV di Francesco Zappa su Synclavier e pubblic\u00f2 l'album Francesco Zappa su CD e LP. Nel 2005, Simon Murphy con la New Dutch Academy ha inciso la prima esecuzione moderna delle opere di Francesco Zappa con strumenti d'epoca, con il cd Zappa Symphonies. Lo stesso direttore con la medesima orchestra, nel 2009, ha inciso la Sinfonia in Si bemolle maggiore (detta \"Sinfonia con violoncello\") di Francesco Zappa in un cd dedicato ad opere scritte durante la permanenza nei Paesi Bassi da diversi compositori del periodo classico. Nel 2012, Vanni Moretto, con la sua Atalanta Fugiens, ha inciso le 6 Sinfonie del periodo parigino per l'etichetta Deutsche Harmonia Mundi."}
{"id": "296581", "revid": "84184", "url": "https://it.wikipedia.org/wiki?curid=296581", "title": "The Yellow Shark", "text": "The Yellow Shark \u00e8 un album dal vivo di Frank Zappa eseguito dall'orchestra tedesca Ensemble Modern e pubblicato nel 1993 dall'etichetta indipendente Rykodisc. \u00c8 l'ultimo dei suoi album ad essere stato pubblicato prima della sua morte. Debilitato dalla malattia, il compositore statunitense pot\u00e9 contribuire nei concerti solo in qualit\u00e0 di direttore d'orchestra in pochi brani. Quest'album ed il successivo \"Civilization Phaze III\", pubblicato postumo, sono da alcuni considerati tra i massimi capolavori di Zappa e un compendio della sua intera produzione.\nIl disco.\nLa nascita del progetto e le prove.\nL'idea per la realizzazione del disco fu del regista tedesco Henning Lohner, che aveva diretto un documentario su Zappa e nel 1991 sugger\u00ec al direttore del Festival di Francoforte di commissionare al musicista una composizione per l'edizione del 1992. Questi non fu entusiasta che la sua musica fosse suonata da una grande orchestra ma in seguito accett\u00f2 che fosse affidata all'Ensemble Modern, un gruppo tedesco di 18 elementi diretto da Peter Rundel e specializzato in musica d'avanguardia contemporanea del quale gli erano state fatte ascoltare alcune convincenti esecuzioni. Il gruppo giunse a Los Angeles nel luglio del 1991 e trascorse due intense settimane a provare con Zappa. Ogni musicista fu fatto suonare da solo e campionato con un synclavier, per studiarne le capacit\u00e0 e gli arrangiamenti che riteneva opportuni da far pervenire al ritorno in Germania. Zappa fu soddisfatto dei musicisti, sia per le capacit\u00e0 di superare le grosse difficolt\u00e0 di esecuzione che per lo spirito di adattamento alle sue frequenti e consuete invenzioni umoristiche, che sarebbero state inserite anche nei concerti.\nDurante le sessioni allo studio Joe's Garage di Zappa, il direttore musicale del gruppo Andreas M\u00f6lich-Zebhauser fu fortemente attratto dalla sagoma di un pesce in fibra di vetro e lo elesse a simbolo del progetto. Zappa accett\u00f2 quindi che i concerti prendessero il nome \"The Yellow Shark\" (squalo giallo) a patto che non diventasse il nome della composizione, e fece dono del pesce a M\u00f6lich-Zebhauser. Nei mesi che seguirono Zappa fu impegnato a preparare l'evento e nel luglio 1992 si rec\u00f2 in Germania per le ultime due settimane di prove con il gruppo, preparando infine un programma di novanta minuti che racchiudesse i suoi stili musicali e le reminiscenze varesiane che lo avevano accompagnato durante la carriera.\nI concerti.\nNel settembre di quello stesso anno si tennero i concerti dalle cui registrazioni fu tratto \"The Yellow Shark\", il 17 e il 19 alla Alte Oper di Francoforte, il 22 e il 23 al Philharmonie di Berlino e il 26 e il 28 alla Wiener Konzerthaus di Vienna. Gli spettacoli riscossero ampi successi di critica e pubblico, facendo registrare il tutto esaurito e 20 minuti di applausi ininterrotti al termine di ogni concerto. Zappa organizz\u00f2 anche le coreografie affiancando ai musicisti in alcuni pezzi il corpo di ballo canadese La La La Human Hands, che gli sembrarono adatti allo spettacolo. Al termine dei concerti Zappa si dichiar\u00f2 entusiasta delle prestazioni dell'Ensemble Modern, in particolare per l'alta professionalit\u00e0 e per il grande impegno dimostrato sin dalle prove di luglio. L'avanzato stato della malattia, che l'avrebbe condotto alla morte il successivo 4 dicembre, permise a Zappa di dirigere il gruppo solo in alcuni brani nella serata del debutto, compito che fu quindi affidato a Peter Rundel, il direttore d'orchestra ufficiale dell'ensemble. I brani furono registrati con un sistema multitraccia a 96 piste, in modo da garantire un alto livello qualitativo di ascolto.\nI pezzi di \"The Yellow Shark\", tutti accomunati da una notevole complessit\u00e0 a livello musicale, includono lavori dell'esordio opportunamente arrangiati, come \"Uncle Meat\" e \"Dog Breath Variations\", e pezzi nuovi scritti appositamente per l'Ensemble Modern, come \"Outrage at Valdez\", \"Welcome to the United States\" e \"Questi Cazzi di Piccione\", brano dedicato a Venezia con il ritmo delle note che per il loro numero dovrebbe rievocare i piccioni che invadono la citt\u00e0 lagunare, come specificato nelle note di copertina:\nVi furono altri momenti divertenti, tipici dell'umorismo di Zappa, nel concerto e nell'album; nel brano \"Welcome to the United States\" vi \u00e8 la lettura da parte di uno dei membri del gruppo di alcuni passi del modulo per l'immigrazione negli Stati Uniti distribuito negli aerei, corredato dalle note di Zappa che ne ridicolizzano l'ovviet\u00e0 e l'insensatezza dei quesiti. Alla fine del brano \"Pentagon Afternoon\", il resto dell'ensemble si alzava e sparava alla sezione degli archi con dei fucili giocattolo.\nTracce.\nTutti i brani sono stati composti da Zappa"}
{"id": "296583", "revid": "399", "url": "https://it.wikipedia.org/wiki?curid=296583", "title": "Istruzione (informatica)", "text": "In informatica una istruzione \u00e8 un comando impartito ad un esecutore (pu\u00f2 essere il processore, ma anche il compilatore o il linker) in un sistema, utilizzando un linguaggio ad esso comprensibile.\nDescrizione.\nIl processore opera le sue elaborazioni in termini di lettura/scrittura sui dispositivi hardware come la memoria, i registri e altri dispositivi ausiliari di elaborazione, come le unit\u00e0 di calcolo in virgola mobile. Ogni operazione che compie una modifica in questo senso, come ad esempio l'assegnazione o la lettura del valore di una variabile o la sua modifica, \u00e8 un'istruzione.\nI programmi, da quelli scritti in linguaggi di programmazione di basso livello come l'assembly a quelli di livello pi\u00f9 alto, dal C a Java, contengono molte informazioni, necessarie e non alla loro compilazione o interpretazione come possono essere i commenti o la dichiarazione di variabili che, nei fatti, non corrispondono a nessuna operazione di elaborazione ma che servono per altri scopi, per esempio documentativi o per allocare la memoria fisica destinata a contenere i valori associati alle variabili.\nBlocco di istruzioni.\nUn sottoinsieme autoconsistente di istruzioni adiacenti, la cui esecuzione complessiva equivale all'esecuzione di una singola macroistruzione complessa, viene denominato \"blocco di istruzioni\".\nNell'ambito dei paradigmi di programmazione quali quello strutturato e quello procedurale in ogni blocco di istruzioni \u00e8 presente un punto di inizio (o di ingresso) e un punto di fine (o di uscita).\nIn quest'ottica di astrazione, un blocco di istruzioni pu\u00f2 essere considerato l'equivalente di una istruzione e possono essere introdotte le seguenti regole ricorsive:\nUn tipico esempio di blocco di istruzioni sono le strutture di controllo."}
{"id": "296584", "revid": "254059", "url": "https://it.wikipedia.org/wiki?curid=296584", "title": "Sant'Ambrogio di Valpolicella", "text": "Sant'Ambrogio di Valpolicella (\"Sant'Ambroxio\" in veneto) \u00e8 un comune italiano di abitanti della provincia di Verona in Veneto. Fa parte della Valpolicella.\nGeografia fisica.\nSant'Ambrogio fa parte della Valpolicella e sorge a circa 18 chilometri a nord-ovest da Verona.\nIl territorio comunale si trova a pochi chilometri dal lago di Garda, dal fiume Adige e dalla parte finale della Vallagarina, nel punto in cui l'Adige, che la percorre, entra nella Pianura Padana.\nIl comune si trova ad un'altitudine di 174 m s.l.m. ed il grado di sismicit\u00e0 \u00e8 classificato nella zona 3 (sismicit\u00e0 bassa).\nIl territorio di Sant'Ambrogio comprende varie frazioni: San Giorgio di Valpolicella, Ponton, Monte, Gargagnago e Domegliara.\nConfina a nord-ovest con Dolc\u00e8, a ovest con Cavaion Veronese, a sud-ovest con Pastrengo, a sud con Pescantina, a est con San Pietro in Cariano e a nord-est con Fumane.\nStoria.\nAll'incrocio delle strade che congiungono Verona a Trento, a valle dei monti che a guisa di anfiteatro circondano la Valpolicella, s'incontra S.Ambrogio, cittadina rinomata per i suoi marmi e vigneti. Agli inizi del XVIII secolo Scipione Maffei, celebre storico, scopr\u00ec a Fumane e a S.Ambrogio due lapidi, dalle quali dedusse che gli abitanti dell'attuale Valpolicella si chiamavano Arusnati. Il pagus Arusnatjum aveva il suo centro a S. Giorgio, probabilmente a causa della sua posizione geografica, e abbracciava i vicus di Fumane, Mazzurega, S. Ambrogio, Gargagnago, Volargne, Pescantina. In epoca romana, S. Giorgio divenne \"castrum\" con la stessa ampia giurisdizione sui centri citati.\nA S. Ambrogio sono stati ritenuti documenti di et\u00e0 romana, due are sacrificali sovrapposte a guisa di obelisco, conservate nella piazzetta antistante la Chiesa parrocchiale, e nomi di alcune contrade come Carazan Corgnan. Alla morte di Teodosio (395), la divisione dell'impero romano fu seguita dallo scatenarsi delle invasioni barbariche, contro la parte occidentale. L'Italia fu occupata da Eruli (476-493), Ostrogoti (493-553), Greci (553-568), Longobardi (568-774). Il regno dei Longobardi era organizzato in questo modo: a capo di tutti vi era il Re, con poteri civili e militari; sotto di lui i duchi, che governavano le province, gli sculdasci nei distretti, e i decani nelle ville.\nIl Re tratto sostentamento dal proprio patrimonio, disperso nei singoli distretti; queste tenute erano dette corti regie, a capo delle quali stavano i gastaldi. Sotto la dominazione longobarda. S.Giorgio \u00e8 \"curtis regia\" ed \u00e8 gi\u00e0 anche \"plebs christiana\".\nLa chiesa parrocchiale Sant'Ambrogio custodisce, racchiusi in una preziosa teca d'argento e cristallo, quelli che un testo descrive come frammenti del legno della croce del Signore, un pezzetto di velo bianco e di altro velo rosso con tracce del sangue di Ges\u00f9. La venerazione risale al 1726. Per tradizione le reliquie vengono esposte solennemente solo una volta l'anno, il luned\u00ec di Pasqua.\nNel periodo della dominazione austriaca il poeta risorgimentale Aleardo Aleardi venne confinato a Sant'Ambrogio, nella via che venne poi a lui dedicata, ora via Ca de Piceto. Qui, nel 1857, scrive parte dei Canti Patrii.\nIl Comune.\nAll'epoca in cui largamente fiorirono i comuni rurali anche San Giorgio si organizz\u00f2 a comune, con statuti propri, rettore, gastaldi, sindaco, massaro, consiglieri. Apparteneva met\u00e0 al Conte, e met\u00e0 al Vescovo.\nIn nome loro lo governava la famiglia Erzoni, detta poi dei Lendinara. Il Comune fece bella comparsa in quattro solenni circostanze del XII secolo; nel 1139, manda i propri rappresentanti a trattare con i giurisdicenti, conte e Vescovo, la delimitazione dei rispettivi diritti e doveri; nel 1184, figura ufficialmente nell'elenco dei villaggi della provincia, compilato dai magistrati dopo la pace di Costanza; nel 1187, in occasione del passaggio alla giurisdizione totate del Vescovo; nel 1206 in occasione del passaggio alla giurisdizione del Comune di Verona, rivendica diritti e autonomia.\nL'ordinamento comunale, che fu il risultato di una grande evoluzione economico-sociale, aumento della popolazione, dissodamento e coltivazione del suolo, fu pi\u00f9 favorevole al \"vicus\" Sant'Ambrogio, che al pagus San Giorgio. Gli abitanti delle alture scesero al piano, in prossimit\u00e0 delle fertili campagne, e diedero inizio allo sviluppo sociale di Sant'Ambrogio.\nNell'elenco dei villaggi della provincia di Verona, compilato dopo la pace di Costanza (1183), gi\u00e0 citato, non figura Sant'Ambrogio mentre figura come entit\u00e0 sociale.\nIl 6 novembre 1944 alle 11.45 il centro abitato di Sant'Ambrogio fu distrutto da un bombardamento anglo-americano. Una targa marmorea, posata nell'attuale via VI Novembre 1944 (allora via 28 ottobre) ricorda le 28 vittime civili dell'incursione aerea.\nNel novembre 2015 il Borgo di San Giorgio \u00e8 stato iscritto tra i borghi pi\u00f9 belli d'Italia mediante il club omonimo fondato dall'ANCI per valorizzare le bellezze dei piccoli comuni italiani.\nEconomia.\n\u00c8 zona di produzione del vino Valpolicella classico DOC, dell'Amarone della Valpolicella e del Recioto classico DOC.\nInoltre, in tutto il territorio, si \u00e8 sviluppata un'alta produzione di Marmo e Granito.\nNel paese \u00e8 presente un quartiere fieristico, inizialmente realizzato per la fiera Marmomacc (poi trasferitasi presso il quartiere fieristico di Verona), attualmente in ristrutturazione. Nel paese \u00e8 presente la \"Scuola del Marmo\", fondata dal conte Paolo Brenzoni nel 1863, che costitu\u00ec una scuola d'arte per scalpellini.\nLa Scuola d'Arte Paolo Brenzoni continua nell'insegnamento della lavorazione artistica del marmo.\nInfrastrutture e trasporti.\nSant'Ambrogio \u00e8 attraversato da varie strade, prima fra tutte la strada statale 12, che percorre la parte occidentale del territorio comunale e collega il comune con il Trentino e la Vallagarina a nord e con Verona e la pianura Padana a sud.\nIl centro di Sant'Ambrogio \u00e8 collegato verso est alle altre localit\u00e0 della Valpolicella tramite l'omonima strada provinciale (SP4). Sempre dal centro del paese ha inizio la SP33c \"di Solane\" che, risalendo verso nord-est, si innesta nella SP33 \"del Pastello\", (nel comune di Fumane). \u00c8 inoltre facilmente raggiungibile tramite l'Autostrada A22 del Brennero, uscendo ai caselli di Affi-Lago di Garda Sud oppure di Verona Nord.\nIl territorio di Sant'Ambrogio \u00e8 interessato anche da un importante scalo ferroviario sulla linea del Brennero, che serve tutta la zona della Valpolicella, ovvero la stazione di Domegliara, situata nell'omonima frazione.\nAmministrazione.\nSant'Ambrogio fa parte della Comunit\u00e0 montana della Lessinia.\nSport.\nSant'Ambrogio di Valpolicella \u00e8 sede di due societ\u00e0 di calcistiche, l'Ambrosiana (che nella stagione 2017-2018 ha disputato il suo primo storico campionato di Serie D), la Polisportiva La Vetta che milita in Seconda Categoria dove comprende anche una squadra di pallavolo, il Volley La Vetta, e una di pallacanestro, UBIK (ex Fu.Sa Basket), che opera nei vicini comuni della Valpolicella di Fumane, San Pietro in Cariano e Sant'Anna d'Alfaedo, Negrar, Marano di Valpolicella, e che ha una squadra in Prima Divisione maschile e una in Serie C femminile."}
{"id": "296586", "revid": "963244", "url": "https://it.wikipedia.org/wiki?curid=296586", "title": "Francesco Caracciolo (santo)", "text": "Biografia.\nFiglio di don Ferrante Caracciolo, signore di Villa Santa Maria, e di Isabella Barattucci, nobile dama di Teano, alla nascita gli venne imposto il nome di Ascanio e ricevette un'educazione consona al suo rango nobiliare: mostr\u00f2 sin dall'infanzia una certa inclinazione religiosa.\nA ventidue anni venne colpito da una malattia (forse la lebbra) che ne sfigur\u00f2 il volto: promise di abbracciare lo stato ecclesiastico in caso di guarigione e, esaudito, si trasfer\u00ec a Napoli per adempiere al suo voto: riprese gli studi e si dedic\u00f2 particolarmente alla lettura degli scritti teologici di Tommaso d'Aquino.\nOrdinato sacerdote, celebr\u00f2 la sua prima messa nel 1587: si dedic\u00f2 specialmente alla cura dei poveri e degli infermi e si iscrisse alla compagnia dei Bianchi, una confraternita dedita all'assistenza ai carcerati e ai condannati a morte.\nPoich\u00e9 nella compagnia dei Bianchi operava anche un suo omonimo, gli fu recapitata erroneamente una lettera di Giovanni Agostino Adorno e Fabrizio Caracciolo contenente l'invito a unirsi a loro per dare inizio a una nuova congregazione religiosa: lo scambio di persona venne ritenuto un segno della Provvidenza e Ascanio venne comunque ammesso nel numero dei futuri fondatori dell'istituto.\nI tre si ritirarono nell'eremo dei Camaldoli di San Salvatore di Napoli, dove stesero la regola della futura congregazione dei Chierici Regolari Minori, poi i due Caracciolo si recarono a Roma, dove papa Sisto V concesse loro la sua approvazione con la bolla \"Sacrae religionis\" del 1\u00ba luglio 1588: ci\u00f2 che maggiormente caratterizzava la regola era la scelta da parte dei suoi membri di non ambire a dignit\u00e0 ecclesiastiche, sia all'interno dell'ordine che nella Chiesa (nel 1592 papa Clemente VIII concesse ai religiosi di assumere tale impegno mediante un quarto voto).\nIl 9 aprile 1589 Ascanio emise la sua solenne professione dei voti nella cappella della compagnia dei Bianchi e assunse il nome religioso di Francesco. Morto l'Adorno, che fino ad allora era stato la guida del gruppo, Francesco Caracciolo venne eletto superiore generale dell'ordine: Francesco diede un notevole impulso alla diffusione dei suoi religiosi sia in Italia (ottenne delle chiese a Roma) che all'estero (nel 1594 fond\u00f2 le prime case Spagna).\nLasci\u00f2 il governo dei Chierici Regolari Minori (che in suo onore presero a essere chiamati \"caracciolini\") nel 1607 e non volle pi\u00f9 ricoprire nessuna carica nell'ordine.\nAvendo la congregazione dell'Oratorio di Agnone manifestato interesse a unirsi al suo ordine, Francesco si rec\u00f2 in Molise per discutere dell'eventuale ingresso di quei padri tra i caracciolini: approfitt\u00f2 del viaggio per recarsi a visitare i suoi parenti a Montelapiano. Mor\u00ec presso gli oratoriani di Agnone mentre si accingeva a tornare a Napoli.\nIl culto.\nIl primo miracolo attribuito alla sua intercessione fu il risanamento di un \"rattrappito\" avvenuto l'11 giugno 1608, mentre si svolgevano i funerali di Francesco (che venne sepolto in Santa Maria Maggiore a Napoli); la causa di canonizzazione venne introdotta nel 1701.\nVenne beatificato da papa Clemente XIV il 10 settembre 1770 e proclamato santo da papa Pio VII il 24 maggio 1807. \u00c8 compatrono di Napoli dal 1840, inoltre patrono dei congressi eucaristici abruzzesi e dei cuochi d'Italia.\nLa sua salma venne traslata nella chiesa di Santa Maria di Monteverginella, dov'\u00e8 tuttora conservata, il 9 maggio 1844.\nLa sua memoria liturgica ricorre il 4 giugno.\nIconografia.\nIn arte \u00e8 spesso raffigurato con attributi iconografici che ne sottolineano la devozione eucaristica (l'ostensorio) o lo spirito di umilt\u00e0 che lo spinse a respingere le dignit\u00e0 ecclesiastiche (la scritta \"Votum non ambiendi dignitatis\", insegne vescovili poste ai suoi piedi).\nTra le opere che lo raffigurano: un busto d'argento conservato nel museo del tesoro di San Gennaro a Napoli, un dipinto di Romano Corradetti nella chiesa dei Santi Angeli Custodi a Roma, una statua nella basilica di San Pietro, realizzata da Francesco Massimiliano Laboureur e Innocenzo Fraccaroli sotto la direzione di Bertel Thorvaldsen, e un monumento eretto in corso Umberto I a Villa Santa Maria."}
{"id": "296604", "revid": "123492040", "url": "https://it.wikipedia.org/wiki?curid=296604", "title": "Corpus Domini", "text": "La Solennit\u00e0 del Santissimo Corpo e Sangue di Cristo (\"Sollemnitas Ssantissimi Corporis et Sanguinis Christi\") o, prima della riforma liturgica del 1969, Festum Ss.mi Corporis Christi, comunemente nota con le espressioni latine Corpus Domini (\"Corpo del Signore\"), come in Italia, o Corpus Christi (\"Corpo di Cristo\"), come nei paesi di lingua inglese e spagnola, \u00e8 una delle principali solennit\u00e0 dell'anno liturgico della Chiesa cattolica. \u00c8 una festa mobile: si celebra il gioved\u00ec successivo alla solennit\u00e0 della Santissima Trinit\u00e0 oppure, in alcuni Paesi tra cui l'Italia, la domenica successiva.\nRievoca, in una circostanza liturgica meno carica, la liturgia della Messa nella Cena del Signore (\"Messa in Cena Domini\") del Gioved\u00ec santo. La solennit\u00e0 cristiana universale fu istituita ad Orvieto da papa Urbano IV, con la bolla \"Transiturus\" dell'11 agosto 1264.\nStoria.\nLa solennit\u00e0 del Corpus Domini nacque nel 1247 nella diocesi di Liegi, in Belgio, per celebrare la reale presenza di Cristo nell'eucaristia in reazione alle tesi di Berengario di Tours, secondo il quale la presenza di Cristo non era reale, ma solo simbolica.\nL'introduzione di questa festivit\u00e0 nel calendario cristiano la si deve principalmente a una donna, suor Giuliana di Cornillon, una monaca agostiniana vissuta nella prima met\u00e0 del tredicesimo secolo. Da giovane avrebbe avuto una visione della Chiesa con le sembianze di una luna piena, ma con una macchia scura, a indicare la mancanza di una festivit\u00e0. Nel 1208 ebbe un'altra visione, ma questa volta le sarebbe apparso Cristo stesso, che le chiese di adoperarsi perch\u00e9 venisse istituita la festa del Santissimo Sacramento, per ravvivare la fede dei fedeli e per espiare i peccati commessi contro il sacramento dell'eucaristia.\nDal 1222, anno in cui era stata nominata priora del convento di Mont Cornillon, chiese consiglio ai maggiori teologi ed ecclesiastici del tempo per chiedere l'istituzione della festa.\nScrisse una petizione anche a Hughes de Saint-Cher, all'arcidiacono di Liegi, Jacques Pantal\u00e9on (futuro Urbano IV) e a Roberto de Thourotte, vescovo di Liegi. Furono proprio l'iniziativa e le insistenti richieste della monaca a far s\u00ec che, nel 1246, Roberto de Thourotte convocasse un concilio e ordinasse, a partire dall'anno successivo, la celebrazione della festa del Corpus Domini. All'epoca i vescovi avevano infatti la facolt\u00e0 di istituire festivit\u00e0 all'interno delle loro diocesi.\nAlcuni anni dopo la morte di suor Giuliana e di Roberto de Thourotte, nel 1264 papa Urbano IV, che gi\u00e0 aveva contribuito alla prima festa del Corpus Domini in Belgio, dopo aver riconosciuto il miracolo eucaristico di Bolsena fece promulgare la bolla Transiturus de hoc mundo, con la quale istitu\u00ec la solennit\u00e0 del Corpus Domini come festa di precetto e la estese alla Chiesa universale, fissandola al gioved\u00ec dopo l'ottava della Pentecoste.\nDurante il periodo delle guerre di religione in Francia (in verit\u00e0 tra il 1540 e il 1600, cio\u00e8 in un arco temporale leggermente pi\u00f9 lungo), la processione del Corpus Domini fu oggetto di ostilit\u00e0 da parte degli Ugonotti. Infatti i Calvinisti (noti in Francia come Ugonotti) negano la transustanziazione come leggenda priva di fondamento, e persino offensiva nei confronti della religione evangelica. Gli Ugonotti facevano la processione oggetto di numerose provocazioni, e veri e propri attacchi alle immagini e all'ostia, oppure semplicemente dimostravano la loro diversit\u00e0 religiosa (non stendendo alla finestra le tovaglie che, tradizionalmente, le famiglie cattoliche francesi mettevano in mostra in omaggio alla processione, lavorando ostentatamente alle finestre o davanti agli usci ecc.).\nFino alla met\u00e0 del Seicento in certe zone della Francia la processione del Corpus Domini fu quindi accompagnata da massicci schieramenti di forza pubblica, e con i fedeli in genere armati e pronti a difendere l'ostia da eventuali profanazioni.\nIl nome della solennit\u00e0.\nNella bolla del 1264 la festa \u00e8 descritta come \"memorialis sacramentum in cotidianis missarum sollemnior, festum sanctissimi Corporis Domini nostri Jesu Christi\" (...\"festivit\u00e0 del santissimo Corpo di nostro Signore Ges\u00f9 Cristo) nella quale si afferma la divinit\u00e0 di Ges\u00f9 e, in particolare, del Suo Corpo (indicato con l'iniziale maiuscola).\nIl Messale successivo alla riforma liturgica ribattezz\u00f2 la celebrazione col nome latino di \"Sollemnitas Sanctissimi Corporis et Sanguinis Christi\" a seguito della soppressione della festa del Preziosissimo Sangue di Nostro Signore Ges\u00f9 Cristo, ritenuta un doppione, e che si celebra tuttavia ancora il 1\u00ba luglio.\nData della solennit\u00e0.\nLa ricorrenza ha il grado liturgico di solennit\u00e0 ed \u00e8 di precetto. Il suo giorno proprio \u00e8 il gioved\u00ec della II settimana dopo la Pentecoste, il che corrisponde al gioved\u00ec dopo la solennit\u00e0 della Santissima Trinit\u00e0. Nei Paesi, come l'Italia, in cui il gioved\u00ec non \u00e8 giorno festivo nel calendario civile, la solennit\u00e0 si trasferisce alla seconda domenica dopo Pentecoste, in conformit\u00e0 con le Norme generali per l'ordinamento dell'anno liturgico e del calendario.\nA Orvieto, dove fu istituita, la festivit\u00e0 si svolge comunque il gioved\u00ec dopo la solennit\u00e0 della Santissima Trinit\u00e0. Nella stessa data si celebra in quei paesi nei quali la solennit\u00e0 \u00e8 anche festa civile: nei cantoni cattolici della Svizzera, in Spagna, in Germania, Irlanda, Croazia, Polonia, Portogallo, Brasile, Austria, Principato di Monaco e a San Marino. A Roma, la celebrazione \u00e8 presieduta dal Papa e inizia con la Messa sul sagrato della basilica di San Giovanni in Laterano, cui fa seguito la processione eucaristica tradizionale fino alla basilica di Santa Maria Maggiore; si \u00e8 svolta di gioved\u00ec sera fino al 2017, quando papa Francesco, per motivi pastorali, l'ha spostata alla domenica sera.\nNella riforma del rito ambrosiano, promulgata dall'arcidiocesi di Milano il 20 marzo 2008, la festivit\u00e0 \u00e8 stata riportata obbligatoriamente al gioved\u00ec della II settimana dopo Pentecoste con la possibilit\u00e0, per ragioni pastorali, di celebrarla anche la domenica successiva.\nNumerose diocesi in Italia continuano a proporre ai fedeli la celebrazione e la processione eucaristica, a livello diocesano, il gioved\u00ec, lasciando la domenica per le celebrazioni e le processioni parrocchiali.\nCelebrazione.\nProcessione.\nIn occasione della solennit\u00e0 del \"Corpus Domini\" si porta in processione, racchiusa in un ostensorio sottostante un baldacchino, un'ostia consacrata ed esposta alla pubblica adorazione: viene adorato Ges\u00f9 vivo e vero, presente nel Santissimo Sacramento. \nInvece nelle citt\u00e0 di Orvieto e Bolsena oltre al Santissimo Sacramento vengono portate in processione le reliquie del miracolo eucaristico occorso al sacerdote boemo Pietro Da Praga nel 1263 presso l'Altare del Miracolo situato nella basilica di Santa Cristina nella citt\u00e0 di Bolsena e dal 6 gennaio 2013 fino al 14 novembre 2014 si \u00e8 tenuto un giubileo eucaristico straordinario nelle comunit\u00e0 di Orvieto e di Bolsena medianti la Diocesi di Orvieto Todi.\nInni.\nPapa Urbano IV incaric\u00f2 Tommaso d'Aquino di comporre l'officio della solennit\u00e0 e della messa del Corpus et Sanguis Domini. In quel tempo, era il 1264, San Tommaso risiedeva, come il pontefice, sull'etrusca citt\u00e0 rupestre di Orvieto, nel convento di San Domenico (che, tra l'altro, fu il primo ad essere dedicato al santo iberico). Il \"Doctor Angelicus\" insegnava Teologia nello Studium (l'universit\u00e0 dell'epoca) orvietano e presso S. Domenico si conserva ancora la sua cattedra e il crocifisso ligneo che gli parl\u00f2. Tradizione vuole infatti che proprio per la profondit\u00e0 e completezza teologica dell'officio composto per il Corpus Domini, Ges\u00f9 - attraverso quel crocifisso - abbia detto: \"Bene scripsisti de me, Thoma\". L'inno principale del Corpus Domini, cantato nella processione e nei Vespri, \u00e8 il \"Pange lingua\"; un altro inno dedicato \u00e8 il \"Sacris solemniis\", specialmente nella sua sezione finale (che costituisce il \"Panis Angelicus\"). Esiste anche una sequenza per il Corpus Domini: il \"Lauda Sion Salvatorem\"."}
{"id": "296605", "revid": "1543377", "url": "https://it.wikipedia.org/wiki?curid=296605", "title": "Hans K\u00fcng", "text": "Oltre ad essersi dedicato allo studio della storia delle religioni, in particolare quelle abramitiche, K\u00fcng era noto internazionalmente soprattutto per le sue posizioni in campo teologico (rifiutava il dogma dell'infallibilit\u00e0 papale) e morale, spesso critiche verso la dottrina della Chiesa cattolica. Sebbene nel 1979 fosse stato costretto a lasciare la facolt\u00e0 cattolica, aveva continuato a lavorare come professore emerito di teologia ecumenica all'Universit\u00e0 di Tubinga.\nBiografia.\nDopo gli studi liceali compiuti a Lucerna, viene ammesso al \"Pontificium Collegium Germanicum et Hungaricum\" di Roma e studia filosofia e teologia presso la Pontificia Universit\u00e0 Gregoriana. Viene ordinato sacerdote a Roma nel 1954 e celebra la sua prima messa nella basilica di San Pietro, davanti a un gruppo di Guardie Svizzere.\nProsegue gli studi a Parigi, dove consegue il Dottorato in teologia presso l\"'Institut Catholique\" difendendo una tesi sulla dottrina della giustificazione del teologo riformato Karl Barth.\nA soli 32 anni, nel 1960, viene nominato professore ordinario presso la Facolt\u00e0 di Teologia cattolica all'Universit\u00e0 di Tubinga in Germania, dove fonder\u00e0 anche l\"'Istituto per la ricerca ecumenica\". Tra il 1962 e il 1965 partecipa al Concilio Vaticano II in qualit\u00e0 di esperto, nominato da papa Giovanni XXIII; in questa occasione conosce personalmente anche Joseph Ratzinger, che prende parte al Concilio come teologo consigliere dell'arcivescovo di Colonia. Tornato a Tubinga, invita l'universit\u00e0 ad assumere Ratzinger come professore di teologia dogmatica; la cooperazione tra i due termina nel 1969, a seguito delle manifestazioni studentesche che colpirono profondamente Ratzinger, spingendolo a spostarsi nella pi\u00f9 tranquilla facolt\u00e0 di Ratisbona.\nLa prima fase della teologia di K\u00fcng \u00e8 rivolta allo studio della Chiesa e dell'ecumenismo intracristiano, con opere quali \"La Chiesa\", e \"Veracit\u00e0. Per il futuro della chiesa\". Nel 1970 pubblica il libro \"Infallibile? Una domanda\" nel quale si dichiara che non \u00e8 ammissibile il dogma sulla infallibilit\u00e0 papale. Nel 1975 viene richiamato dalla Congregazione per la dottrina della fede. In seguito all'inasprirsi dei toni della contestazione, la Congregazione per la dottrina della fede il 18 dicembre 1979 gli revoca la \"missio canonica\" (l'autorizzazione all'insegnamento della teologia cattolica). K\u00fcng continua comunque ad essere sacerdote cattolico, e conserva anche la cattedra presso il suo \"Istituto\" (che viene per\u00f2 separato dalla facolt\u00e0 cattolica). Sul processo \u00e8 importante segnalare la pubblicazione di Leonard Swidler, \"K\u00fcng in conflict\". \u00c8 la prima condanna della Congregazione per la dottrina della fede del pontificato di Giovanni Paolo II, una condanna di alto valore simbolico perch\u00e9 rivolta ad uno dei pi\u00f9 autorevoli personaggi del Concilio Vaticano II. In seguito alla revoca della \"missio canonica\", K\u00fcng ha sempre aspramente criticato l'operato della Congregazione per la dottrina della fede durante il pontificato di Giovanni Paolo II, affermando che \u00e8 stata il braccio di una repressione ed epurazioni di tutte le voci critiche all'interno della Chiesa cattolica (Leonardo Boff, Jacques Dupuis, solo per citarne alcune). Ha paragonato la Congregazione per la dottrina della fede ai tribunali con cui in epoca staliniana si eliminavano i dissidenti.\nNon per questo ha smesso, inoltre, di animare e influenzare in misura considerevole la discussione teologica, in particolare dando un contributo alla teologia delle religioni.\nDal 1996 \u00e8 Professore emerito, avendo lasciato l'insegnamento per raggiunti limiti di et\u00e0. Rimane fra i principali critici dell'autorit\u00e0 papale (che ritiene un'invenzione umana) e del culto mariano; continua la sua battaglia affinch\u00e9 la Chiesa cattolica, sulla base del Concilio Vaticano II, si apra all'ammissione delle donne a ogni ministero, favorisca la partecipazione dei laici alla vita religiosa, incentivi il dialogo ecumenico e interreligioso e si apra al mondo, abbandonando l'esclusivismo teologico e l'eurocentrismo.\nIn materia bioetica sostiene che secondo la dottrina ufficiale, nei casi di utilizzo di \"mezzi straordinari\" per il mantenimento della vita, la loro sospensione non si configuri come eutanasia.\nNel 1993 ha creato la Fondazione \"Weltethos\" (Etica mondiale), impegnata a sviluppare e rinforzare la cooperazione tra le religioni mediante il riconoscimento dei valori comuni e a disegnare un codice di regole di comportamento universalmente condivise. \"Weltethos\" ha preparato il Documento \"Per un'etica mondiale: una dichiarazione iniziale\" che \u00e8 stato sottoscritto nel 1993 a Chicago dal \"Council for a Parliament of the World's Religions\" (Consiglio per un Parlamento delle Religioni del Mondo).\nNel 2000, ha criticato aspramente la dichiarazione \"Dominus Iesus\" sull'unicit\u00e0 salvifica di Ges\u00f9 Cristo e della Chiesa, definendola un misto di \"megalomania e arretratezza vaticana\".\nNel 2008 ottenne a Berlino la Medaglia Otto Hahn per la Pace della \"Societ\u00e0 Tedesca per le Nazioni Unite\". Il suo laudatore era Alfred Grosser, Parigi.\nSabato 28 gennaio 2012 \u00e8 stato insignito del Premio Nonino 2012 (Rizzoli) (38\u00aa edizione), presso le Distillerie Nonino a Ronchi di Percoto.\n\u00c8 morto nella primavera del 2021, per le complicazioni della malattia di Parkinson.\nCritiche a Giovanni Paolo II.\nNel 2005 \u00e8 stato pubblicato in Italia ed in Germania un suo articolo estremamente critico nei confronti di Giovanni Paolo II (\"Wojty\u0142a, il papa che ha fallito\", Corriere della Sera). Secondo K\u00fcng:\nInoltre \"\"Giovanni Paolo II predica i diritti degli uomini all'esterno ma li ha negati all'interno, cio\u00e8 ai vescovi, ai teologi e soprattutto alle donne. Il Vaticano, un tempo nemico convinto dei diritti dell'uomo ma ben disposto oggi a immischiarsi nella politica europea, continua a non poter sottoscrivere la Dichiarazione dei Diritti dell'Uomo del Consiglio d'Europa: troppi canoni del diritto ecclesiastico romano, assolutistico e medioevale, dovrebbero prima essere modificati.\". K\u00fcng contesta l'elevato numero di canonizzazioni di santi durante il pontificato di Giovanni Paolo II, e soprattutto le beatificazioni e le canonizzazioni di alcuni personaggi (Pio IX, Josemar\u00eda Escriv\u00e1 de Balaguer, fondatore dell'Opus Dei).\nSempre in questo articolo, K\u00fcng ritorna sullo stato della teologia nella chiesa cattolica:\nInoltre K\u00fcng affronta un problema molto delicato riguardo al dialogo tra i cattolici e le chiese protestanti ed ortodosse.\nK\u00fcng inoltre sostiene che Giovanni Paolo II \"ha cercato il dialogo con le religioni del mondo, ma contemporaneamente ha disprezzato le religioni non cristiane definendole \u00abforme deficitarie di fede\u00bb\"\". In questo passaggio c'\u00e8 una critica alla Dichiarazione Dominus Iesus, ispirata dal cardinale Ratzinger. Una delle questioni dibattute in questa dichiarazione \u00e8 di capitale importanza e riguarda la natura e il rapporto delle religioni.\nLa teologia della seconda met\u00e0 del XX secolo ha riflettuto sul rapporto tra il cristianesimo e le religioni. Gi\u00e0 K\u00fcng e altri autori (Ratzinger, Rahner, Schlette, Dani\u00e9lou, Congar) avevano cominciato ad occuparsi dell'argomento. Rahner, K\u00fcng, Congar sono tra i critici della verit\u00e0 di fede \"extra ecclesiam nulla salus\" (\"Fuori dalla chiesa non c'\u00e8 salvezza\") (esclusivismo). Rahner ha elaborato la teoria del cristianesimo anonimo in cui si riconoscono alle religioni non cristiane valori di verit\u00e0 e funzioni salvifica, pur rimanendo Cristo la via di salvezza principale dell'uomo. K\u00fcng \u00e8 andato oltre, considerando le religioni non cristiane come vie ordinarie di salvezza, e il cristianesimo come via straordinaria.\nIl documento dottrinale \"Dominus Iesus\", emesso nel 2000 da Ratzinger in qualit\u00e0 di prefetto della Congregazione per la dottrina della fede, cerca di chiarire questa delicata questione riaffermando l'unicit\u00e0 salvifica di Cristo e della Chiesa, e il valore non salvifico delle religioni non cristiane. Per K\u00fcng e per altri autori, la \"Dominus Iesus\" tradisce l'autentico spirito del Concilio Vaticano II e del documento sul dialogo interreligioso e il valore delle religioni non cristiane \"Nostra Aetate\", oltre ad essere un passo indietro sulla via dell'ecumenismo.\nHans K\u00fcng ha inoltre rimproverato al papa di non rispettare la separazione tra Stato e Chiesa. Ha accusato il Vaticano di fare pressioni attraverso il PPE sul Parlamento europeo specie su temi sensibili (aborto, gravidanza, fecondazione artificiale, eutanasia), biasima gli scandali finanziari e la corruzione interna della chiesa, e ha espresso anche molte critiche nei confronti della spettacolarizzazione della figura papale. La figura di Giovanni Paolo II \u00e8 stata indubbiamente molto apprezzata, anche dai giovani mobilitati dai movimenti (CL, Opus Dei, Legionari di Cristo); tuttavia, secondo il teologo, i giovani sono acritici: amano la star, ma spesso ignorano i reali contenuti del suo messaggio.\nK\u00fcng esprime un giudizio profondamente negativo nei confronti di Giovanni Paolo II:\nK\u00fcng e Benedetto XVI.\nIl 24 settembre 2005, K\u00fcng \u00e8 stato ricevuto a Castel Gandolfo da papa Benedetto XVI, col quale \u00e8 stato spesso in posizioni di netta contrapposizione. Secondo un comunicato vaticano del 26 settembre \"l'incontro si \u00e8 svolto in un clima amichevole\".\nA seguito del perdono pontificio con cui il 24 gennaio 2009 \u00e8 stata revocata la scomunica di quattro vescovi ultratradizionalisti, ordinati illegittimamente da Marcel Lefebvre il 30 giugno 1988 (Bernard Fellay, Alfonso de Galarreta, Bernard Tissier de Mallerais e Richard Williamson), il 26 gennaio 2009 K\u00fcng ha dichiarato che la Chiesa ha imboccato un percorso di restaurazione.\nIl 18 marzo 2010, riferendosi agli abusi sessuali del clero, ha scritto un articolo in cui sostiene che Ratzinger sia \u00abl'uomo che da decenni \u00e8 il principale responsabile dell'occultamento di questi abusi a livello mondiale\u00bb.\nK\u00fcng ha dichiarato, nell'aprile 2010, che papa Benedetto XVI ha fallito e i cattolici hanno perso la fiducia nella Chiesa, rinnovando al pontefice gran parte delle critiche che gi\u00e0 aveva mosso al suo predecessore, Giovanni Paolo II.\nScienza e fede.\nHans K\u00fcng \u00e8 intervenuto sul rapporto ragione-fede, scienza-religione, scienza-teologia in un suo libro del 2006, dal titolo: \"L'inizio di tutte le cose\".\nTale libro inizia con un capitolo intitolato \"Una teoria unificata del tutto?\", titolo derivato da un'idea presente tra i fisici teorici (il sostenitore forse pi\u00f9 noto \u00e8 Hawking, che la rende una sorta di metafisica, alternativa alla fede) per cui sia ormai possibile edificare una grande teoria unificata del tutto (GUT). K\u00fcng esamina sinteticamente lo sviluppo della scienza moderna a partire da Copernico e Galileo Galilei e affrontando alcuni dei nodi fondamentali della fisica, della filosofia della scienza e dei fondamenti della matematica.\nSecondo K\u00fcng il progetto di Hawking e dello scientismo \u00e8 necessariamente votato al fallimento perch\u00e9 alcuni limiti sono intrinseci nella scienza, come i teoremi di incompletezza di G\u00f6del che impediscono di costruire un insieme coerente e completo con un numero finito di assiomi e il principio di indeterminazione di Heisenberg che impedisce una conoscenza non probabilistica. Questo deve portare, sempre secondo il teologo tubinghese, a un'autocritica delle scienze \"dure\" e di quelle etico-morali, nessuna delle quali pu\u00f2 seguire pedissequamente il modello delle altre.\nNel libro discute sulla Genesi e mostra apprezzamento per la teoria dell'evoluzione. Affronta anche il problema dell'interpretazione della Bibbia soprattutto in relazione al peccato originale e alla storia di Adamo ed Eva. Rigetta il fondamentalismo letteralista di molti evangelicali ed \u00e8 fautore di una lettura aperta alle ricerche storiche e bibliche e anche alle teorie scientifiche. In merito alla storia del peccato originale sostiene che esso \u00e8 solo una metafora per spiegare l'origine del male. In Adamo \u00e8 simboleggiata l'intera umanit\u00e0. Rigetta decisamente l'idea (stabilita dal Concilio di Trento e ribadita da Paolo VI), che Adamo ed Eva siano esseri umani realmente esistiti, e che tutto il genere umano abbia avuto inizio da Adamo (monogenismo). Ritiene che la cosmologia biblica sia essenzialmente metaforica. Sostiene la tesi secondo la quale l'idea di Dio non viene assolutamente intaccata da una particolare cosmologia (geocentrica, eliocentrica, ecc.).\nNel capitolo \"L'inizio dell'umanit\u00e0\" del libro di K\u00fcng si accenna all'inizio dell'umanit\u00e0 e alla nascita del sentimento religioso. Nelle ultime pagine \u00e8 affrontato il cruciale problema per la teologia odierna del rapporto tra cristianesimo e le altre religioni (islamismo, buddismo, confucianesimo, induismo). Su questo argomento K\u00fcng ha espresso le proprie idee in altri testi. Egli \u00e8 uno dei fautori di un pluralismo religioso, che lascia uno spazio particolare per il cristianesimo. Il suo punto di riferimento in questa materia \u00e8 Rahner, secondo il quale anche le religioni non cristiane hanno valore salvifico per i loro aderenti. K\u00fcng \u00e8 su questa linea di pensiero, anzi la sua teologia ne \u00e8 il coerente sviluppo. Egli considera le religioni non cristiane come vie ordinarie di salvezza, e il cristianesimo come via straordinaria. La teologia del pluralismo religioso \u00e8 stata rigettata dalla Dichiarazione Cristianesimo e religioni (1997) e dalla Dominus Iesus (2000), che K\u00fcng ha definito un esempio di \u201carretratezza e megalomania vaticana\u201d. Va ricordato che K\u00fcng \u00e8 uno dei pi\u00f9 influenti membri del Council for a world Parliament of Religion (CWPR), che ambisce a fondare una sorta di democrazia partecipativa delle religioni del mondo. Questo Parlamento opera sotto l'egida dell'ONU.\nRiflessione sull'Islam.\nHans K\u00fcng ha pubblicato una trilogia composta dai volumi \"Ebraismo\", \"Cristianesimo\" e \"Islam\", un'analisi della storia dei tre monoteismi e dei rapporti con il mondo contemporaneo. \u00c8 convinto che l'Islam possa modernizzarsi, soprattutto tramite intellettuali innovatori che oppongano all'ostinata conservazione pedissequa della tradizione (\"taql\u012bd\"), la riapertura della interpretazione personale (\"ijtih\u0101d\") chiusa da secoli. \u00c8 convinto che nel mondo islamico possa esistere la democrazia e la separazione dei poteri. Spera che nel tempo gli intellettuali islamici superino la nozione di sacralit\u00e0 delle 78000 parole del Corano, per riconoscere che il Corano \u00e8 la Parola di Dio attraverso la mediazione del profeta Maometto.\nRiconosce anche il notevole contributo dell'Islam all'anno del dialogo tra le culture (2001), proposto dal presidente iraniano Mohammad Khatami, nella ferma speranza che il dialogo realizzi la pace e la giustizia universali. Questo dialogo si fonda su quattro punti essenziali sanciti nel manifesto programmatico \"Crossing the Divide. Dialogue among Civilizations\":"}
{"id": "296606", "revid": "125373285", "url": "https://it.wikipedia.org/wiki?curid=296606", "title": "Salto Angel", "text": "Il Salto Angel \u00e8 la cascata col maggior dislivello al mondo (979 metri), in Venezuela, con un tratto di caduta ininterrotta dell'acqua di 807 metri. Si trova lungo il corso del R\u00edo Churun, uno dei tanti affluenti del Carrao e precipita dall'altopiano della montagna Auyantepui. Il fiume che si trova alla fine del salto \u00e8 il Kerepakupay, nel Parque Nacional de Canaima, in Venezuela. Data l'altezza della cascata e l'attrito di aria e rocce, anche nei momenti di piena, alla sua base viene avvertita al massimo come una forte pioggia. Quando \u00e8 in secca e c'\u00e8 un po' di vento, la cascata letteralmente viene vaporizzata a met\u00e0 strada.\nIl nome viene dal suo scopritore, il pilota statunitense Jimmie Angel. Gli indigeni la chiamavano \"Parakupa-vena\" o \"Kerepakupai mer\u00fa\" ed era considerata insieme alla montagna un luogo sacro. La cascata si trova nel cuore della foresta amazzonica dello Stato di Bol\u00edvar, nel sud del Venezuela e per raggiungerla occorre fare un'escursione di due giorni attraverso il fiume oppure sorvolare la zona con piccoli aerei.\nStoria.\nAnche se avvistata per la prima volta nei primi anni del XX secolo dall'esploratore Ernesto de Santa Cruz, la cascata non era nota al mondo fino alla sua scoperta ufficiale avvenuta nel 1933 da parte di un aviatore americano, James Crawford Angel, che stava sorvolando la zona alla ricerca di un qualche bacino minerario di valore. Nell'ottobre 1937, torna in zona e riesce ad atterrare con il suo piccolo aereo sulla cima vicino alla parte superiore della cascata. Da allora le cascate sono correntemente denominate \"Salto Angel\" in suo onore.\nJimmy Angel e i suoi tre compagni di esplorazione riuscirono a discendere il monte Auyantepui e a raggiungere il primo centro civilizzato soltanto dopo 11 giorni. L'aeroplano di Jimmy Angel, denominato El R\u00edo Caron\u00ed, \u00e8 esposto di fronte al Terminal dell'aeroporto di Ciudad Bol\u00edvar; quello che pu\u00f2 avvistarsi come un fugace lampo argenteo sulla cima \u00e8 soltanto un cippo che indica la posizione esatta.\nDurante l'atterraggio, l'idrovolante di Angel, modello Flamingo, si impantan\u00f2 sul terreno acquitrinoso e fangoso della cima del Auyan-tepui e rimase l\u00ec per 33 anni, prima di essere portato via da un elicottero. \nL'altitudine ufficiale venne determinata da un'indagine eseguita dalla National Geographic Society nel 1949 (articolo: \"Jungle Journey to the World's Highest Waterfall\" di Ruth Robertson). Nel libro di David Nott, \"Angels Four\", si racconta la storia dei primi scalatori che riuscirono ad arrampicarsi per la parete quasi verticale del Auyan Tepui (\"la montagna del diavolo\") fino alla cima delle cascate. Le cascate sono una delle principali attrazioni turistiche del Venezuela."}
{"id": "296607", "revid": "19933", "url": "https://it.wikipedia.org/wiki?curid=296607", "title": "Charles Foster Kane", "text": ""}
{"id": "296608", "revid": "287204", "url": "https://it.wikipedia.org/wiki?curid=296608", "title": "Hans Kung", "text": ""}
{"id": "296612", "revid": "125611085", "url": "https://it.wikipedia.org/wiki?curid=296612", "title": "George Eastman (imprenditore)", "text": "Biografia.\n\u00c8 figlio pi\u00f9 giovane di George Washington Eastman (1815-1862) e Maria Kilbourn (1821-1907), nella fattoria di 10 acri (4,0 ettari) che i suoi genitori avevano acquistato nel 1849. Aveva due sorelle maggiori, Ellen Maria Andrus (1845-1884) e Emma Katie (1850-1870). \nEra in gran parte autodidatta, anche se ha frequentato una scuola privata dopo l'et\u00e0 di otto anni. All'inizio degli anni Quaranta dell'Ottocento suo padre aveva avviato una scuola di economia, l'Eastman Commercial College a Rochester. La citt\u00e0 divenne una delle prime \"boomtown\" degli Stati Uniti, basata sulla rapida industrializzazione.\u00a0Quando la salute di suo padre inizi\u00f2 a peggiorare, la famiglia rinunci\u00f2 alla fattoria e si trasfer\u00ec a Rochester nel 1860.\u00a0Suo padre mor\u00ec di un disturbo cerebrale il 27 aprile 1862. Per sopravvivere e permettersi la scuola di George, sua madre accolse pensionanti.\nLa seconda figlia, Katie, aveva contratto\u00a0la poliomielite\u00a0da giovane e mor\u00ec alla fine del 1870 quando George aveva 15 anni.\u00a0Il giovane George lasci\u00f2 presto la scuola e inizi\u00f2 a lavorare per aiutare a sostenere la famiglia.\u00a0Quando Eastman inizi\u00f2 ad avere successo con la sua attivit\u00e0 di fotografia, giur\u00f2 di ripagare sua madre per le difficolt\u00e0 che aveva sopportato per allevarlo.\nNel 1878 mise a punto la preparazione di lastre secche alla gelatina-bromuro e nel 1884, fondando la \"Eastman Dry Plate Co.\" e la \"Film Co.\", diede inizio alla produzione di pellicole trasparenti. I suoi primi apparecchi, battezzati Kodak, entrarono in commercio nel 1888 e conquistarono in breve tempo il mercato della fotografia e della cinematografia. Nel 1889 Eastman fabbric\u00f2, con la collaborazione di H. M. Reichenbach, la pellicola trasparente di nitrocellulosa della larghezza di 35 mm, base, fino all'avvento del digitale, dell'industria cinematografica (anche Thomas Alva Edison la us\u00f2 per i suoi esperimenti di cinematografia).\nLa Eastman Kodak Co..\nNel 1892 sorgeva la Eastman Kodak Co., la prima societ\u00e0 che produsse apparecchi fotografici pieghevoli ed apparecchi cinematografici a passo ridotto (16\u00a0mm) su larga scala e a prezzi popolari. Eastman seppe fare buon uso della sua ricchezza perch\u00e9 la destin\u00f2 in parte a istituzioni culturali, educative e scientifiche. \nNel 1920 cre\u00f2 un particolare apparecchio fotografico destinato alla medicina odontoiatrica. Da l\u00ec a pochi anni fece costruire diverse cliniche odontoiatriche per bambini bisognosi a Rochester, Londra, Parigi, Bruxelles, Stoccolma e Roma (dove venne edificato l'ospedale Odontoiatrico George Eastman). Nel 1921 fond\u00f2 la Eastman School of Music, una delle pi\u00f9 prestigiose scuole di musica a livello internazionale.\nMalattia e morte.\nNegli ultimi due anni di vita fu gravemente malato. Colpito da una grave malattia degenerativa (probabilmente una stenosi spinale), era divenuto notevolmente magro e debole e aveva difficolt\u00e0 a stare in piedi; il suo passo si faceva sempre pi\u00f9 lento e strascicato. Dopo aver visto sua madre vivere i suoi ultimi due anni in una sedia a rotelle, e non riuscendo a tollerare la vita da invalido che gli si prospettava, il 14 marzo 1932 si uccise con un colpo di pistola al cuore. Lasci\u00f2 questo breve messaggio: \u201c\"To my friends: My work is done. Why wait?\"\u201d (in italiano: \"Ai miei amici: il mio lavoro \u00e8 compiuto. Perch\u00e9 attendere?\").\nIl museo e le sue collezioni.\nLa residenza di Eastman \u00e8 stata trasformata in un museo, la George Eastman House Museum of Photography, nel 1947. Attualmente, il museo ha il nome George Eastman House International Museum of Photography and Film. Dalla sua creazione, il museo ha l'obiettivo di collezionare, preservare e presentare al pubblico la storia della fotografia e del cinema. Il museo \u00e8 stato aperto nel 1949."}
{"id": "296614", "revid": "77358", "url": "https://it.wikipedia.org/wiki?curid=296614", "title": "Dio \u00e8 amore", "text": ""}
{"id": "296618", "revid": "125592275", "url": "https://it.wikipedia.org/wiki?curid=296618", "title": "CSS", "text": "Il CSS (sigla di Cascading Style Sheets, in italiano fogli di stile a cascata), in informatica, \u00e8 un linguaggio usato per definire la formattazione di documenti HTML, XHTML e XML, ad esempio i siti web e relative pagine web. Le regole per comporre il CSS sono contenute in un insieme di direttive (\"Recommendations\") emanate a partire dal 1996 dal W3C.\nL'introduzione del CSS si \u00e8 resa necessaria per separare i contenuti delle pagine HTML dalla loro formattazione o layout e permettere una programmazione pi\u00f9 chiara e facile da utilizzare, sia per gli autori delle pagine stesse sia per gli utenti, garantendo contemporaneamente anche il riutilizzo di codice ed una sua pi\u00f9 facile manutenzione.\nStoria.\nPer permettere agli autori di poter plasmare liberamente l'aspetto delle pagine web, dal 1993 in poi Netscape Navigator ed Internet Explorer, i due software di navigazione che si disputavano gli utenti nella nota guerra dei browser, presentarono \"tag proprietari\", ovvero non aderenti agli standard n\u00e9 compatibili con i browser concorrenti. Un esempio di questi tag era codice_1 che andava a definire il font dei caratteri.\nQuesti tag proprietari di formattazione erano l'unico modo per gli autori di definire la formattazione, cos\u00ec il loro uso \u00e8 diventato molto intenso. Tuttavia questi tag presentavano tre problemi:\nUn'ulteriore questione era, nelle pagine web non standard, l'uso del tag codice_2 (le tabelle) per realizzare l'impaginazione delle pagine web. L'impaginazione tabellare viene considerata deprecabile dai puristi, in quanto le tabelle sono pensate per impaginare dati tabulari e non layout web. Oltre a questo, l'uso delle tabelle comporta anche svantaggi pratici: aumento del peso delle pagine, come gi\u00e0 indicato al problema 1, e peggioramento dell'accessibilit\u00e0, in quanto l'ordine logico dei dati pu\u00f2 dover essere sacrificato per motivi di layout.\nUn altro modo di creare siti web negli anni 90 e 2000 (fino al suo abbandono il 31 dicembre 2020 da parte di Adobe) era Adobe Flash che permetteva (in modo vettoriale) di creare animazioni, trasformazioni e in generale un layout molto pi\u00f9 accattivante di HTML e CSS. Oltretutto permetteva di integrare qualsiasi font anche se l'utente sul suo dispositivo non lo aveva. Questi problemi furono risolti con HTML5 e CSS3.\nUn altro problema era creare la formattazione delle pagine HTML incorporando gli stili nei tag e il carattere tipografico nel tag \"font\" (ora deprecato). Ci\u00f2 rendeva il codice complicato e spesso disordinato. Ad Esempio:\n&lt;p style=\"color:blue;font-size:46px;\"&gt;\n\u00a0\u00a0\u00a0\u00a0\u00a0\u00a0Wikipedia \u00e8 un'enciclopedia\n\u00a0\u00a0\u00a0\u00a0&lt;/p&gt; \nCSS.\nPer tentare di risolvere questa situazione, nel 1996 il W3C eman\u00f2 le specifiche CSS 1. I CSS 1 erano un interessante sistema per separare contenuto da formattazione. La base di questo linguaggio, infatti, consisteva nel fatto che il contenuto sarebbe stato sempre definito dal codice (X)HTML, mentre la formattazione si sarebbe trasferita su un codice completamente separato, il CSS appunto. I richiami tra i due codici venivano effettuati tramite due particolari attributi: \"class\" e \"ID\". Queste specifiche:\nI CSS sviluppavano un'idea semplice ma efficace, ma nonostante le loro grandi potenzialit\u00e0 non ebbero successo a causa della mancanza di browser in grado di supportarli.\nCSS 2 e CSS 2.1.\nPer includere le nuove funzionalit\u00e0 e rendere i CSS un linguaggio ben supportato, nel 1998 il W3C pubblic\u00f2 le specifiche CSS 2. Nel 2004 iniziarono i lavori sulle specifiche aggiornate CSS 2.1 che divennero raccomandazione ufficiale il 7 giugno 2011. I CSS 2 sono la naturale evoluzione dei CSS 1 ed offrono potenti soluzioni per risolvere soprattutto il terzo problema, con la possibilit\u00e0 di creare fogli di stile separati per i dispositivi portatili. Anche il secondo problema \u00e8 ormai pienamente risolvibile, scrivendo una pagina (X)HTML esclusivamente indirizzata alla struttura e ai contenuti e manovrandola poi esclusivamente con i CSS per impaginarla.\nA partire da Internet Explorer 5, Firefox e Opera 7, i CSS 2 hanno potuto avvalersi di browser in grado di interpretarli e sono quindi entrati a far parte del codice di molti siti web.\nSi cominci\u00f2 a creare i primi tipi di layout senza tabelle (solitamente a uno, due o tre colonne):\nCSS 3.\nA differenza delle specifiche CSS 2, che \u00e8 costituita da un'unica specifica, le specifiche CSS3 sono costituite da sezioni separate dette \"moduli\". A causa di questa modularizzazione, le specifiche CSS3 hanno differenti stati di avanzamento e stabilit\u00e0. A novembre 2014, cinque moduli risultavano pubblicati formalmente dal W3C come raccomandazioni:\nHTML e CSS3 costituiscono un linguaggio turing completo, condizione sufficiente per un linguaggio per essere considerato un linguaggio di programmazione.\nI CSS3 presentano nuove possibilit\u00e0 e propriet\u00e0 rispetto a CSS2. Le pi\u00f9 importanti sono:\nCaratteristiche.\nIl codice.\nL'inserimento di codice CSS nelle pagine web pu\u00f2 essere effettuato in tre modi diversi:\n &lt;html&gt;\n &lt;head&gt;\n &lt;title&gt;Esempio&lt;/title&gt;\n &lt;link rel=\"stylesheet\" type=\"text/css\" href=\"foglio_di_stile.css\"/&gt;\n &lt;/head&gt;\n &lt;html&gt;\n &lt;head&gt;\n &lt;title&gt;Esempio&lt;/title&gt;\n &lt;style type=\"text/css\"&gt;\n @import url(foglio_di_stile.css);\n &lt;/style&gt;\n &lt;/head&gt;\nquesta soluzione garantisce il massimo riuso di codice possibile potendo essere richiamato in ciascuna delle pagine web HTML desiderate.\n &lt;html&gt;\n &lt;head&gt;\n &lt;title&gt;Esempio&lt;/title&gt;\n &lt;style type=\"text/css\"&gt;\n codice css\n &lt;/style&gt;\n &lt;/head&gt;\nQuesta soluzione garantisce un minor riuso di codice rispetto al precedente potendo essere utilizzato solo all'interno della pagina HTML in cui \u00e8 dichiarato.\n &lt;tag style=\"dichiarazioni CSS\"&gt;...&lt;/tag&gt;\nQuesta soluzione garantisce un riuso di codice ancora minore rispetto al precedente.\nRegole.\nUn foglio di stile CSS \u00e8 sintatticamente strutturato come una sequenza di \"regole\", che sono coppie costituite da un \"selettore\" e un \"blocco di dichiarazioni\", racchiuso tra parentesi graffe.\nUn selettore \u00e8 un predicato che individua certi elementi del documento HTML;\nuna dichiarazione, separata con un punto e virgola dalle altre, \u00e8 a sua volta costituita da una \"propriet\u00e0\",\novvero un tratto di stile (come il colore del testo)\ne un \"valore\" da assegnare a quest'ultimo (per esempio blu).\nseparati dai due punti.\nselettore1 {\n propriet\u00e01:valore1;\n propriet\u00e02:valore2;\nselettore2 {\n propriet\u00e03:valore3\nSelettori.\nSi descrivono di seguito alcune delle principali tipologie di selettori.\nSelettori di tipo.\nI selettori di tipo applicano la regola a tutti gli elementi della pagina del tipo determinato. Esempi:\n body {\no\n p {\nSelettori di classe.\nLe classi applicano la regola a tutti gli elementi della pagina che presentano la propriet\u00e0 codice_8. La sintassi CSS \u00e8 la seguente:\n .nome_classe {\nSelettori d'identificatore.\nGli identificatori (comunemente ID) applicano la regola a quell'elemento della pagina che presenta la propriet\u00e0 codice_9. Gli ID contraddistinguono elementi \"unici\". La sintassi CSS \u00e8 la seguente:\n #nome_identificatore {\nSelettori di pseudo-classe.\nLe pseudoclassi identificano elementi in base alle loro propriet\u00e0.\n p:first-child {\nindividuer\u00e0 nel codice (X)HTML sottostante solo il primo paragrafo.\n &lt;body&gt;\n &lt;p&gt;Lorem ipsum&lt;/p&gt;\n &lt;p&gt;Lorem ipsum&lt;/p&gt;\n &lt;p&gt;Lorem ipsum&lt;/p&gt;\n &lt;/body&gt;\n a:link {\n p:hover {\nsi applicher\u00e0 solo se il puntatore del mouse andr\u00e0 sopra un paragrafo e solo per il tempo che vi rimarr\u00e0.\nSelettori di pseudo-elementi.\nGli pseudo-elementi identificano solo una parte di un elemento, senza la necessit\u00e0 di utilizzare la marcatura (X)HTML.\n p::first-line {\nSelettori di gerarchia.\nIdentificano solamente gli elementi che si trovino in una particolare relazione derivante dalla struttura arborescente del documento (X)HTML, come la discendenza, la figliolanza, la fratellanza.\n p span {\nidentifica solo gli elementi codice_10 contenuti in elementi codice_11.\n div &gt; p {\nindividua solo i codice_11 contenuti direttamente in un codice_13.\n h1 + p {\nindividua solo il primo codice_11 fratello di codice_15\nSelettori di attributo.\nIl selettore di attributi permette, tramite la sintassi che segue, di identificare elementi (X)HTML in base ai loro attributi.\n a[title=Esempio]{\nQuesta regola si applica solo agli elementi codice_16 che presentano l'attributo codice_17. I selettori di attributi sono molti e permetterebbero un controllo eccellente della pagina, ma Internet Explorer non li supporta ed il loro uso \u00e8 quindi molto limitato.\nGriglie CSS.\nLe Griglie CSS sono un sistema di layout bidimensionale, ossia che pu\u00f2 gestire sia colonne che righe, a differenza di \"flexbox\" che \u00e8 in gran parte un sistema monodimensionale. Si applicano le regole CSS sia a un elemento genitore (che diventa il Grid Container) che ai figli di quell'elemento (che diventano Grid Items).\nCSS\n.grid-container {\n display: grid;\n grid-template-columns: auto auto auto;\n background-color: #2196F3;\n padding: 10px;\n.grid-item {\n background-color: rgba(255, 255, 255, 0.8);\n border: 1px solid rgba(0, 0, 0, 0.8);\n padding: 20px;\n font-size: 30px;\n text-align: center;\nHTML\n&lt;div class=\"grid-container\"&gt;\n &lt;div class=\"grid-item\"&gt;1&lt;/div&gt;\n &lt;div class=\"grid-item\"&gt;2&lt;/div&gt;\n&lt;/div&gt;\nCSS per la stampa.\nCon i CSS si pu\u00f2 fare in modo che l'utente, nel caso stampi una pagina web, stampi solo determinati elementi della pagina e non tutta. Solitamente si toglie dalla pagina stampata il menu, l'immagine di sfondo e i banner pubblicitari. Nel caso la pagina web sia particolarmente ricca di grafica e impaginata in modo creativo e non standard, si tende a farla stampare in modo pi\u00f9 classico e standard. Un'alternativa al CSS per la stampa sono alcuni plugin dei browser che permettono all'utente di togliere dalla stampa determinati elementi della pagina web.\nEsempio di CSS esterno per la stampa collegato ad una pagina web HTML:\n&lt;link rel=\"stylesheet\" href=\"main.css\" /&gt;\n&lt;link rel=\"stylesheet\" media=\"print\" href=\"print.css\" /&gt;\nEsempio di CSS esterno per la stampa:\n/* main.css */\nbody {\n margin: 2em;\n color: #fff;\n background-color: #000;\n/* print.css */\n@media print {\n body {\n margin: 0;\n color: #000;\n background-color: #fff;\nColori.\nI colori Web sono colori usati nella visualizzazione di pagine Web sul World Wide Web e nei metodi per descrivere e specificare tali colori. I colori possono essere specificati come una tripletta RGB o in formato esadecimale (una \"tripletta esadecimale\") o in alcuni casi in base ai loro nomi comuni inglesi. Uno strumento di prelievo colore o un altro software di grafica viene spesso utilizzato per generare valori di colore. Un esempio: codice_18 (un tipo di azzurro che si pu\u00f2 anche scrivere codice_19).\nCambiamento del nome dei colori.\nI CSS3 permettono di rinominare i colori a piacere e richiamarli successivamente:\n$color-danube: #668DD1;\n/* RICHIAMO */\n$color-alpha: $color-danube;\nCreazione di variabili.\nSass (Syntactically Awesome StyleSheets) \u00e8 un'estensione del linguaggio CSS che permette di utilizzare variabili, di creare funzioni e di organizzare il foglio di stile in pi\u00f9 file.\nLess (LESS) \u00e8 un preprocessore CSS che estende il normale linguaggio CSS permettendo (oltre alla normale sintassi dei fogli di stile) anche l'utilizzo di funzioni, operatori e variabili, la nidificazione delle istruzioni, la creazione di \"mixin\" e numerose altre caratteristiche che rendono il codice pi\u00f9 facile da scrivere, da mantenere e da comprendere.\nPropriet\u00e0.\nLe propriet\u00e0 CSS sono numerose. Le pi\u00f9 utilizzate sono:\nValori.\nSe non specificata, una propriet\u00e0 assume i valori predefiniti di ogni browser, o in seconda istanza lo stile utente scelto, altrimenti pu\u00f2 assumere uno dei seguenti:\nLa stringa \"inherit\" specifica che la propriet\u00e0 deve ereditare il valore dagli elementi da cui l'elemento discende. La stringa \"auto\" ha significati molto diversi a seconda della propriet\u00e0 a cui viene assegnata.\nSe i numeri sono contraddistinti da un'unit\u00e0 di misura \u00e8 necessario che tale unit\u00e0 sia espressa (tranne che nel caso dello zero). Tra il numero e l'unit\u00e0 non devono esserci spazi, come nell'esempio che segue:\n p {\n margin : 5px;\n border: 1em;\n padding: 0;\nI colori possono essere indicati con pi\u00f9 di un sistema. Ad esempio il colore arancione pu\u00f2 essere indicato con:\n orange /* colore predefinito */\n rgb(255, 165, 0) /* formato rgb da 0 a 255 */\n rgb(100%,64%,0%) /* \u00e8 possibile utilizzare le percentuali */\n rgba(255, 165, 0, 1) /* \u00e8 possibile specificare l'alpha che va da 0 a 1 */\n hsl(39, 100%, 50%) /* notazione hue saturation lightness */\n hsla(39, 100%, 50%, 1) /* \u00e8 possibile specificare l'alpha */\n #ffa600 /* formato esadecimale RRGGBB */\n #ffa600ff /* formato esadecimale RRGGBBAA */\n #fa0 /* formato esadecimale RGB approssimazione del valore iniziale */\n #fa0f /* formato esadecimale RGBA approssimazione del valore iniziale */\nL'URL viene indicato nelle forme\n url(http://esempio.it/file.html)\n url(\"http://esempio.it/file.html\")\nI CSS permettono di indicare nella propriet\u00e0 \"font-family\" pi\u00f9 di un font, o una famiglia di font (serif e sans). In questo modo il browser utilizzer\u00e0 il primo che trover\u00e0 installato sul sistema operativo. La dichiarazione utilizza questa sintassi:\n p {\n font-family : \"Arial\", \"Verdana\", serif; \nCSS per SVG.\n\u00c8 possibile utilizzare i CSS per modificare gli stili di SVG (linguaggio facente parte di HTML5). Esempio:\nsvg {\n background-color: beige;\nCSS per HTML5 Canvas\n&lt;!DOCTYPE html&gt;\n&lt;html&gt;\n &lt;head&gt;\n &lt;title&gt;Canvas element size: 600 x 300,\n Canvas drawing surface size: 300 x 150&lt;/title&gt;\n &lt;style&gt;\n body {\n background: #dddddd;\n #canvas {\n margin: 20px;\n padding: 20px;\n background: #ffffff;\n border: thin inset #aaaaaa;\n width: 600px;\n height: 300px;\n &lt;/style&gt;\n &lt;/head&gt;\n &lt;body&gt;\n &lt;canvas id=\"canvas\"&gt;\n Canvas not supported\n &lt;/canvas&gt;\n &lt;/body&gt;\n&lt;/html&gt;\nCreazione automatica dei CSS.\nCon programmi di grafica e fotoritocco come Photshop \u00e8 possibile convertire i livelli in stili CSS.\nUtilizzo del 3D.\nI CSS3 hanno introdotto la propriet\u00e0 \"3D Transform\" che consente di creare alcune animazioni e forme in 3D ma non possono equiparare le possibilit\u00e0 di WebGL.\nIl supporto dei Browser ai CSS.\nLa lista che segue \u00e8 di motori di rendering perch\u00e9 a loro \u00e8 assegnato il compito di formattare la pagina secondo le istruzioni CSS.\n &lt;!--[if IE]&gt;\n \"regole CSS ad-hoc per Internet Explorer\"\n &lt;![endif]--&gt;\n &lt;!--[if IE]&gt;\n &lt;link rel=\"stylesheet\" type=\"text/css\" href=\"foglio_di_stile_ad-hoc_per_IE.css\"&gt;\n &lt;![endif]--&gt;\nTrident e Internet Explorer sono software proprietario.\nOltre alle differenze di compatibilit\u00e0, ogni motore di rendering aggiunge ai CSS standard alcuni nuovi elementi o nuove propriet\u00e0.\nNormalmente tali propriet\u00e0 iniziano con un prefisso che cambia in base al browser, per esempio codice_22 indica che la propriet\u00e0 riguarda il motore di rendering WebKit, ad esempio codice_23. Tutte queste propriet\u00e0 per\u00f2 dovrebbero essere utilizzate esclusivamente quando si desidera solo utilizzare quel browser con quel determinato motore di rendering poich\u00e9 tutte queste propriet\u00e0 sono caratteristiche aggiuntive valide solo per quel determinato motore di rendering e non sono propriet\u00e0 standard definite dal World Wide Web Consortium.\nEdge HTML (Microsoft Edge)\nEdgeHTML supporta bene i CSS, compresi i CSS3. EdgeHTML e Microsoft Edge sono software proprietario.\nUtilizzo su diversi dispositivi.\nPrima dell'arrivo dei CSS3, con i CSS2 si facevano pi\u00f9 file CSS per lo stesso sito web che caricava il file CSS corrispondente al dispositivo utilizzato dall'utente. In HTML si specificava la seguente sintassi:\n &lt;link rel=\"stylesheet\" type=\"text/css\" href=\"foglio.css\" media=\"screen\"/&gt;\nIl codice precedente associa il foglio di stile solo ai browser standard per computer desktop e portatili. I valori dell'attributo \"media\" sono gli stessi della regola CSS \"media queries\". Sebbene sia ancora possibile creare pi\u00f9 fogli di stile per diversi media e specificarlo nel tag \"link rel\", da quando le \"media queries\" sono supportati da tutti i moderni browser la maggior parte degli sviluppatori utilizza esse poich\u00e9 consentono in un solo foglio CSS di adattare la relativa pagina HTML a tutti i dispositivi utilizzando molte meno righe di codice.\nRiduzione delle chiamate al server.\nOgni richiesta del server separata (\"time to first byte\" o TTFB) influisce sulla velocit\u00e0 di essa (quando si richiamano nel codice immagini, font, video, elementi JS...). Con i CSS si possono aumentare notevolmente le prestazioni di una pagina riducendo quel numero di richieste.\nImmagini.\nUtilizzare i CSS3 per evitare di utilizzare le immagini (jpg, png...) ad esempio per gli angoli arrotondati, le ombre, i gradienti e le trasparenze.\nSprite.\nUtilizzare i CSS Sprite, attuando una sola chiamata al server utilizzando una sola immagine che ne contiene molte per pi\u00f9 parti della pagina web (o dell'intero sito web).\nMinify.\nComprimere i file CSS con il metodo \"minify\" per ridurre il peso del file CSS e quindi la banda utilizzata per richiamare tale file dal server. Si pu\u00f2 fare anche con pagine HTML e JavaScript. In questo modo per\u00f2 il codice sar\u00e0 privo di spazi e la modifica risulter\u00e0 pi\u00f9 complessa. \nInoltre ci sono pi\u00f9 modi di arrivare allo stesso risultato con i CSS. Il metodo che si dovrebbe scegliere \u00e8 quello che consente di scrivere meno codice possibile per ridurre al minimo il peso del file \".css\". Ad esempio:\n/* EQUIVALE A */ \nFont.\nNon usare troppi font incorporati (\"@font-face\" e Google Fonts).\nNumero di file.\nRidurre al minimo il numero di file CSS e il numero di file in generale. Adattare ad esempio il layout delle pagine web a vari dispositivi e media non utilizzando pi\u00f9 fogli di stile per ogni dispositivo ma uno solo che adatta la pagina a tutti attraverso le \"media queries\". In questo modo il server avr\u00e0 la chiamata per un solo foglio CSS.\nJavascript.\nSostituire JavaScript con i CSS per creare tooltip, gallerie d'immagine e altro. I CSS richiedono infatti meno risorse di JS.\nFogli di stile preferiti e alternativi.\nCome descritto, ad ogni pagina si possono collegare pi\u00f9 fogli di stile. Tuttavia \u00e8 anche possibile far scegliere all'utente quali applicare. Per farlo si definiscono innanzitutto i fogli di stile permanenti, cio\u00e8 non disattivabili, secondo la sintassi gi\u00e0 vista. Poi si definiscono i fogli preferiti, cio\u00e8 attivi al caricamento della pagina, ma disattivabili, aggiungendo l'attributo codice_24 come nell'esempio che segue:\n &lt;link rel=\"stylesheet\" type=\"text/css\" href=\"foglio_preferito.css\" title=\"Esempio1\"/&gt;\nA questo punto si possono specificare fogli di stile alternativi cio\u00e8 non attivi al caricamento, ma attivabili dall'utente, come nell'esempio che segue:\n &lt;link rel=\"alternate stylesheet\" type=\"text/css\" href=\"foglio_alternativo.css\" title=\"Esempio2\"/&gt;\nPer attivare e disattivare i fogli di stile l'utente pu\u00f2 ricorrere all'apposito menu del suo browser, tuttavia Internet Explorer non offriva questa possibilit\u00e0 quindi era necessario creare uno script JavaScript che svolgesse la funzione di sostituire i fogli. Il codice era stato pubblicato la prima volta su A List Apart. Tuttavia se questo script era facile da mettere in opera per gli sviluppatori, richiedeva un browser aggiornato con un buon supporto del DOM, oltre che avere attivati sia JavaScript e i cookie. Un sistema pi\u00f9 complesso ma molto pi\u00f9 robusto poteva essere uno script lato server come PHP. Un esempio \u00e8 disponibile sempre sullo stesso sito.\nPattern.\nI pattern sono figure modulari che si ripetono all'infinito che solitamente fanno da sfondo a elementi HTML come contenitori DIV, bottoni, il background della pagina web, paragrafi. Si possono creare direttamente in CSS, con le immagini o fondendo entrambi i metodi ossia creando un'immagine base e ripetendola con la regola \"background-repeat\". In questi tre casi non c'\u00e8 bisogno di realizzare un'immagine di sfondo della grandezza del contenitore che peserebbe molto di pi\u00f9.\nAcid3.\nAcid3 \u00e8 un test con cui \u00e8 possibile verificare l'aderenza di un browser a determinati standard web compresi i CSS3.\nStylus.\nStylus \u00e8 un linguaggio per preprocessore di fogli di stile dinamico compilato in Cascading Style Sheets (CSS). Il suo design \u00e8 influenzato da Sass e LESS. \u00c8 considerata la quarta sintassi del preprocessore CSS pi\u00f9 utilizzata. \u00c8 stato creato da TJ Holowaychuk, un ex programmatore di Node.js e creatore del linguaggio Luna. \u00c8 scritto in JADE e Node.js.\nSelettori.\nA differenza del CSS, che utilizza le parentesi graffe per aprire e chiudere i blocchi di dichiarazione, viene utilizzata l'indentazione. Inoltre, i punti e virgola (;) vengono facoltativamente omessi. Quindi, il seguente CSS:\nbody\n color: white;\npu\u00f2 essere abbreviato in:\nbody\n color: white;\nInoltre, anche i due punti (:) e le virgole (,) sono facoltativi; ci\u00f2 significa che quanto sopra pu\u00f2 essere scritto come segue:\nbody\n color white\nVariabili.\nStylus consente di definire variabili, tuttavia, a differenza di LESS e Sass, non utilizza un simbolo per definire le variabili. Inoltre, l'assegnazione delle variabili viene eseguita automaticamente separando la propriet\u00e0 e le parole chiave. In questo modo, le variabili sono simili alle variabili in Python.\nmessaggio = 'Hello, World!'\ndiv::before\n content messaggio\n color #ffffff\nIl compilatore Stylus tradurrebbe l'esempio sopra in:\ndiv::before {\n content: \"Hello, World!\";\n color: #ffffff;\nMixin e funzioni.\nSia i mixin che le funzioni sono definiti nello stesso modo, ma vengono applicati in modi diversi.\nAd esempio:\n border-radius ( n ) \n -webkit-border-radius n \n -moz-border-radius n \n border-radius n\nquindi, per includerlo come mixin:\ndiv.rettangolo\n border-radius( 10px )\nche verrebbe compilato in:\ndiv.rettangolo {\n -webkit- border-radius: 10 px;\n -moz- border-radius: 10 px;\n border-radius: 10 px;\nInterpolazione.\nPer includere variabili negli argomenti e negli identificatori, le parentesi graffe circondano le variabili. Per esempio,\ncorrisponde a\n -webkit-border-radius\nCSS dinamici.\nDynamic CSS, o DCSS, \u00e8 un termine che comprende un insieme di tecnologie utilizzate assieme per creare fogli di stile dinamici, utilizzando una combinazione di qualsiasi linguaggio di programmazione per i lato server (come ad esempio PHP/ASP/Perl/JSP) e CSS). L'idea iniziale del DCSS \u00e8 stata scritta nel luglio 2002 da Jori Koolstra, un programmatore olandese.\nDCSS permette di lavorare con variabili in CSS e con la riscrittura dinamica del codice sorgente CSS. Molti CMS hanno creato moduli aggiuntivi, per esempio Drupal.\nEsempio:\n$persistent = [\n'bgmast' =&gt; 'bbd9ee', /* elenco */\n'fgmast' =&gt; '4d4d4d',\n'bgmenu' =&gt; 'e7e4d3', /* menu */\n'fgmenu' =&gt; '444',\n'bgcont' =&gt; 'fff', /* contenuto */\n'fgcont' =&gt; '444'\nModifica del cursore con i CSS.\nI CSS possono generare una serie di diversi cursori del mouse che l'utente vedr\u00e0 appena arrivato sulla pagina HTML che li contiene:\nProgetti in divenire.\nIl W3C sta sviluppando alcune specifiche CSS3 per creare layout simili a quelli per riviste e settimanali, con la possibilit\u00e0 di far scorrere il testo attorno alle immagini prive di sfondo (PNG e GIF) e forme geometriche.\nEsempi.\nCSS inline\n&lt;div id=\u201dcircle\u201d\nstyle=\"exclusion-shape: poly(x1, y1, .., xN, yN)\"&gt;&lt;/div&gt;\n&lt;div style=\"region-thread:content;\nexclusions: #circle;\"&gt;&lt;/div&gt;\nCSS esterno\n.exclusion {\nwrap-flow: both;\nposition: absolute;\nwidth: 200px;\n.region {\n +flow-from: article;\n box-sizing: border-box;\n position: absolute;\n width: 200px;\n height: 200px;\n padding: 10px;\nStandardizzazione.\nFrameworks.\nI framework CSS sono librerie pre-preparate che hanno lo scopo di consentire uno stile pi\u00f9 semplice e conforme agli standard delle pagine Web utilizzando il linguaggio Cascading Style Sheets. I framework CSS includono Blueprint, Bootstrap, Cascade Framework, Foundation, MDBootstrap e Materialise. Come le librerie di linguaggi di programmazione e scripting, i framework CSS sono solitamente incorporati come fogli .css esterni a cui si fa riferimento nell'HTML &lt;head&gt;. Forniscono una serie di opzioni gi\u00e0 pronte per la progettazione e il layout della pagina web. Sebbene molti di questi framework siano stati pubblicati, alcuni autori li usano principalmente per la prototipazione rapida, o per imparare da, e preferiscono 'creare manualmente' CSS appropriato per ogni sito pubblicato senza il sovraccarico di progettazione, manutenzione e download dovuto a molte funzionalit\u00e0 inutilizzate nello stile del sito.\nMetodologie di progettazione.\nCon l'aumentare della dimensione delle risorse CSS utilizzate in un progetto, un team di sviluppo deve spesso decidere una metodologia di progettazione comune per mantenerle organizzate. Gli obiettivi sono la facilit\u00e0 di sviluppo, la facilit\u00e0 di collaborazione durante lo sviluppo e le prestazioni dei fogli di stile distribuiti nel browser. Le metodologie popolari includono OOCSS (CSS orientato agli oggetti), ACSS (CSS atomico), oCSS (foglio di stile Cascade organico), SMACSS (architettura scalabile e modulare per CSS) e BEM (blocco, elemento, modificatore)"}
{"id": "296620", "revid": "2233338", "url": "https://it.wikipedia.org/wiki?curid=296620", "title": "Enrico Toti", "text": "Durante la sesta battaglia dell'Isonzo (agosto 1916), che si risolse nella conquista di Gorizia, rimasto in una trincea sguarnita nei dintorni di Monfalcone, continu\u00f2 a combattere bench\u00e9 colpito dai proiettili austriaci e mor\u00ec incitando i suoi compagni all'assalto. Il suo gesto fu immortalato nella stampa dell'epoca (leggendaria divenne la copertina della \"Domenica del Corriere\" illustrata da Achille Beltrame, che mostrava Toti in piedi tra le sue truppe, nell'atto di scagliare la propria stampella contro le truppe austriache prima di morire); egli assurse a simbolo dell'eroismo e del senso di abnegazione del militare italiano.\nIl re Vittorio Emanuele III gli confer\u00ec la medaglia d'oro al valor militare; oltre a una varia toponomastica, gli furono intitolate scuole, monumenti, una legione ferroviaria durante il fascismo, nonch\u00e9 due mezzi sottomarini, uno della Regia Marina e l'altro della Marina Militare. A Roma, sua citt\u00e0 natale, Toti \u00e8 omaggiato in tre monumenti: uno, al Pincio, nel parco di Villa Borghese, espressamente a lui dedicato, un altro, a Porta Pia, dedicato ai Bersaglieri e nel cui basamento Toti \u00e8 raffigurato, e infine un altro nel giardino della scuola elementare E. Toti a lui dedicata al Pigneto.\nBiografia.\nPrimi anni.\nEnrico Toti nacque e crebbe nel Rione Esquilino, un quartiere popolare di Roma, da Nicola Toti, ferroviere di Cassino, e da Semira Calabresi, di Palestrina.\nNel 1897 all'et\u00e0 di quindici anni si imbarc\u00f2 come mozzo sulla nave scuola \"Ettore Fieramosca\", passando poi sulla corazzata \"Emanuele Filiberto\" e infine sull'incrociatore \"Coatit\". Nel 1904 fu coinvolto in scontri sul Mar Rosso contro i pirati che infestavano il mare antistante la colonia italiana dell'Eritrea. Congedatosi, nel 1905, Toti fu assunto nelle Ferrovie dello Stato come fuochista.\nIl 27 marzo 1908, mentre lavorava alla lubrificazione di una locomotiva, che si era fermata nella stazione di Colleferro per effettuare l'aggancio a un'altra locomotiva e per fare rifornimento d'acqua, a causa dello spostamento delle due macchine Toti scivol\u00f2, rimanendo con la gamba sinistra incastrata e stritolata dagli ingranaggi. Subito portato in ospedale a Velletri, dal dottor Carlo Angeloni, l'arto gli fu amputato al livello del bacino. Perso il lavoro, Toti si dedic\u00f2 a innumerevoli attivit\u00e0 tra cui la realizzazione di alcune piccole invenzioni oggi custodite a Roma, nel Museo storico dei bersaglieri.\nNel 1911, pedalando in bicicletta con una gamba sola, raggiunse dapprima Parigi, quindi attravers\u00f2 il Belgio, i Paesi Bassi e la Danimarca, fino a raggiungere la Finlandia e la Lapponia. Da l\u00ec attravers\u00f2 la Russia e la Polonia, rientrando in Italia nel giugno 1912. Nel gennaio 1913 part\u00ec nuovamente in bicicletta, stavolta diretto verso il sud: da Alessandria d'Egitto raggiunse il confine con il Sudan, dove le autorit\u00e0 inglesi, giudicando troppo pericoloso il percorso, gli imposero di concludere il viaggio e lo rimandarono a Il Cairo da dove fece ritorno in Italia.\nLa grande guerra.\nAllo scoppio della prima guerra mondiale, Enrico Toti present\u00f2 tre domande di arruolamento che furono respinte. Toti decise, nonostante tutto, di inforcare la bicicletta e di raggiungere il fronte presso Cervignano del Friuli.\nQui fu accolto come civile volontario e adibito ai \"servizi non attivi\", privo, quindi, delle stellette militari.\nUna sera, per\u00f2, fermato da una pattuglia di carabinieri a Monfalcone, fu obbligato a tornare alla vita civile.\nNel gennaio 1916, anche grazie all'interessamento del Duca d'Aosta, riusc\u00ec ad essere destinato al Comando Tappa di Cervignano del Friuli, sempre come volontario civile.\nDestinato inizialmente alla brigata Acqui, riusc\u00ec a farsi trasferire al battaglione bersaglieri ciclisti del terzo reggimento. In aprile i medesimi bersaglieri, presso i quali si era trovato a combattere, lo proclamarono uno di loro e lo stesso comandante, il maggiore Rizzini, gli consegn\u00f2 l'elmetto piumato da bersagliere e le stellette.\nNell'agosto 1916 cominci\u00f2 la sesta battaglia dell'Isonzo, che si concluse con la presa di Gorizia. Il 6 agosto 1916, Enrico Toti, lanciatosi con il suo reparto all'attacco di Quota 85 a est di Monfalcone, fu ferito pi\u00f9 volte dai colpi avversari e, con un gesto eroico, scagli\u00f2 la gruccia verso il nemico, esclamando \"Io nun moro!\" (io non muoio!), poco prima di essere colpito a morte e di baciare il piumetto dell'elmetto.\nNei pressi di Quota 85, nel luogo in cui cadde eroicamente, a Sablici, sopra Monfalcone, in un bosco da cui si scorge il mare, si trova un cippo eretto in suo onore tra gli evidenti segni di vecchie trincee della Grande Guerra.\nFu decorato con la medaglia d'oro al valor militare alla memoria, con \"motu proprio\" dal re Vittorio Emanuele III in persona, non essendo immatricolato come militare a causa della sua inabilit\u00e0, \u00abperch\u00e9 ne sia tramandato il ricordo glorioso ed eroico alle generazioni future\u00bb.\nRimangono comunque dei dubbi sul reale avvenimento del fatto, che non fu mai chiarito completamente. Il regime fascista, negli anni seguenti, esalt\u00f2 la figura di Toti a fini propagandistici.\nLe esequie.\nLa salma fu trasportata inizialmente a Monfalcone, poi il 24 maggio 1922, settimo anniversario dell'entrata in guerra dell'Italia, venne trasportata a Roma, dove ricevette solenni funerali. Durante e dopo la cerimonia, nel difficile clima politico e sociale del primo dopoguerra italiano, pochi mesi prima che il fascismo prendesse il potere (il 28 ottobre dello stesso anno si svolse la \"marcia su Roma\" e pochi giorni dopo, il 31 ottobre, si insedi\u00f2 il governo Mussolini), nei pressi di Porta San Lorenzo vi furono sanguinosi scontri (alcuni colpi di arma da fuoco colpirono il feretro) tra comunisti e anarchici da un lato e la Guardia regia, seguiti da uno sciopero generale.\nGli avvenimenti che, secondo un primo bilancio apparso sui quotidiani, provocarono un morto e venticinque feriti, furono oggetto, il giorno successivo, di accese polemiche in una seduta della Camera dei deputati.\nRiconoscimenti.\nIn sua memoria fu eretto un monumento in bronzo nei giardini del Pincio a Roma e un altro a Gorizia.\nUn altro monumento in bronzo gli \u00e8 stato dedicato a Cassino, citt\u00e0 d'origine dei genitori, nella piazza a lui intitolata.\nA lui furono intitolati il sommergibile italiano \"Enrico Toti\", varato nel 1928, e il successivo sottomarino \"Enrico Toti\", varato nel 1968.\nNel giugno 1923 gli fu intitolata la XI Legione Ferroviaria Enrico Toti di Bari della Milizia ferroviaria. Molte vie, in tutta Italia, portano il suo nome."}
{"id": "296621", "revid": "1564499", "url": "https://it.wikipedia.org/wiki?curid=296621", "title": "Montefusco", "text": "Montefusco \u00e8 un comune italiano di abitanti della provincia di Avellino in Campania.\nGeografia fisica.\nTerritorio.\nIl paese \u00e8 posto a cavallo tra la provincia di Avellino e quella di Benevento.\nSorge su di un complesso montuoso di non eccessiva altezza, detto da secoli \"Montagna di Montefusco\", perch\u00e9 le vette pi\u00f9 alte si trovano tutte nel territorio comunale del comune: Monte Gloria, Monte San Felice e, appunto, Montefusco stesso. Al gruppo montuoso - che si innalza tra la Valle del Calore e quella del Sabato e si distacca nettamente dalle ultime propaggini del Partenio per mezzo della rocciosa gola dello Stretto di Barba (per un lato in comune di Chianche e per l'altro invece di Ceppaloni) - appartengono i territori comunali di: Montefusco, San Nazzaro, San Giorgio del Sannio, Calvi, San Martino Sannita, San Nicola Manfredi, Sant'Angelo a Cupolo, Santa Paolina, Torrioni, Petruro Irpino, Tufo e Chianche. Alla Montagna appartengono anche il paesino di Sant'Angelo a Cancello, oggi in comune di Pietradefusi ma geograficamente unito a Montefusco, e tutto il Monte delle Guardie in comune di Benevento, estrema propaggine su cui \u00e8 ormai sorto il quartiere di (Pacevecchia). Di tutti questi paesi, storicamente ed artisticamente il pi\u00f9 importante \u00e8 sicuramente proprio Montefusco, mentre senza dubbio il pi\u00f9 popoloso \u00e8 San Giorgio del Sannio che, dal Fascismo in poi, ha conosciuto una continua ascesa economica e demografica; il meno popoloso \u00e8 Petruro Irpino, peraltro il comune meno popoloso di tutta la Campania. \nAd unire tutti questi centri non solo la contiguit\u00e0 morfologica ma anche le natura del territorio, caratterizzato da boschi fitti di castagni (pi\u00f9 in alto) e querce, detti \"E Surti\", cio\u00e8 le selve nel dialetto locale. Un tempo questi boschi erano certamente ininterrotti fino a Benevento, mentre oggi la continuit\u00e0 \u00e8 spesso interrotta pur restando vastissimi spazi verdi soprattutto nell'area da Montefusco a Monterocchetta.\nOrigini del nome.\nL'origine del nome del paese \u00e8 incerta. \nL'opinione storica pi\u00f9 diffusa \u00e8 che la citt\u00e0 sia la sannitica \"Fulsulae\" di cui parla Tito Livio, centro abitato dalla trib\u00f9 irpina e non ancora identificato. Tesi assai risalente e possibile data l'abitudine dei Sanniti di costruire i loro \"pagi\" in zone elevate e inaccessibili. L'amplissima visuale che si gode da Montefusco sarebbe stata utilissima a questa popolazione bellicosa; infatti, alcuni ritrovamenti sono stati fatti risalire all'epoca romana, ma nessuna delle epigrafi ancora oggi custodite in citt\u00e0 attestano esplicitamente il nome di \"Fulsulae\", lasciando aperta la questione. Un altro \"pagus\" sorgeva nei pressi, si tratta di \"\"Melae\", anch'esso nelle Storie di Tito Livio, sito in localit\u00e0 Piana delle Mele.\n\"Fulsulae\"\" (splendente) sarebbe comunque divenuta \"Fusculus\" (oscura) perch\u00e9 i fuochi dei templi sannitici un tempo risplendenti su di essa si sarebbero spenti dopo la conquista romana del Sannio.\nAltra ipotesi: il nome descriverebbe il fatto che la vetta della montagna \u00e8 spesso oscurata da nubi fitte.\nAltri studiosi pi\u00f9 recenti vogliono riconnetterlo al nome di persona \"Fusculus\", attestato in fonti longobarde; non sarebbe difficile immaginare che si tratti di un feudatario.\nStoria.\nEt\u00e0 antica e medievale.\nLa posizione del paese ne fece con grande probabilit\u00e0 una roccaforte sannitica (Fulsulae) poi romanizzata, ma ancor prima tracce neolitiche di presenze umane in territorio montefuscano sono attestate dal ritrovamento di frecce.\nGrande sviluppo ebbe con l'arrivo dei Longobardi, che circondarono la capitale della Langobardia Minor, Benevento di castelli e villaggi fortificati, come Ceppaloni, Chianche e Torrioni. Tra questi vi fu probabilmente proprio Montefusco, anche se non citato da alcuna fonte scritta; la tipologia di muratura chiaramente longobarda dei ruderi delle mura non lasciano per\u00f2 dubbi, cos\u00ec come la posizione strategica dominante le valli del Calore, del Sabato nonch\u00e9 vaste zone montuose e collinari.\nEntr\u00f2 nella storia e nelle fonti con i Normanni, tant'\u00e8 che lo storico Falcone Beneventano a pochi anni dalla caduta del Principato Longobardo di Benevento gi\u00e0 ne parla nelle sue Cronache come di un centro importante militarmente e politicamente. Appartenuta alla grancontea di Ariano, fu teatro di una lunga, logorante guerra tra Giordano d'Ariano e re Ruggero (in cui entr\u00f2 anche Landolfo della Greca), contesa dai litiganti, potenti feudatari in un periodo di sostanziale disordine per il Mezzogiorno.\nAnche sotto gli Svevi ebbe importanza tant'\u00e8 che sia Federico II che Manfredi la tennero come castello personale e vi risiedettero per mesi. Pare che prima della fatale Battaglia di Benevento Manfredi abbia organizzato il proprio esercito proprio a Montefusco.\nCon Carlo I d'Angi\u00f2, nel 1287 al feudalesimo si affiancher\u00e0 una pi\u00f9 efficiente organizzazione del nuovo Regno di Napoli in province controllate da emissari di nomina regia (a seconda del periodo, presidi o giustizieri). L'antico principato longobardo (che aveva perso la sua antica capitale Benevento passata gi\u00e0 nel 1077 nel dominio papale, ma che aveva ancora Salerno come centro principale) fu smembrato in due: il territorio propriamente salernitano form\u00f2 il Principato Citra), mentre l'entroterra irpino venne a costituire il Principato Ultra. A partire dal 1581 gli uffici della Regia Udienza del Principato Ultra furono dislocati proprio a Montefusco e vi rimasero fino al 1806.\nMontefusco, capitale della provincia di Principato Ultra.\nPer secoli la cittadina visse, quindi, un periodo di sviluppo ospitando, tra l'altro, un nobile ceto di giuristi e avvocati (ovvie conseguenze della presenza della Regia Udienza - tribunale - con tutti gli uffici provinciali annessi, e della Compagnia di Campagna - un'autorit\u00e0 di polizia). Favor\u00ec la scelta di Montefusco lo status di demanio della Corona che la citt\u00e0 aveva, a differenza di Avellino, attuale capoluogo provinciale, che per secoli rest\u00f2 infeudato. \nTuttavia in seguito anche Montefusco fu concessa in feudo, divenendo centro di una baronia in origine molto estesa, poi pian piano ridotta a pochi centri della Montagna di Montefusco.\nA favorire l'elezione di Montefusco fu poi, ancor di pi\u00f9, la posizione di controllo che il centro aveva su Benevento, posta a valle: l'antica capitale longobarda era un'enclave pontificia pericolosa sia politicamente per il Regno di Napoli, sia concretamente per la sicurezza dei cittadini dato che ospitava un gran numero di briganti che vi trovavano asilo ed impunit\u00e0 per i crimini commessi nel Regno e Montefusco poteva essere utile avamposto per controllare quella che un re chiam\u00f2 senza mezzi termini \"petra scandali regni nostri\".\nIn quei secoli Montefusco aveva inoltre un dotto clero, godendo in particolar modo di un Abate Infulato (cio\u00e8 avente dignit\u00e0 quasi vescovile) di Santa Maria della Piazza, e inoltre di una Chiesa Madre di rango palatino, cio\u00e8 svincolata dal controllo dell'arcivescovo e controllata direttamente dal re per mezzo di un collegio di canonici (si tratta della chiesa di San Giovanni del Vaglio: la sua natura regia \u00e8 chiaramente dovuta all'essere stata la chiesa del castello, pian piano scomparso nelle sue originarie forme maschie e ingentilitosi nell'attuale palazzo comunale).\nInoltre in paese non mancavano intellettuali e scrittori, tra cui merita una menzione il seicentesco Eliseo Danza per l'amore verso la sua citt\u00e0 che seppe infondere nelle sue opere storiche, nonch\u00e9 per l'attivit\u00e0 di avvocato che peror\u00f2 la causa della giustizia in un regno dove le soverchierie e la confusione amministrativa e giuridica imperavano. Egli era membro dell\u2019\"Accademia degli Offuscati\" con sede proprio a Montefusco (all'epoca ancora chiamata \"Montefuscoli\").\nIl declino cominci\u00f2 lentamente nel Settecento, per poi divenire evidente nei primi anni dell'Ottocento quando il nuovo governo francese cercava una razionalizzazione delle Provincie: in base a criteri moderni Montefusco era ormai un luogo scomodo e piccolo per ospitare la sede di una grande provincia, freddo e inaccessibile durante l'inverno. Quelle qualit\u00e0 militari che ne avevano fatto la fortuna nel Medioevo e durante tutta l'Et\u00e0 Moderna non erano ritenute pi\u00f9 utili in un'epoca di sviluppo e innovazione, e nonostante un'antica tradizione secolare che era cominciata gi\u00e0 nel Duecento, l'8 agosto 1806 fu votata a Napoli una legge che trasfer\u00ec la sede del Principato Ultra nella pi\u00f9 decentrata ma pianeggiante Avellino.\nPer Montefusco fu un grave colpo. La sede degli uffici vi rimase fino al 1816 finch\u00e9 ad Avellino non furono costruiti edifici appositi, tra cui il carcere, ma intanto inizi\u00f2 l'emigrazione di nobili, avvocati, notai e sacerdoti. Ancora all'inizio del Novecento i montefuscani erano quasi 5000. Oggi non se ne contano 1300.\nEt\u00e0 contemporanea.\nImportante \u00e8 inoltre ricordare il ruolo che Montefusco ebbe durante il Risorgimento. Il vecchio carcere del tribunale provinciale, sito nei seminterrati del castello, riapr\u00ec per diventare bagno penale di massima sicurezza in cui furono detenuti molti patrioti del Regno delle Due Sicilie in condizioni talmente pietose che Montefusco fu definita \"lo Spielberg dell'Irpinia\". Vi furono ospitati tra gli altri il duca Sigismondo Castromediano e il barone Nicola Nisco, che scrissero toccanti diari delle loro prigioni.\nDurante la seconda guerra mondiale, Montefusco fu occupata per un certo periodo dai Nazisti, dai giorni immediatamente successivi all'8 settembre fino all'inizio di ottobre.\nRecentemente, la sua economia vive un certo benessere grazie al riconoscimento del marchio DOCG al suo vino Greco di Tufo. Questo, per\u00f2, non ha arrestato il calo demografico.\nMonumenti e luoghi d'interesse.\nArchitetture religiose.\nChiesa Palatina di San Giovanni del Vaglio.\nL'edificio religioso fu eretto verso la fine del XII secolo. In questa chiesa, i papi Callisto II e Onorio II che soggiornarono nel paese, esercitarono i riti religiosi. Nella chiesa si trovano tuttora dipinti risalenti al '700, colonne marmoree di epoca romana, pochi affreschi medievali riscoperti recentemente e si venera la Sacra Spina di Cristo, reliquia assurta a protettrice della citt\u00e0.\nChiesa di Santa Maria della Piazza.\nProbabilmente la prima chiesa della citt\u00e0 destinata ai civili (San Giovanni era interna al Castello), Santa Maria era un'importante Abbazia e il suo parroco sicuramente il pi\u00f9 influente di tutti quelli di Montefusco. Parzialmente demolita per ampliare Largo Tommaso Rossi, al suo interno conserva qualche antico affresco.\nOratorio di San Giacomo Apostolo.\nPiccolo gioiello di arte seicentesca, tutto affrescato, fu sede di una congregazione per secoli. \u00c8 posto al di sotto della Chiesa e dell'Abbazia di Santa Maria della Piazza.\nChiesa di San Francesco di Assisi.\nLa tradizione la vuole fondata, insieme al non pi\u00f9 esistente convento, da San Francesco d'Assisi in persona in uno dei suoi viaggi per l'Italia. Dal Trecento ad oggi la sua funzione religiosa \u00e8 ininterrotta. Nonostante non manchino tracce medievali (abside) la Chiesa all'interno rivela un gusto settecentesco.\nChiesa e Monastero di San Domenico.\nSorta sull'antico Castello, essa ha una evidente origine settecentesca. Vi \u00e8 ancora annesso il Convento di Suore Domenicane.\nChiesa di Santa Maria del Carmine e annessa Chiesa di San Sebastiano.\nChiesetta settecentesca dove si custodisce la statua lignea veneratissima di Santa Maria del Monte Carmelo. Alle spalle sorge la Chiesa di San Sebastiano utilizzata da cimitero un tempo\nOratorio di San Raimondo.\nNe resta visibile solo un portale marmoreo, mentre l'interno \u00e8 ormai adibito a casa privata.\nEremo di Sant'Antonio Abate.\nSorge sulle Surti ed ha origini molto antiche.\nChiesa di San Bartolomeo Apostolo.\nEntrando in paese, lungo le strette vie irte, superando l'antica Porta San Bartolomeo, si arriva alla chiesa, eretta alla fine dell'XI secolo, particolare per il campanile. Si tratta di un edificio semplice di et\u00e0 longobarda: questo popolo aveva infatti un notevole culto di San Bartolomeo da quando il principe Sicardo di Benevento ne aveva portato il corpo a Benevento (di cui \u00e8 infatti patrono). Ad una sola navata, al suo interno si trovano alcune statue lignee di San Bartolomeo, Sant'Antonio Abate e Santa Lucia.\nMonastero di Sant'Egidio.\nAlla base del colle su cui si colloca il paese si trova il convento dei frati minori di Sant'Egidio. Le origini del convento risalgono al 1625.\nIn questo convento, all'inizio della sua \"carriera\" soggiorn\u00f2 Padre Pio nel 1908, quando era ancora novizio.\nPresso il convento si trovano alcune tele dell'artista Alberto Sforza.\nArchitetture civili.\nPalazzi nobiliari.\nCorte Baronale, Palazzo De Luca (Antica Dogana), Palazzo Aggiutorio, Palazzo Giordano, Palazzo Regina, Ospizio dei Pellegrini, Palazzo Melisurgo, Palazzo de Martino, Palazzo Dente, Palazzo Ruggero, Palazzo Riola, Palazzo Mascia.\nArchitetture militari.\nCastello Longobardo.\nL'antico Castello, fondato dai Longobardi e parte della cerchia difensiva che venne posta a controllo delle vie per Benevento, ospit\u00f2 re normanni, svevi, angioini e aragonesi. \u00c8 facilmente ipotizzabile che in et\u00e0 longobarda-normanna il Castello avesse una forma molto pi\u00f9 fortificata e occupasse senz'altro tutta l'area di Piazza Castello, inglobando anche la Chiesa Palatina di San Giovanni del Vaglio (da \"balium\" cio\u00e8 cortile) e il Monastero di Santa Caterina da Siena che, infatti, rivela mura imponenti che ricordano quelle di un fortilizio molto antico, di certo precedente alla fondazione settecentesca del convento. Col tempo il Vaglio divenne una piazza vera e propria ma il cuore del Castello non perse la sua funzione, tant'\u00e8 che ospit\u00f2 fino all'Ottocento il Preside della Provincia di Principato Ultra con tutti gli uffici, tribunale compreso. Attualmente vi ha sede il Comune.\nNel seminterrato, strutturato su due piani, vi \u00e8 il Carcere, utilizzato dapprima come prigione provinciale. Chiuse per alcuni anni col definitivo trasferimento ad Avellino degli uffici del Giustizierato, per poi riaprire in epoca risorgimentale, ospitando un Bagno penale di prima classe caratterizzato da un regime durissimo. Il freddo montefuscano unito all'umidit\u00e0 degli androni scavati nella roccia e alle punizioni esemplari (come il \"puntale\") ne fecero un luogo di sofferenza tale che fu soprannominato lo \"Spielberg dell'Irpinia\". Alcuni celebri carcerati furono i patrioti napoletani Poerio, Nisco, Castromediano e Pironti.\nL'antico detto esprime bene ci\u00f2 che voleva dire esservi imprigionato: \"Chi trase a Montefuscolo e po' se n'esce po' d\u00ec ca 'n'terra 'n'ata vota nasce\". (\"Chi entra a Montefusco e poi ne esce pu\u00f2 dire che in Terra nasce di nuovo).\nCinta muraria longobarda.\nSe ne vedono ancora tracce in varie parti della citt\u00e0. Inoltre esistono ancora la Porta del Canale e la Porta di San Bartolomeo (rifatta nel '700), oltre alla Torre che domina la vallata del Calore (detta Torre Riola perch\u00e9 vicina all'omonimo palazzo).\n'I Surti.\nBoschi di castagni e querce, ricchi di vegetazione, fauna e sorgenti, \u00e8 stato riconosciuto Sito di Importanza Comunitaria. Grazie ai fondi della U.E. \u00e8 stato possibile ripristinare alcuni dei tanti sentieri che corrono lungo le montagne e collegano i paesi di Montefusco, Cucciano, San Martino Sannita, Torrioni, Monterocchetta, Toccanisi ed altri della Montagna di Montefusco. Particolarmente bella \u00e8 la zona di Fontana Riviezzo. Vi sono animali come il gatto selvatico, il cinghiale, tassi, faine, volpi, rettili, furetti e uccelli rari.\nAmministrazione.\nAltre informazioni amministrative.\nIl comune fa parte della:"}
{"id": "296622", "revid": "1318658", "url": "https://it.wikipedia.org/wiki?curid=296622", "title": "Paolo Gambescia", "text": "Biografia.\nDopo la maturit\u00e0 classica, conseguita presso il liceo-ginnasio statale di Lanciano, si \u00e8 laureato in Giurisprudenza presso l'Universit\u00e0 \"La Sapienza\" di Roma.\nNel 1965, ancora studente, ha iniziato a collaborare col quotidiano \"l'Unit\u00e0\", dove \u00e8 rimasto fino al 1979 (dal '70 come giornalista professionista). Durante i primi anni della sua carriera, quando allora si entrava nel mondo giornalistico facendo il \"trombettiere\", era soprannominato (ed \u00e8 tuttora nominato cos\u00ec dai giornalisti e fotografi pi\u00f9 anziani) \"Il sindaco di Piazza Navona\".\n\u00c8 stato, con Maurizio Costanzo, cofondatore nel 1979 del quotidiano \"L'Occhio\", edito da Rizzoli, il principale tentativo in Italia di realizzare un quotidiano di tipo popolare a larga diffusione, sul modello dei tabloid inglesi, ma l'esperimento non incontr\u00f2 grande fortuna e fall\u00ec presto.\nL'anno successivo, arriva per la prima volta, come inviato, a \"Il Messaggero\" di Roma, dove si occupa di cronaca giudiziaria, mafia e terrorismo; diventa presto capo-redattore e infine vicedirettore.\nTra l'agosto del 1998 e il settembre dell'anno successivo assume la direzione de \"l'Unit\u00e0\"; lascia l'incarico per quello di direttore de \"il Mattino\", il quotidiano di Napoli, dove resta fino al 2002.\nNell'ottobre del 2002 torna a \"Il Messaggero\", che diriger\u00e0 fino al 2006.\nDal 2003 \u00e8 anche professore di Giornalismo presso l'Universit\u00e0 \"La Sapienza\" di Roma e di Comunicazione politica presso la facolt\u00e0 di Scienze della Comunicazione dell'Universit\u00e0 di Teramo.\nAlle elezioni politiche del 2006 conquista un seggio alla Camera, dove si era candidato per la lista dell'l'Ulivo.\nNel 2008 non si \u00e8 ricandidato."}
{"id": "296631", "revid": "114744069", "url": "https://it.wikipedia.org/wiki?curid=296631", "title": "Antonio Cornacchione", "text": "Biografia.\nNato in Molise, da bambino la famiglia si trasferisce prima a Pavia, poi a Como e poi a Milano, dove abita tuttora. Partecipa al programma \"Su la testa!\" di Rai 3 e, nel 1991 debutta al teatro Zelig di Milano con Paolo Rossi, Gianni Palladino, Aldo, Giovanni e Giacomo. Nel 1992 \u00e8 ospite del Maurizio Costanzo Show. Nel 1992 vince il premio Forte dei Marmi per la satira politica. Nel settembre del 1998 \u00e8 entrato a far parte nel cast della sit-com \"Casa Vianello\" e fa il ruolo del \"portiere\" di casa.\nNel 1999 ha una piccola parte nello spettacolo \"Tel chi el tel\u00f9n\" di Aldo, Giovanni e Giacomo. Nel 2002 partecipa allo spettacolo satirico \"Cult\" prodotto da Zelig. Si aggiungono partecipazioni televisive a \"Zelig Off\", \"Crozza Italia\" e \"Che tempo che fa\" su Rai 3 con Fabio Fazio e ancora \"Zelig Circus\". Si caratterizza per un tormentone sul \"Povero Silvio!\", satira sulla \"bont\u00e0\" incompresa di Silvio Berlusconi e titolo di due suoi libri. Nel 2007 partecipa come comico al 57\u00ba Festival di Sanremo e nel 2010 alla trasmissione \"Raiperunanotte\", in diretta da Bologna, durante la quale difende comicamente i diritti del giornalismo italiano contro le censure imposte da Silvio Berlusconi ad alcuni programmi televisivi Rai."}
{"id": "296632", "revid": "125724996", "url": "https://it.wikipedia.org/wiki?curid=296632", "title": "Toy Story 2 - Woody e Buzz alla riscossa", "text": "Toy Story 2 - Woody e Buzz alla riscossa (\"Toy Story 2\") \u00e8 un film d'animazione statunitense del 1999, diretto da John Lasseter, Lee Unkrich e Ash Brannon (questi ultimi due in veste di co-registi); prodotto dai Pixar Animation Studios e distribuito dalla Buena Vista International.\nTerzo lungometraggio della Pixar, secondo film della serie di \"Toy Story\", sequel di \"Toy Story - Il mondo dei giocattoli\" (1995) e ripropone gli stessi personaggi del primo film, aggiungendone di nuovi. Il cast vocale si compone di Tom Hanks, Tim Allen, Annie Potts, Joan Cusack, Don Rickles, Kelsey Grammer, Estelle Harris, Jeff Pigdeon e Andrew Stanton.\nNonostante le difficolt\u00e0 di produzione, \"Toy Story 2\" \u00e8 uscito il 24 novembre 1999, rivelatosi un grande successo al botteghino, incassando alla fine oltre $ 480 milioni. Ha ricevuto il plauso della critica, con una rara valutazione del 100% sul sito web Rotten Tomatoes, come il suo predecessore. \u00c8 considerato dalla critica uno dei pochi film sequel superiori all'originale in termini di qualit\u00e0 ed \u00e8 spesso presente nelle liste dei pi\u00f9 grandi film d'animazione mai realizzati. Tra i suoi riconoscimenti, il film ha vinto il Golden Globe per il miglior film commedia o musicale e una nomination agli Oscar 2000 per la miglior canzone \"When she loved me\" (nell'edizione italiana: \"Quando lei mi amava\" di Randy Newman).\nTrama.\nLo Sceriffo Woody, il giocattolo preferito di Andy, deve partire insieme al suo padrone per un campo estivo a tema western, ma il bambino, giocando con lui prima della partenza, gli strappa accidentalmente e erroneamente il braccio destro. Lasciato su uno scaffale della cameretta in mezzo alla polvere e ai giocattoli non pi\u00f9 usati, Woody pensa tristemente che, a causa della sua menomazione, Andy non vorr\u00e0 pi\u00f9 giocare con lui. Svegliatosi dopo aver avuto un incubo in cui viene gettato nella spazzatura proprio da Andy, incontra Wheezy, un pinguino giocattolo suo vecchio amico a cui da tempo si era rotto il caratteristico fischietto, che per tale motivo era stato abbandonato sullo scaffale senza pi\u00f9 essere riparato.\nMentre Andy \u00e8 al campo estivo, sua madre decide di allestire davanti a casa un mercatino dove vendere gli oggetti non pi\u00f9 utilizzati, compresi Wheezy e altri vecchi giocattoli del figlio. Deciso a salvare l'amico, Woody raggiunge il giardino ricorrendo all'aiuto di Buster, il cane bassotto di famiglia; dopo aver prelevato Wheezy, la sua missione pare compiuta, ma nel tragitto di ritorno il cowboy scivola dal dorso del cane e cade a terra. Al mercatino, lo sceriffo viene notato da un disonesto venditore e collezionista di giocattoli di nome Al McWhiggin, il quale lo ritiene di grande valore e, colto dall'entusiasmo, chiede alla madre di Andy di venderglielo; lei rifiuta categoricamente, ma l'uomo, deciso ad appropriarsene, lo ruba senza farsi notare. Buzz Lightyear, nel tentativo di salvare l'amico, recupera una piuma caduta dalla macchina del rapitore e insieme agli altri giocattoli scopre che egli \u00e8 l'uomo che, in uno spot televisivo, pubblicizza travestito da gallina \"La fattoria dei giocattoli di Al\", il supermercato interamente dedicato ai giocattoli di sua propriet\u00e0.\nUna volta giunto a casa di Al, Woody fa conoscenza con una cowgirl di nome Jessie, un cavallo di nome Bullseye e un cercatore d'oro di nome Stinky Pete. Dopo averlo accolto con grande entusiasmo, i tre gli dimostrano che in passato era stato un giocattolo molto famoso: era, infatti, il protagonista di una vecchia serie televisiva di marionette intitolata \"Woody e gli amici del west.\" In seguito al grande successo della serie, venne commercializzata una grande quantit\u00e0 di giocattoli e articoli con lo stesso marchio, finch\u00e9 il programma non fu improvvisamente cancellato nel 1957, prima dell'ultima puntata, a seguito del lancio dello Sputnik, che dirott\u00f2 l'interesse generale dei bambini dai giocattoli sul west a quelli spaziali. Woody \u00e8 inizialmente molto elettrizzato dalla scoperta, ma quando Jessie e Stinky Pete gli riferiscono che, a seguito del completamento della collezione, Al intende venderli ad un noto museo di giocattoli di Tokyo, si oppone fermamente, non volendo rinunciare a stare con Andy. Jessie si dispera nell'apprendere il suo rifiuto, terrorizzata dall'idea di finire di nuovo rinchiusa in magazzino, con Woody che cerca di far valere le proprie ragioni invano.\nLa tensione ormai creatasi all'interno del gruppo esplode quando Woody, durante la notte, tenta la fuga, ma non vi riesce in quanto all'improvviso nella stanza si accende il televisore e Al, che stava dormendo sul divano, si sveglia e, vedendo che Woody \u00e8 fuori dalla sua teca, ve lo rimette dentro. Osservando che il telecomando \u00e8 curiosamente vicino alla teca di Jessie, Woody, infuriato, la accusa di avere acceso la TV con l'intento di impedirgli la fuga; la cowgirl risponde con violenza alle accuse, scatenando una rissa che viene sedata sul nascere da Stinky Pete, il quale richiama i due alla collaborazione e all'unit\u00e0 in vista della partenza. Nel frattempo Al si \u00e8 rivolto a Geri, un anziano riparatore di giocattoli, per riattaccare il braccio di Woody e sottoporlo a un restauro generale; una volta finito l'intervento, il cowboy \u00e8 ancora fermamente convinto di voler tornare da Andy, ma Stinky Pete gli dice che presto Andy crescer\u00e0 e lo dimenticher\u00e0 per sempre, mentre in un museo sarebbe stato per sempre ammirato da centinaia di bambini. Jessie, inoltre, rivela che anche lei in origine era di propriet\u00e0 di una bambina, di nome Emily, che da un momento all'altro, crescendo e ricevendo nuovi giocattoli, l'ha dimenticata. Di fronte a tali considerazioni, tanto dure quanto veritiere, Woody acconsente ad andare in Giappone.\nI giocattoli di Andy, nel frattempo, continuano la ricerca di Woody. Dopo varie peripezie affrontate nell'insidioso traffico cittadino, riescono finalmente a intrufolarsi nel supermercato di Al, dove Buzz ha un rocambolesco incontro con un nuovo modello di s\u00e9 stesso, che si rivela possedere la sua stessa vecchia personalit\u00e0 di Space Ranger prima che Woody gli facesse capire di essere soltanto un giocattolo. Tentando invano di farlo ragionare, viene considerato uno sgherro dell'Imperatore Zurg e intrappolato nella confezione originale del \"falso\" Buzz, che decide di unirsi ai giocattoli di Andy in un'improbabile ricerca del tiranno dopo che questi l'hanno scambiato per il \"vero\" Buzz. Incredibilmente, il gruppo riuscir\u00e0 a irrompere nella stessa stanza del palazzo in cui si trova Woody attraverso il condotto d'aerazione, attaccando Jessie, Bullseye e Stinky Pete nella convinzione che stessero torturando il cowboy; presto vengono raggiunti anche dal vero Buzz, che riesce a persuadere gli amici della propria autenticit\u00e0 mostrando il nome di Andy scritto sotto i suoi piedi. Una volta chiarita la situazione in cui si trova Woody, lo Space Ranger e gli altri lo invitano a tornare finalmente a casa con loro, ma il cowboy, essendo ormai convinto del futuro che lo aspetta e non volendo che i suoi nuovi amici vengano abbandonati, si rifiuta di seguirli. I giocattoli di Andy, credendo di aver perso Woody, se ne vanno afflitti; all'ultimo momento, per\u00f2, lo sceriffo finisce per ricredersi nel guardare un bambino che gioca con la sua marionetta al termine di un episodio della sua vecchia serie televisiva, capendo che per lui l'affetto di Andy nei suoi confronti \u00e8 molto pi\u00f9 importante della fama o della gloria eterna. Woody richiama a gran voce i suoi vecchi amici, che sono estremamente felici di riaverlo fra loro, ma tenta anche di convincere Jessie e Bullseye a seguirlo, sicuro del fatto che Andy li accoglier\u00e0 con gioia. I due sarebbero d'accordo, ma ad impedire la loro partenza pensa Stinky Pete, che rivela la sua vera natura: dopo essere stato lasciato per anni sullo scaffale di un negozio senza che nessun bambino lo acquistasse e giocasse con lui a causa della nuova moda dei giocattoli spaziali, ha finito per nutrire rancore nei confronti di questi ultimi (Buzz compreso) e della vita in generale, diventando egoista e crudele e cercando di riscattarsi attraverso la fama e la celebrit\u00e0. Per questo, giura di impedire a Woody, Jessie e Bullseye di rovinare le sue ambizioni con ogni mezzo.\nIn quel momento, prima che Buzz e la combriccola possano fare qualcosa, Al entra nella stanza e infila Woody, Jessie, Bullseye e Stinky Pete nella valigia per avviarsi verso l'aeroporto. Buzz e i giocattoli escono dunque dal palazzo, ma vengono presto attaccati dal giocattolo dell'imperatore Zurg, anche lui pensante di essere un vero Tiranno interstellare. Il \"falso\" Buzz, che stava aiutando i giocattoli a inseguire Al, lo affronta, e aiutato da Rex, lo sconfigge (scoprendo inoltre che Zurg \u00e8 suo padre, in una chiara citazione alla celebre frase di Darth Fener \"io sono tuo padre\" in L'impero colpisce ancora). Mentre il \"falso\" Buzz resta indietro, gli altri giocattoli escono dal palazzo e rubano un furgone della pizzeria \"Pizza Planet\". Arrivati all'aeroporto, entrano nel sistema di movimentazione e smistamento dei bagagli e individuano, non senza difficolt\u00e0, la valigia in cui \u00e8 contenuto Woody; Buzz la apre per liberarlo, ma viene attaccato da Stinky Pete, che viene a sua volta placcato da Woody. Il cercatore d'oro ha per\u00f2 la meglio grazie anche al suo piccone, che utilizza per squarciare nuovamente il braccio appena riparato di Woody e minacciarlo di farlo ulteriormente a pezzi se non dovesse collaborare. Buzz e gli altri giocattoli riescono, tuttavia, a neutralizzare Stinky Pete stordendolo con i flash di due macchine fotografiche trovate in un altro bagaglio e lo infilano nella borsetta di una bambina, in cui si trova gi\u00e0 una bambola Barbie dal volto completamente scarabocchiato. Woody e Buzz, poi, in groppa a Bullseye, si lanciano in soccorso di Jessie mentre la valigia in cui \u00e8 ancora prigioniera viene trasportata insieme alle altre verso l'aereo per l'imbarco; riusciranno a salvare la cowgirl appena un attimo prima che l'aereo si stacchi da terra per il decollo.\nIl gruppo di giocattoli pu\u00f2 finalmente tornare a casa: Andy, appena tornato dal campo estivo, rimane piacevolmente sorpreso alla vista dei nuovi giocattoli, che crede regali della madre. Nei giorni seguenti, il braccio danneggiato di Woody viene ricucito dallo stesso Andy, risultandone addirittura rinforzato, mentre fra Buzz e Jessie comincia a nascere del tenero. Viene inoltre mostrato brevemente Al, ormai caduto in disgrazia in seguito alla sparizione dei suoi \"pezzi da novanta\" per il museo di Tokyo, intento a promuovere la svendita di giocattoli a prezzi stracciati presso il suo supermercato.\nIl film termina con un'esibizione canora di Wheezy, il cui fischietto \u00e8 stato finalmente riparato, per la gioia di tutti i giocattoli.\nProduzione.\nSviluppo.\nIl discorso di un sequel di \"Toy Story\" inizi\u00f2 circa un mese dopo l'apertura del film, nel dicembre 1995. Pochi giorni dopo l'uscita del film, John Lasseter stava viaggiando con la sua famiglia e trov\u00f2 un ragazzino che stringeva una bambola dello sceriffo Woody in un aeroporto. Lasseter ha descritto come l'entusiasmo del ragazzo nel mostrarlo a suo padre lo abbia toccato profondamente. Lasseter si rese conto che il suo personaggio non apparteneva pi\u00f9 solo a lui, ma apparteneva anche ad altri. Il ricordo \u00e8 stato un fattore determinante nella produzione di \"Toy Story 2\", con Lasseter che si \u00e8 mosso per creare un grande film per quel bambino e per tutti gli altri che amavano i personaggi.\nEd Catmull, Lasseter e Ralph Guggenheim fecero visita a Joe Roth, successore di Jeffrey Katzenberg, recentemente estromesso dalla carica di presidente dei Walt Disney Studios. Poco dopo, Roth era contento e ha abbracciato l'idea di un sequel. La Disney aveva recentemente iniziato a realizzare sequel direct-to-video per i suoi film di successo e Roth voleva gestire anche il sequel di \"Toy Story\" in questo modo. Le versioni precedenti, come il sequel di \"Aladdin\" del 1994, \"Il ritorno di Jafar\", avevano restituito circa 100 milioni di dollari di profitti.\nInizialmente, tutto ci\u00f2 che riguardava il sequel era incerto all'inizio: se gli attori Tom Hanks e Tim Allen sarebbero stati disponibili e convenienti, quale sarebbe stata la premessa della storia e anche se il film sarebbe stato animato al computer alla Pixar o tradizionalmente disegnato a mano. Lasseter considerava il progetto un'opportunit\u00e0 per coltivare nuovi talenti alla regia, poich\u00e9 le migliori scelte erano gi\u00e0 immerse in altri progetti (Andrew Stanton come co-regista in \"A Bug's Life\" e Pete Docter come regista di \"Monsters &amp; Co\"). Invece, Lasseter si rivolse ad Ash Brannon, un giovane animatore alla regia di \"Toy Story\" di cui ammirava il lavoro. Brannon, un laureato alla \"CalArts\", \u00e8 entrato a far parte del team di \"Toy Story\" nel 1993. Disney e Pixar hanno annunciato ufficialmente il sequel in un comunicato stampa il 12 marzo 1997.\nStoria.\nL'intenzione di Lasseter con un sequel era rispettare il film originale e creare di nuovo quel mondo. La storia ha avuto origine con lui che si chiedeva cosa troverebbe sconvolgente un giocattolo, come si sentirebbe un giocattolo se non fosse giocato da un bambino o, peggio, da un bambino che cresce da un giocattolo. Brannon ha suggerito l'idea di una svendita in cui il collezionista riconosce Woody come un raro manufatto. Il concetto di Woody come set da collezione \u00e8 venuto dalla bozza della storia di \"A Tin Toy Christmas\", un originale speciale di mezz'ora presentato dalla Pixar alla Disney nel 1990. L'ossessivo collezionista di giocattoli di nome Al McWhiggin, che era apparso in una bozza di \"Toy Story\" ma \u00e8 stato successivamente cancellato, \u00e8 stato inserito nel film. Lasseter ha affermato che Al \u00e8 stato ispirato da se stesso.\nI personaggi secondari del set di Woody sono stati ispirati dagli spettacoli western e di marionette per bambini degli anni '40 e '50, come \"Four Feather Falls\", \"Hopalong Cassidy\" e \"Howdy Doody\". Lo sviluppo di Jessie \u00e8 stato acceso dalla moglie di Lasseter, Nancy, che lo ha spinto a includere un forte personaggio femminile nel sequel, uno con pi\u00f9 sostanza di Bo Peep. L'ambito del \"Toy Story\" originale era di base e si estendeva solo su due case residenziali, strade e una catena di ristoranti, mentre \"Toy Story 2\" \u00e8 stato descritto da Unkrich come qualcosa \"dappertutto\".\nPer rendere il progetto adatto alle sale, Lasseter avrebbe dovuto aggiungere circa 12 minuti di materiale e rafforzare ci\u00f2 che era gi\u00e0 l\u00ec. Il materiale extra rappresent\u00f2 una sfida poich\u00e9 non doveva essere una semplice imbottitura. Con la data di consegna prevista a meno di un anno di distanza, Lasseter chiam\u00f2 Stanton, Docter, Joe Ranft e alcune persone di storie Disney a casa sua per un fine settimana. L\u00ec, ha ospitato quello che ha definito un \"vertice sulla storia\", un esercizio accelerato che avrebbe prodotto una storia finita in soli due giorni.\nTornato in ufficio quel luned\u00ec, Lasseter riun\u00ec l'azienda in una sala di proiezione e present\u00f2 la versione rivista di \"Toy Story 2\" dall'esposizione alla risoluzione. Gli elementi della storia sono stati riciclati dalle bozze originali del primo \"Toy Story\". La sequenza di apertura originale del film originale prevedeva un cartone animato di Buzz Lightyear in televisione, che si \u00e8 evoluto nel videogioco di Buzz Lightyear che sarebbe stato mostrato nella scena di apertura di \"Toy Story 2\". Una scena eliminata da \"Toy Story\", con Woody che ha un incubo che lo coinvolge mentre viene gettato in un bidone della spazzatura, \u00e8 stato incorporato in una forma pi\u00f9 mite per rappresentare la paura di Woody di perdere Andy. L'idea di un pinguino giocattolo con uno squittio rotto, nel film chiamato Wheezy, \u00e8 riemersa anche da una prima versione di \"Toy Story\".\nAnimazione.\nQuando la storia si avvicinava alla fase di produzione all'inizio del 1997, non era chiaro se la Pixar avrebbe prodotto il film, poich\u00e9 l'intero team di 300 persone era impegnato a lavorare su \"A Bug's Life\" per un'uscita nel 1998. L'Interactive Products Group, con uno staff di 95 persone, aveva i suoi animatori, reparto artistico e ingegneri. Steve Jobs decise di chiudere l'attivit\u00e0 dei giochi per computer e lo staff \u00e8 diventato il nucleo iniziale del team di produzione di \"Toy Story 2\".\nPrima del passaggio dalla diretta al video al lungometraggio, la troupe di \"Toy Story 2\" era stata da sola, collocata in un nuovo edificio ben separato dal resto dell'azienda da binari. I modelli dei personaggi hanno ricevuto importanti aggiornamenti internamente e gli shader sono stati sottoposti a revisioni per apportare sottili miglioramenti. Il team ha liberamente preso in prestito modelli da altre produzioni, come Geri dal cortometraggio della Pixar del 1997 \"Il gioco di Geri\", che \u00e8 diventato il riparatore in \"Toy Story 2\". Il supervisore all'animazione Glenn McQueen ha ispirato gli animatori a fare un lavoro spettacolare nel breve lasso di tempo concesso, assegnando inquadrature diverse per soddisfare i punti di forza di ogni animatore.\nDurante la produzione del primo \"Toy Story\", la troupe \u00e8 stata attenta nel creare nuove ambientazioni, lavorando all'interno della tecnologia disponibile in quel momento. Al momento della produzione di \"Toy Story 2\", la tecnologia era ulteriormente avanzata per consentire riprese della telecamera pi\u00f9 complicate di quanto fosse possibile nel primo film. Nel realizzare il sequel, il team della Pixar non voleva allontanarsi troppo dall'aspetto del primo film, ma la societ\u00e0 aveva sviluppato molti nuovi software da quando il primo film era stato completato. Per ottenere la polvere visibile dopo che Woody \u00e8 stato posizionato sopra uno scaffale, la troupe ha dovuto affrontare la sfida di animare la polvere, un compito incredibilmente difficile. Dopo molte sperimentazioni, una minuscola particella di polvere \u00e8 stata animata e il computer ha distribuito quell'immagine su tutto lo scaffale. Oltre due milioni di particelle di polvere sono presenti sullo scaffale del film completato. Stessa sfida con la polvere venne mostrata insieme a Jessie, dimenticata sotto il letto dalla padroncina Emily.\nProduzione problematica.\nLa Disney non \u00e8 rimasta soddisfatta del ritmo del lavoro sul film e nel giugno 1997 ha chiesto che Guggenheim fosse sostituito come produttore e la Pixar ha obbedito. Di conseguenza, Karen Jackson e Helene Plotkin, produttrici associate, sono passate al ruolo di co-produttrici. Lasseter sarebbe rimasto completamente preoccupato per \"A Bug's Life\" fino a quando non si sarebbe avvolto in autunno. Una volta disponibile, ha assunto le funzioni di regia e ha aggiunto Lee Unkrich come co-regista. Unkrich, anche lui fresco di supervisione al montaggio di \"A Bug's Life\", si concentr\u00f2 sull'impaginazione e sulla fotografia, mentre Brannon sarebbe stato accreditato come co-regista.\nNel novembre 1997, i dirigenti della Disney Roth e Peter Schneider videro le bobine della storia del film, con alcune animazioni finite, in una sala di proiezione della Pixar. Rimasero colpiti dalla qualit\u00e0 del lavoro e si sono interessati all'uscita di \"Toy Story 2\" nei cinema. Oltre all'inaspettato calibro artistico, c'erano altri motivi che rendevano pi\u00f9 convincente la tesi per un'uscita nelle sale. L'economia di una versione Pixar diretta al video non stava funzionando come sperato grazie agli stipendi pi\u00f9 alti della troupe. Dopo le negoziazioni, Jobs e Roth hanno convenuto che la divisione di costi e profitti per \"Toy Story 2\" avrebbe seguito il modello di un accordo di cinque film appena creato, ma \"Toy Story 2\" non conterebbe come uno dei cinque film. La Disney aveva contrattato nel contratto cinque lungometraggi originali, non sequel, assicurando cos\u00ec cinque set di nuovi personaggi per i suoi parchi a tema e merce. Jobs ha riunito la troupe e ha annunciato il cambiamento nei piani per il film il 5 febbraio 1998.\nIl lavoro svolto sul film fino ad oggi \u00e8 andato quasi perso nel 1998 quando uno degli animatori, mentre cancellava regolarmente alcuni file, ha inserito accidentalmente il codice /bin/rm -r -f * del comando di eliminazione nella cartella principale di risorse di \"Toy Story 2\" sui server interni della Pixar. Il direttore tecnico associato Oren Jacob \u00e8 stato uno dei primi a notare che i modelli dei personaggi sono scomparsi dai loro lavori in corso. Hanno spento i file server ma avevano gi\u00e0 perso il 90% degli ultimi due anni di lavoro e si \u00e8 anche scoperto che i backup non funzionavano da circa un mese. Il film \u00e8 stato salvato quando il direttore tecnico Galyn Susman, che aveva lavorato da casa per prendersi cura del suo bambino appena nato, ha rivelato di avere dei backup delle risorse sul suo computer di casa. Il team Pixar \u00e8 stato in grado di recuperare quasi tutti i beni perduti, salvo alcuni ultimi giorni di lavoro, consentendo al film di procedere.\nMolti membri dello staff creativo della Pixar non erano contenti di come stava andando il sequel. Al ritorno dalla promozione europea di \"A Bug's Life\", Lasseter guard\u00f2 le bobine di sviluppo e ha convenuto che non funzionava. La Pixar ha incontrato la Disney, dicendo loro che il film avrebbe dovuto essere rifatto. La Disney non era d'accordo e ha notato che la Pixar non aveva abbastanza tempo per rifare il film prima della data di uscita stabilita. La Pixar ha deciso che semplicemente non potevano permettere che il film venisse distribuito nel suo stato esistente e ha chiesto a Lasseter di rilevare la produzione. Lasseter ha accettato e ha reclutato il team creativo del primo film per rielaborare la storia. Per rispettare la scadenza della Disney, la Pixar ha dovuto completare l'intero film in nove mesi. Unkrich, preoccupato per la diminuzione del tempo rimanente, chiese a Jobs se la data di rilascio potesse essere posticipata. Jobs ha spiegato che non c'era scelta, presumibilmente in riferimento ai licenziatari e ai partner di marketing del film, che stavano preparando giocattoli e promozioni.\nBrannon si concentr\u00f2 sullo sviluppo, la storia e l'animazione, Lasseter era responsabile dell'arte, della modellazione e dell'illuminazione e Unkrich si \u00e8 occupato della redazione e del layout. Dal momento che si incontravano quotidianamente per discutere tra di loro i loro progressi (volevano assicurarsi che stessero procedendo tutti nella stessa direzione), i confini delle loro responsabilit\u00e0 si sovrapponevano. Come era comune con i film Pixar, la produzione \u00e8 diventata difficile poich\u00e9 le date di consegna incombevano e le ore inevitabilmente si allungavano. Tuttavia, \"Toy Story 2\", con il suo programma di produzione altamente compresso, \u00e8 stato particolarmente impegnativo. Mentre il duro lavoro e le lunghe ore erano comuni alla squadra a quel punto (soprattutto per Lasseter), correre a tutto gas su \"Toy Story 2\" per mese dopo mese ha cominciato a farsi sentire. Il superlavoro si \u00e8 trasformato in sindrome del tunnel carpale per alcuni animatori, e lesioni da sforzo ripetitivo per altri. Catmull avrebbe poi rivelato che \"un terzo completo dello staff\" fin\u00ec con una qualche forma di RSI al termine del film. La Pixar non incoraggiava le ore lunghe e, di fatto, fissava dei limiti al numero di ore di lavoro dei dipendenti approvando o disapprovando gli straordinari. Le compulsioni autoimposte dei dipendenti a eccellere spesso prevalevano su qualsiasi altro vincolo ed erano particolarmente comuni ai dipendenti pi\u00f9 giovani. In un caso, un animatore una mattina si era dimenticato di accompagnare il bambino all'asilo nido e, in una confusione mentale, aveva dimenticato il bambino sul sedile posteriore della sua auto nel parcheggio. \"Sebbene la rapida azione dei soccorritori abbia evitato il peggio, l'incidente \u00e8 diventato un orribile indicatore del fatto che alcuni membri dell'equipaggio stavano lavorando troppo\", ha scritto David Price nel suo libro del 2008 \"The Pixar Touch\".\nDistribuzione.\nData di uscita.\n\u00c8 uscito negli Stati Uniti d'America il 24 novembre 1999, in Italia l'11 febbraio 2000.\nEdizioni home video.\nIn Italia il film \u00e8 uscito in videocassetta e DVD nell\u2019ottobre 2000.\nEdizione italiana.\nLa direzione del doppiaggio e i dialoghi italiani sono a cura di Carlo Valli, per conto della \"Cast Doppiaggio srl\". La sonorizzazione, invece, venne affidata alla SEFIT-CDC di Via dei Villini.\nAccoglienza.\nBotteghino.\n\u00c8 il film d'animazione con il maggior incasso del 1999, guadagnando $ 245,9 milioni negli Stati Uniti e in Canada e $ 241,2 milioni in altri paesi, per un totale di $ 487 milioni in tutto il mondo (a fronte di un budget di $ 90 milioni). \u00c8 stato all'epoca il terzo film d'animazione con il maggior incasso di sempre (dietro \"Il re leone\" e \"Aladdin\"). Box Office Mojo stima che il film abbia venduto oltre 47,8 milioni di biglietti nel Nord America. Ha stabilito un record di apertura di 3 giorni nel Regno Unito, incassando 7,7 milioni di sterline.\nCritica.\nIl film \u00e8 stato accolto positivamente dalla critica cinematografica. L'aggregatore di recensioni Rotten Tomatoes riporta una percentuale di gradimento del 100% con un voto medio di 8,70/10, basandosi su 169 recensioni; il consenso critico del sito recita: \"Il raro sequel che probabilmente migliora il suo predecessore, \"Toy Story 2\" utilizza una narrazione inventiva, splendide animazioni e un cast di talento per offrire un'altra ricca esperienza cinematografica per tutte le et\u00e0\". Il sito Metacritic attribuisce al film un punteggio di 88 su 100 in base a 34 recensioni, indicando un \"plauso universale\".\nDopo aver visto il film, Chuck Jones ha scritto una lettera a John Lasseter, definendo il film \"meraviglioso\" e \"splendidamente animato\", e dicendo a Lasseter che stava \"portando avanti la causa dell'animazione classica in un modo nuovo ed efficace.\" Lasseter, a sua volta un ammiratore personale di Jones, ha fatto incorniciare la lettera a casa sua.\nSequel.\nNel 2010 e nel 2019, ha avuto 2 sequel: \"Toy Story 3 - La grande fuga\" e \"Toy Story 4\"."}
{"id": "296634", "revid": "81754685", "url": "https://it.wikipedia.org/wiki?curid=296634", "title": "Toy Story 2", "text": ""}
{"id": "296643", "revid": "6392", "url": "https://it.wikipedia.org/wiki?curid=296643", "title": "Cascata dell'Angelo", "text": ""}
{"id": "296645", "revid": "1935652", "url": "https://it.wikipedia.org/wiki?curid=296645", "title": "Ponzio di Melgueil", "text": "Biografia.\nAlla morte di Ugo di Cluny, avvenuta nel 1109, Cluny era al culmine della sua potenza; grazie all'aura di santit\u00e0 che si era creata intorno alla sua persona, durante il suo abbaziato le donazioni si moltiplicarono e furono pi\u00f9 di cento i monasteri che entrarono a far parte della congregazione. Il suo successore, Ponzio di Melgueil, si trov\u00f2 a far fronte alle difficolt\u00e0, dipese dalla gestione delle risorse.\nI biografi cluniacensi si sono occupati poco o nulla della figura di questo abate; le notizie che possediamo sono frammentarie e confuse. Proveniente da una famiglia comitale, egli vantava una parentela con lo stesso imperatore; inoltre, secondo il cronista Orderico Vitale, il futuro papa Pasquale II ne era il padrino, cosa che renderebbe plausibile la fulminea carriera ecclesiastica che lo condusse agli onori dell'abbaziato di Cluny poco pi\u00f9 che ventenne.\nL'abbaziato.\nL'abbaziato di Ponzio, uomo sicuramente capace, fu segnato da gravi errori che ne hanno offuscato irrimediabilmente l'immagine. Il primo fu l'attacco portato a papa Pasquale II, da lui accusato di vilt\u00e0 per le concessioni fatte ad Enrico V sulle investiture. Tuttavia il papa, pur accusato di eresia, usc\u00ec brillantemente dalla disputa, costringendo gli accusatori a ritrattare e, tra l'altro, minacciando di revocare i privilegi concessi a Cluny.\nIl secondo errore consist\u00e9 nell'aver presentato la propria candidatura al soglio pontificio: egli ne risult\u00f2 sconfitto da Guido di Vienne, eletto papa con il nome di Callisto II, procurando cos\u00ec un'umiliazione gravissima a Cluny, forse la prima patita.\nPeraltro i rapporti con il papa divennero presto ottimi, tanto che, anche a seguito della partecipazione di Ponzio alla preparazione del concordato di Worms (1122), il papa lo cre\u00f2 cardinale diacono (ma la diaconia \u00e8 ignota).\nNel frattempo per\u00f2 gli scontri con l'episcopato francese si fecero sempre pi\u00f9 intensi, e anche all'interno dell'abbazia sorsero gravi contrasti, forse dovuti alla resistenza dei monaci cluniacensi tradizionalisti di fronte alle riforme disciplinari proposte da Ponzio; fatto sta che Ponzio fu convocato a Roma nel marzo del 1122, e ne seguirono le sue dimissioni (o la deposizione da parte del papa) dalla carica di abate.\nLo sostitu\u00ec Pietro di Montboissier, detto il Venerabile, seppur preceduto dal brevissimo (tre mesi soltanto) abbaziato di Ugo II.\nDopo l'abbaziato.\nPonzio nel frattempo comp\u00ec un pellegrinaggio in Terrasanta, dove a Gerusalemme fu accolto come uomo di grande santit\u00e0, e al suo rientro si ferm\u00f2 in una localit\u00e0 allo sbocco della Valsugana, Campese (attualmente in provincia di Vicenza) dove incontr\u00f2 l'attenzione di un gruppo di signori locali: i Camposampiero, i da Romano, i Crespignaga ecc., che lo aiutarono a fondare un monastero di ispirazione cluniacense con varie donazioni di terre nel 1124-1125.\nMa nel 1126 Ponzio comp\u00ec il terzo errore, il pi\u00f9 grave: tent\u00f2 infatti di rioccupare il suo posto di abate a Cluny.\nOrderico Vitale sostiene che il tentativo non fu deliberato e pianificato: Ponzio si rec\u00f2 in visita a Cluny per incontrare i suoi vecchi confratelli, ma l'accesso gli fu impedito, in assenza dell'abate che era in viaggio, dal priore Bernard Gros. I monaci rimasti dalla parte di Ponzio insorsero, e con l'aiuto di soldati e popolani del vicino borgo reinsediarono Ponzio nella carica di abate, contro la sua volont\u00e0.\nDi fronte a questi fatti, l'arcivescovo di Lione lo scomunic\u00f2, e il papa Onorio II, dopo aver confermato la scomunica, lo convoc\u00f2 a Roma per essere processato. Durante il soggiorno a Roma si ammal\u00f2, probabilmente di malaria, e mor\u00ec in carcere il 28 dicembre 1126."}
{"id": "296649", "revid": "287204", "url": "https://it.wikipedia.org/wiki?curid=296649", "title": "Automobile Club di Milano", "text": "L'Automobile Club Milano \u00e8 un ente pubblico non economico dedicato alla mobilit\u00e0 dei cittadini. \u00c8 socio fondatore della'ACI, di cui \u00e8 rappresentante nel territorio di competenza.\nVenne fondato nel 1903 per iniziativa dei primi automobilisti milanesi, unendo precedenti associazioni fra cui il Club Automobilisti Italiani sorto nel 1897, considerato uno dei primi sodalizi automobilistici al mondo. Sin dall'inizio svolge un'attivit\u00e0 che si pu\u00f2 dividere in vari settori: tutela degli automobilisti, prestazione di servizi e di assistenza, organizzazione di gare automobilistiche, promozione del motorsport, realizzazione di studi e ricerche nel campo della mobilit\u00e0, ideazione e svolgimento di attivit\u00e0 di educazione e sicurezza stradale.\nNumerosi sono i servizi che svolge per i soci e per gli automobilisti in genere, dalle varie forme di assistenza in caso di guasto o incidente all'espletamento di pratiche automobilistiche\n, dai servizi assicurativi alla interlocuzione con le Pubbliche Amministrazioni per il miglioramento delle condizioni del traffico e dei trasporti.\nInoltre \u00e8 uno dei maggiori organizzatori di corse automobilistiche in Italia, tra le quali il Gran Premio d'Italia di Formula 1 all'Autodromo Nazionale di Monza, impianto che ha costruito nel 1922 e gestito attraverso la societ\u00e0 SIAS.\n\u00c8 molto attivo nel campo degli studi e delle ricerche nel campo dell'automobilismo e della mobilit\u00e0, dalla pianificazione dei sistemi di trasporto alla sicurezza stradale, dalla salvaguardia ambientale alle normative di settore. Nel corso degli anni ha organizzato numerose manifestazioni e convegni grazie anche all'operato delle proprie Commissioni statutarie attive dal 1908, fra cui a livello nazionale la Conferenza del Traffico e della Circolazione.\nDal 1905 fa parte, come ente federato, insieme agli altri Automobile Club provinciali, dell'Automobile Club d'Italia (ACI).\nLa sua struttura, su base provinciale, oltre alla sede in corso Venezia 43, si articola in 50 delegazioni tra Milano e la Citt\u00e0 Metropolitana. Comprende inoltre la provincia di Lodi e la provincia di Monza e Brianza. Il Club \u00e8 un ente pubblico a carattere non economico a base associativa, ed \u00e8 amministrato da un consiglio direttivo eletto dai soci.\nL\u2019Ente \u00e8 amministrato da un Consiglio Direttivo eletto dai Soci. Dal luglio 2018 presidente \u00e8 l\u2019Avvocato Geronimo La Russa."}
{"id": "296650", "revid": "37401", "url": "https://it.wikipedia.org/wiki?curid=296650", "title": "Calcare", "text": "Il calcare \u00e8 una roccia sedimentaria il cui componente principale \u00e8 rappresentato dal minerale calcite. I depositi di calcare, quindi il minerale stesso, sono pi\u00f9 o meno compenetrati da impurit\u00e0 argillose o quarzitiche. La calcite \u00e8 un minerale spesso accoppiato alla dolomite.\nDescrizione.\nIl calcare \u00e8 una roccia sedimentaria, classificata in base a criteri sedimentologici e composizionali come appartenente alle rocce \"allochimiche carbonatiche\", cio\u00e8 derivate dall'accumulo di particelle formatesi per precipitazione chimica (\"chimiche\" in senso stretto) o per secrezione organica (\"organogene\") all'interno di un bacino di sedimentazione; come tale, la sua composizione \u00e8 sempre molto variabile in funzione delle \"condizioni di formazione\" in base alle quali tutte le rocce sedimentarie, comprese quelle carbonatiche, si suddividono in tre grandi gruppi:\nLa parte prevalente delle rocce calcaree va inclusa nei sedimenti organogeni; una parte minore si \u00e8 formata per precipitazione da soluzioni acquose soprasature come sedimenti chimici. Infine, possono anche formarsi sedimenti calcarei clastici, qualora le rocce, formatesi originariamente per via chimica o organogena, vengano distrutte fisicamente e poi ricomposte in altro luogo.\nLe rocce calcaree partecipano solo per circa lo 0,25% alla formazione della crosta terrestre, ma rappresentano il terzo tipo di \"roccia sedimentaria\" pi\u00f9 recente dopo gli scisti argillosi e le arenarie.\nFra i numerosissimi utilizzi del calcare (in pezzatura e miscela diverse come pietrame, pietrisco o sabbia) ricordiamo le costruzioni stradali, la produzione di calcestruzzo, nell'industria dell'acciaio, della chimica e del cemento.\nOrigine del calcare.\nOrigine chimica.\nDeterminante per la formazione chimica del calcare \u00e8 il prodotto di soluzione del CaCO3\ne gli stadi di dissociazione dell'acido carbonico:\nAlla diminuzione della concentrazione degli ioni di idrogeno, risulta aumentata secondo l'equazione (2) la concentrazione degli ioni di bicarbonato e secondo la (3) la concentrazione degli ioni di carbonato. Si perviene in tal modo alla precipitazione dovuta al superamento per eccesso del prodotto di solubilit\u00e0 del carbonato di calcio.\nUn aumento della concentrazione degli ioni di idrogeno porta invece a una diminuzione della concentrazione di ioni di carbonato secondo l'equazione (3) e quindi a un superamento per difetto del prodotto di solubilit\u00e0 del carbonato di calcio, ossia a una soluzione rinforzata del carbonato di calcio. Le reazioni che si sviluppano alla formazione della calcite si possono riprodurre nel seguente \"schema di reazione\":\nOrigine organogena.\nLa formazione organogena del calcare deriva dal fatto che molti esseri viventi sono dotati di un guscio o scheletro calcareo. Dopo la morte di tali organismi, i resti dopo un percorso pi\u00f9 o meno lungo vanno a fondo, deponendosi sul fondale marino. Dopo la decomposizione delle parti molli, le parti mineralizzate formano sedimenti che ricoprono aree sovente di notevole estensione. Ad esempio, le \"melme\" a globigerina coprono oggi il 37,4% del fondo del mare, che corrisponde al 25,2% dell'intera superficie terrestre.\nTra gli esempi fossili, le rocce calcaree del Muschelkalk (\"calcare conchigliare\" del Triassico della Germania) sono costituite in gran parte da resti di conchiglie di molluschi.\nEsistono anche organismi che contribuiscono attivamente alla costruzione di strutture mineralizzate, come ad esempio i coralli, e danno luogo a vere e proprie scogliere organogene. In questo caso gli organismi vivi crescono sugli scheletri delle generazioni precedenti, formando con le loro strutture un intreccio nel quale i vuoti vengono progressivamente colmati da cementi e/o da sedimento. Un classico esempio di quest'ultimo tipo di organismi dal passato geologico sono le Rudiste, bivalvi vissuti nel Cretaceo che potevano dare luogo a biocostruzioni di notevole estensione.\nRecenti studi hanno suggerito per i sedimenti marini un'ulteriore sorgente di carbonato di calcio: i pesci teleostei, ossia i pesci con scheletro osseo. Questi sono in grado di produrre grandi quantit\u00e0 di carbonato di calcio nei loro intestini come una risposta osmoregolatrice alla continua ingestione di acqua di mare, ricca in calcio e magnesio, espulsi come rifiuti. Questo carbonato di calcio, pi\u00f9 ricco in magnesio rispetto a quello planctonico, e quindi pi\u00f9 solubile, viene stimato che possa costituire dal 3% al 15% della produzione totale di carbonato oceanico e contribuire fino a un quarto del bilancio del carbonato di calcio di origine marina; questi dati potrebbero spiegare l'abbondante distribuzione di carbonato nei primi 1000 metri superiori delle masse d'acqua marine.\nFormazione clastica del calcare.\nLe rocce calcaree clastiche si producono per disgregazione e spostamento di agglomerati di CaCO3 formatisi come spiegato nei paragrafi precedenti e gi\u00e0 consolidati. Sono suddivise secondo granulometrie.\nDiagenesi dei sedimenti calcarei.\nSugli ammassi di materie calcitiche agiscono elevate pressioni e varie condizioni di temperatura; anche i processi chimici proseguono. I sedimenti calcarei dapprima spesso \"agglomerati sciolti\" si convertono quindi in roccia compatta.\nIn base alla loro tessitura si possono distinguere le seguenti rocce di composizione carbonatica:\nCalcare e elettrodomestici.\nLo svantaggio del calcare nell'acqua \u00e8 per le tubature e gli elettrodomestici, e per limitarne l'accumulo si devono usare prodotti specifici."}
{"id": "296655", "revid": "2056951", "url": "https://it.wikipedia.org/wiki?curid=296655", "title": "ActiveX", "text": "ActiveX (dall'inglese \"Active\" e \"eXtension\", Estensione Attiva) \u00e8 una tecnologia annunciata nel 1996 dalla Microsoft destinata agli sviluppatori e creata per poter estendere le potenzialit\u00e0 e le funzioni di un'applicazione. L'ActiveX non \u00e8 un linguaggio di programmazione, ma appunto una estensione che, integrata in un'applicazione predisposta all'utilizzo di questa tecnologia, permette di aggiungere nuove potenzialit\u00e0, comandi ed, eventualmente, semplificare alcuni processi, soprattutto nell'ambito dello sviluppo di software.\nCon l'avvento di HTML5 e l'abbandono da parte di Microsoft di Internet Explorer a favore di Microsoft Edge, questa tecnologia \u00e8 oggi superata.\nOrigine.\nLa tecnologia ActiveX deriva da due precedenti tecnologie Microsoft: OLE (Object Linking and Embedding) e COM (Component Object Model).\nLa tecnologia OLE.\nIntrodotta nel sistema operativo Windows per semplificare l'interattivit\u00e0 tra pi\u00f9 applicazioni indipendenti \"(OLE Automation)\", la tecnologia OLE ha il compito di permettere la gestione di documenti composti (ad esempio, un testo di Word che al suo interno contiene un foglio di calcolo di Excel). Documenti di questo tipo hanno la particolarit\u00e0 di essere praticamente indipendenti; quindi, l'elaborazione rimane incentrata sul documento, piuttosto che sulle varie applicazioni che sono coinvolte alla sua creazione.\nUna funzionalit\u00e0 simile fu precedentemente incorporata nel System 7 (1991) del Macintosh con il nome \"Publish and Subscribe\". Dei dati presi da un programma potevano essere incorporati in altri programmi. L'aggiornamento era dinamico.\nLa tecnologia COM.\nLa tecnologia COM pu\u00f2 essere considerata un'evoluzione ed un ampliamento di quella OLE. La particolarit\u00e0 di questa tecnologia \u00e8 la possibilit\u00e0 di \"importare\" le funzioni di un'applicazione all'interno di un'altra, attraverso un collegamento (le applicazioni rimangono indipendenti e comunicano) o l'incorporazione (l'applicazione ingloba le capacit\u00e0 dell'altra e rimane indipendente).\nI controlli ActiveX.\nI controlli ActiveX sono veri e propri file al cui interno sono raggruppati comandi e funzioni. Alcuni programmi, come Internet Explorer, o alcuni linguaggi di programmazione, come Visual Basic, possono importare questi controlli e quindi sfruttarne le potenzialit\u00e0. Gli ActiveX possono essere creati con molti linguaggi tra cui C, C++, VisualBasic e Java.\nActiveX e sviluppo software.\nNell'ambito della programmazione software, i controlli ActiveX hanno una notevole importanza in quanto permettono di integrare funzioni molto complesse e avanzate \"gi\u00e0 pronte\" che necessitano di essere solo personalizzate.\nQuesto significa, per esempio, che un controllo ActiveX per la gestione dei video permette al programmatore di accedere subito e con poche righe di codice a tutte le funzioni per ottenere informazioni su un video e per riprodurlo (senza tale ActiveX, il programmatore avrebbe dovuto acquisire conoscenze approfondite sulla gestione dei video e spendere molte ore a programmare).\nGli ActiveX pi\u00f9 diffusi sono quelli per il linguaggio di programmazione Visual Basic.\nEvoluzione degli ActiveX nella piattaforma .NET.\nCon l'introduzione dell'ambiente di sviluppo .NET, gli ActiveX hanno subito una notevole evoluzione. Inoltre, per differenziarli dai componenti della piattaforma a 32 bit standard, adesso sono conosciuti come Componenti .NET o, in gergo tecnico, Componenti WinForm. Alcune delle caratteristiche salienti di questa nuova generazione di ActiveX sono:\nActiveX e Internet Explorer.\nUn controllo ActiveX pu\u00f2 essere automaticamente caricato ed eseguito da Internet Explorer. A differenza di un applet Java, ha accesso completo al sistema operativo Windows e all'applicazione stessa. Ci\u00f2 permette di integrare funzioni molto avanzate nell'ambito dello sviluppo di siti internet, ma espone l'utente al rischio di un attacco di cracker e all'installazione di malware. Per controllare questo rischio, Microsoft ha ideato un sistema di registrazione con cui un browser identifica e permette all'ActiveX di funzionare.\nIn Internet Explorer, il controllo ActiveX \u00e8 considerato un controllo OLE integrato dentro una pagina HTML. Pu\u00f2 essere, ad esempio, un oggetto semplice come un box di testo, oppure un oggetto pi\u00f9 complesso come un grafico statistico o un intero foglio elettronico. I controlli ActiveX forniti con Internet Explorer vengono installati automaticamente ed eseguiti all'apertura di una pagina web che li contiene.\nMiglioramenti con il Service Pack 2.\nCon il Service Pack 2 e con aggiornamenti successivi viene aggiornata la gestione dei controlli ActiveX in modo da impedire l'esecuzione senza permesso degli script. Ora il box di scelta se installare o meno il controllo contiene pi\u00f9 informazioni ed \u00e8 pi\u00f9 vistoso in modo da allertare l'utente sui possibili rischi derivati dall'installazione.\nSuggerimenti.\nPer prevenire la diffusione di malware nel proprio PC \u00e8 possibile adottare delle piccole precauzioni"}
{"id": "296656", "revid": "2090591", "url": "https://it.wikipedia.org/wiki?curid=296656", "title": "Hartford", "text": "Hartford \u00e8 una citt\u00e0 degli Stati Uniti, capoluogo dell'omonima contea e capitale del Connecticut.\n\u00c8 situata sul fiume Connecticut al centro dello Stato. Al censimento del 2014 la popolazione era di abitanti facendo di Hartford la seconda citt\u00e0 per popolazione dello Stato dopo Bridgeport. L'area metropolitana di Greater Hartford con abitanti \u00e8 la 44\u00aa area metropolitana americana.\nStoria.\nI primi abitanti dell'area di Hartford furono indiani che chiamarono il luogo \"Suckiaug\". Nel 1623 i commercianti di pellicce olandesi della colonia di \"New Netherland\" iniziarono un commercio nell'area a seguito delle esplorazioni di Adriaen Block nel 1614. Gli olandesi chiamarono il loro emporio commerciale \"Huys de Hoop\" (Casa della speranza). Nel 1633 Jacob van Curler costru\u00ec un'altra abitazione ed una palizzata e la colonia di New Amsterdam vi invi\u00f2 una piccola guarnigione e due cannoni. Il forte venne abbandonato nel 1654 ma l'area \u00e8 ancora chiamata \"Dutch Point\".\nI primi 100 coloni inglesi con 130 capi di bestiame arrivarono nel 1635 guidati da Thomas Hooker provenienti da \"Newtown\" (l'odierna Cambridge nella colonia della Baia di Massachusetts) e si insidiarono poco a nord del forte olandese. L'insediamento venne inizialmente chiamato Newtown ma fu rinominato Hartford nel 1637 in onore della citt\u00e0 inglese di Hertford. La nuova colonia era fuori della giurisdizione della colonia della \"Baia di Massachusetts\" e per risolvere i problemi amministrativi che derivavano da tale situazione Thomas Hooker scrisse le \"Fundamental Orders of Connecticut\" che attribuivano il potere al popolo e non ad un'autorit\u00e0 superiore. Alcuni storici ritengono che alcuni dei concetti esposti da Hooker siano stati i precursori della costituzione degli Stati Uniti. Le Fundamental Orders furono ratificate il 14 gennaio del 1639.\nNel 1650 fu steso ad Hartford un Trattato, dettato dalle sempre crescenti tensioni tra coloni inglesi e olandesi, che fissava il limite invalicabile dell'espansione di questi ultimi al Connecticut. L'iniziativa venne dai governatori del New England nel tentativo di arginare l'afflusso di coloni dai possedimenti inglesi al Fort Amsterdam (Nuova Amsterdam) e fu firmato dal direttore generale (governatore) Willem Kieft.\nIl 15 dicembre del 1814 si tenne ad Hartford una convenzione con delegazioni dai 5 stati del New England (Il Maine a quel tempo faceva ancora parte del Massachusetts) per discutere la possibile secessione del New England dagli Stati Uniti.\nNel corso dell'Ottocento Hartford \u00e8 stata un centro dell'attivit\u00e0 abolizionista. La famiglia abolizionista pi\u00f9 famosa fu quella dei Beechers. Il reverendo Lyman Beecher era un importante ministro della chiesa congregazionalista conosciuto per i suoi sermoni contro la schiavit\u00f9. La figlia Harriet Beecher Stowe scrisse il famoso romanzo \"La capanna dello zio Tom\" mentre il fratello, il reverendo Henry Ward Beecher si oppose alla schiavit\u00f9 e sostenne il movimento per la temperanza e il suffragio femminile. La sorella di Harriet, Isabella Beecher Hooker fu una delle fondatrici del movimento per i diritti delle donne.\nNel 1860 ad Hartford si tenne la prima manifestazione \u201cWide Awakes\u201d a sostegno di Abraham Lincoln. I partecipanti organizzarono fiaccolate ed altre manifestazioni di sostegno per la visita in citt\u00e0 di Lincoln. Il 6 luglio del 1944 Hartford fu colpita da uno dei peggiori incendi della storia degli Stati Uniti quando un incendio divamp\u00f2 al circo \"Ringling Brothers and Barnum and Bailey Circus\".\nDopo la seconda guerra mondiale molti portoricani emigrarono ad Hartford e costituiscono ancora oggi una quota importante della popolazione. Nel 1997 la citt\u00e0 ha perso la sua squadra professionistica di hockey su ghiaccio degli Hartford Whalers che si \u00e8 trasferita a Raleigh nella Carolina del Nord nonostante un aumento degli abbonamenti per il campionato National Hockey League e l'offerta dello Stato di una nuova arena.\nHartford ha avuto una diminuzione di popolazione nel corso degli anni novanta. Solo Flint (Michigan), Gary (Indiana), St. Louis e Baltimora hanno avuto una perdita di popolazione maggiore nello stesso decennio. Il censimento del 2000 ha tuttavia registrato un incremento di popolazione.\nUniversit\u00e0.\nHartford ospita diverse istituzioni di studi avanzati ed universitarie: il conservatorio di Hartford, la Hartt School of Music, il Trinity College, l'Universit\u00e0 di Hartford, le Facolt\u00e0 di Legge e di Economia dell'Universit\u00e0 del Connecticut oltre ad un campus distaccato del Rensselaer Polytechnic Institute.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Bradley. Si trova a a sud di Springfield (Massachusetts) e 12 miglia a nord di Hartford.\nCuriosit\u00e0.\nAd Hartford \u00e8 ambientata la serie televisiva \"Giudice Amy\". Inoltre, nella cittadina immaginaria di Stars Hollow, vicino ad Hartford, \u00e8 ambientata la serie televisiva \"Una mamma per amica\"."}
{"id": "296658", "revid": "287204", "url": "https://it.wikipedia.org/wiki?curid=296658", "title": "Roberta Cardarelli", "text": "Carriera.\nHa lavorato in radio e in tv, dopo l\u2019esordio a Lombardia 7 a Mediaset e LA7. Ha condotto Studio Aperto, il Tg di Italia Uno, dal 1997 al 2001. Nel 2002 \u00e8 entrata nel campo delle produzioni televisive e cinematografiche. Uscita nel 2016, ha fondato e gestisce BlackBox Multimedia, societ\u00e0 di diritto inglese, basata a Londra per la creazione e produzione di serie tv, film."}
{"id": "296663", "revid": "752999", "url": "https://it.wikipedia.org/wiki?curid=296663", "title": "Palla Dapples", "text": "La Palla d'argento Henri Dapples fu un trofeo calcistico per squadre di club istituito nei primi anni del XX secolo.\nStoria.\nIl trofeo, di grande valore, consisteva in un pallone da calcio realizzato in argento a grandezza naturale messo in palio a proprie spese da Henri Dapples, all'epoca dirigente del e primo centravanti della formazione rossobl\u00f9. Il trofeo aveva un'originale formula \"challenge\"; la \"palla\" veniva messa in palio in gara secca tra la squadra detentrice e una squadra sfidante, secondo regole oggi alquanto pittoresche: a conquistarsi il diritto di essere lo sfidante era la squadra che per prima riusciva a consegnare la lettera di sfida, entro i primi minuti dal fischio finale, a mano o anche per telegramma, tanto che, chi sceglieva questa seconda opzione, per guadagnare minuti preziosi si trovava a dover lanciare la sfida a tutte e due le squadre inviando un telegramma nell'orario di presunta fine dell'incontro.\nVinceva il trofeo solo chi superava la squadra detentrice, in quanto il regolamento prevedeva che anche in caso di parit\u00e0 il trofeo sarebbe rimasto nelle mani dei detentori. Quando il numero dei trofei calcistici in Italia era limitato ed allo stesso tempo assai vario, la Palla Dapples assunse un valore tale da essere considerata \"molto pi\u00f9 che uno scudetto\".\nLa Palla Dapples venne disputata tra il 1903 e il 1909. Tra le altre squadre detentrici del trofeo, (23 vittorie), , , , e . Per regolamento i vincitori delle sfide avrebbero avuto la custodia del trofeo mentre la propriet\u00e0 sarebbe rimasta del Genoa. Il trofeo, dopo essere stato esposto per anni nei musei di Milan e , \u00e8 stato restituito alla Fondazione Genoa ed \u00e8 attualmente custodito nel Museo della Storia del Genoa."}
{"id": "296664", "revid": "128334", "url": "https://it.wikipedia.org/wiki?curid=296664", "title": "Alcol deidrogenasi", "text": "La alcol deidrogenasi (ADH) \u00e8 un enzima appartenente alla classe delle ossidoreduttasi, che catalizza la seguente reazione. Si tratta di una reazione reversibile che avviene nel citosol.\nSi tratta di una proteina con uno \"zinc-finger (per funzionare, ADH richiede la presenza di zinco)\", che agisce su alcoli primari e secondari. Negli animali, ma non nei lieviti, agisce anche su alcoli secondari ciclici.\nRuolo metabolico.\nNell'uomo e in molti altri animali il ruolo metabolico \u00e8 quello di catabolizzare alcoli che altrimenti sarebbero tossici. Nel lievito e in molti batteri essi catalizzano la reazione opposta (formazione di alcoli a partire da aldeidi) come parte della fermentazione alcolica.\nQuesto enzima \u00e8 quindi il responsabile della catalisi dell'etanolo e del metanolo. L'etanolo viene convertito in acetaldeide, mentre il metanolo in formaldeide, composto notoriamente tossico in grado di ledere la vista e in grandi quantit\u00e0 condurre alla morte: ci\u00f2 significa che il pericolo conseguente all'ingestione di metanolo non deriva dal composto in s\u00e9, ma dall'azione catalitica dell'alcol deidrogenasi. Un buon modo per risolvere casi clinici di questo tipo \u00e8 quello di somministrare quantit\u00e0 maggiori di etanolo che viene convertito in acetaldeide: l'alcol deidrogenasi infatti presenta un'affinit\u00e0 maggiore per l'etanolo, che funge da inibitore competitivo nei confronti del metanolo, e dunque in uguali concentrazioni l'alcol deidrogenasi si lega al primo ignorando il secondo che viene eliminato tramite i reni.\nNei bambini al di sotto dei 5 anni la tossicit\u00e0 di alcol \u00e8 pi\u00f9 elevata a causa della fisiologica carenza di alcol-deidrogenasi epatica. Nel bambino 5ml/Kg di alcol assoluto possono essere letali; per un bambino di 15 Kg \u00e8 gi\u00e0 pericolosa la dose di 25 ml.\nAltre alcol deidrogenasi.\nEsistono diversi altri tipi di alcol deidrogenasi, tutte appartenenti alla sotto-sottoclasse EC 1.1.1, come:\nL'alcol deidrogenasi classe I metabolizza la maggior parte dell'alcol, in quanto presenta il maggior grado di affinit\u00e0. Nonostante alcol deidrogenasi classe II e classe II abbiano bassa affinit\u00e0 con il substrato, svolgono un ruolo fondamentale nel metabolismo dell'etanolo quando quest'ultimo \u00e8 presente in alta concentrazione; in questo caso, questi enzimi lo metabolizzano velocemente aiutando nella reazione.\nFarmaci.\nL'alcol deidrogenasi viene inibita dal farmaco formepizolo, utilizzato per trattare il glicole etilenico o overdose da metanolo."}
{"id": "296666", "revid": "79968", "url": "https://it.wikipedia.org/wiki?curid=296666", "title": "VIII emendamento della Costituzione degli Stati Uniti d'America", "text": "L'ottavo emendamento della Costituzione degli Stati Uniti d'America fa parte del gruppo dei primi dieci emendamenti adottati nel 1791, noti come Carta dei Diritti (\"Bill of Rights\") in quanto introducono nella Costituzione alcune ulteriori tutele dei diritti civili. L'ottavo emendamento vieta di imporre cauzioni esorbitanti e ammende eccessive, e di fare ricorso a pene crudeli e inusitate. Attualmente, l'ottavo emendamento attrae grande attenzione perch\u00e9 legato al dibattito sulla costituzionalit\u00e0 della pena di morte, che viene definita crudele e inusitata dai suoi oppositori.\nNello spirito dell'ottavo emendamento si pu\u00f2 ritrovare l'influenza del dibattito dell'Illuminismo e delle teorie di Cesare Beccaria, autore del saggio \u201cDei delitti e delle pene\u201d, che era stato letto e ammirato dai Padri fondatori del paese, tra cui John Adams e Thomas Jefferson.\nLa pena di morte \u00e8 stata reintrodotta negli Stati Uniti dalla Corte Suprema nel 1976, dopo essere stata sospesa per nove anni perch\u00e9 giudicata crudele e inusitata. Dopo la reintroduzione della pena di morte la Corte Suprema si \u00e8 orientata verso l'eliminazione dei metodi di esecuzione maggiormente violenti, eliminando man mano l'uso dell'impiccagione, della fucilazione e infine anche della sedia elettrica, per rispettare il disposto dell'ottavo emendamento.\nOggi \u00e8 in vigore soltanto l'iniezione letale, ma di recente sono stati sollevati dubbi anche sulla legittimit\u00e0 di questo sistema, che in alcuni casi non renderebbe incosciente il condannato sottoponendolo a una terribile agonia prima della morte. Secondo una ricerca pubblicata dalla rivista scientifica \"The Lancet\", l'iniezione letale provoca dolore nei condannati e va quindi considerata come un metodo \"crudele e inusuale\", in contrasto con l'ottavo emendamento della costituzione americana.\nNel 2003 la Corte Suprema ha stabilito che anche l'esecuzione di persone che soffrono di ritardi mentali deve essere considerata una violazione dell'ottavo emendamento."}
{"id": "296667", "revid": "13102", "url": "https://it.wikipedia.org/wiki?curid=296667", "title": "Ippolito Neri", "text": "Biografia.\nScrisse un poema eroicomico in ottave intitolato \"La presa di San Miniato\" che narra la conquista (fantastica) di San Miniato da parte degli Empolesi con un esercito composto da fanti e da capre. Il lavoro fu pubblicato postumo nel 1764.\nNel 1700 pubblic\u00f2 un volumetto dal titolo \"Saggi di rime amorose sacre, ed eroiche dedicate all'altezza sereniss.ma Ferdinando Terzo principe di Toscana\"."}
{"id": "296670", "revid": "6199", "url": "https://it.wikipedia.org/wiki?curid=296670", "title": "Alcool deidrogenasi", "text": ""}
{"id": "296671", "revid": "1718925", "url": "https://it.wikipedia.org/wiki?curid=296671", "title": "Castellamonte", "text": "Castellamonte (\"Castlamont\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte.\nStoria.\nCastellamonte \u00e8 adagiata a ferro di cavallo ai piedi della collina che \u00e8 sormontata dal castello, a cui fa riferimento il toponimo \"Castrum ad montem\" .\nI primi abitanti storici della zona furono i Salassi, che taluni affermano Celti di ceppo ligure, altri derivano dai Taurini ed altri vengono ritenuti fossero Galli. Queste popolazioni vissero indipendenti sino alla discesa di Annibale (218 a.C.), che una volta invaso il territorio, assoggettava i Canavesani (Salassi inferiori) e li cedeva ai suoi alleati subalpini, ai quali venivano presto sottratti da Roma e da questa assegnati al suo cliente susino Marco Giulio Cozio.\nII Canavese fu quindi sottoposto ad amministrazione romana da Ivrea a Torino e suddiviso in comunit\u00e0 plebee godenti di autonomie quasi municipali. Roma vi stanzi\u00f2 sicuramente delle colonie assegnando loro delle vaste aree (agri pubblici), ma non riusc\u00ec ad infrangere il regime della piccola propriet\u00e0 ereditato dai Salassi e rivelatosi tanto conforme alla natura del paese e al temperamento degli abitanti da resistere alle invasioni posteriori.\nUna volta caduto l'impero romano e succedutesi le invasioni barbariche, ai Longobardi subentrarono i Franchi, che signoreggiarono la regione, probabilmente come Re d'Italia dal 774 all'800, e come Re dipendenti dall'Impero Carolingio dall'800 all'888. Durante la loro amministrazione sorsero le piccole dinastie di conti rurali dall'autorit\u00e0 assoluta ed insindacabile, che permearono la cronaca locale per quasi 500 anni e che diedero vita al feudalesimo. A cavallo del decimo e dell'undicesimo secolo, nei territori di Castellamonte, sotto l'egidia della Marca d'Ivrea, si affermarono i Conti San Martino, discendenti di Arduino, re d'Italia dal 1002 al 1014. Il figlio Ottone fu il primo Conte di Castellamonte a cui succedette Alberto, che divenne abate presso l'Abbazia di Fruttuaria di San Benigno.\nI territori del contado comprendevano la Valle Sacra, la Valchiusella e Val di Chy.\nUna volta estinta la dinastia Arduinica dei Conti di Castellamonte, molte famiglie avanzarono pretese sul diritto di ereditariet\u00e0.\nSimboli.\nLo stemma di Castellamonte \u00e8 stato riconosciuto con D.P.C.M. del 23 gennaio 1951.\nOnorificenze.\nCastellamonte \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nL\u2019ARCO DI POMODORO \u00e8 la testimonianza dell\u2019intervento di Arnaldo Pomodoro alla XXXV Mostra della Ceramica (1995). \nInserito con grande effetto scenografico nella Rotonda Antonelliana, l\u2019arco presenta un raggio di 6 metri ed \u00e8 composto, per ogni faccia, da 7 formelle decorate che si alternano ad altre lisce, tutte in cotto.\nLA ROTONDA ANTONELLIANA \u00e8 ci\u00f2 che resta del grandioso progetto di Alessandro Antonelli per la realizzazione della Chiesa Parrocchiale dei Santi Pietro e Paolo, una chiesa che sarebbe dovuta essere grande quasi quanto la Basilica di San Pietro di Roma.\nLa costruzione dell\u2019enorme edificio fu iniziata nel 1842. Nel 1846, dopo la realizzazione delle mura perimetrali della chiesa e di parte delle colonne, i lavori furono abbandonati a causa della mancanza di fondi. Come soluzione di ripiego, nello spazio che secondo il progetto originario doveva costituire il presbiterio dell\u2019enorme tempio, venne costruita, in stile neogotico, l\u2019attuale parrocchiale dedicata ai santi Pietro e Paolo. Le mura esterne furono realizzate con pietre provenienti dal torrente Orco e dal Piova, alternate a mattoni rossi; si tratta di una tecnica costruttiva molto utilizzata in zona, all\u2019epoca. \nIl nome di \u201cRotonda\u201d deriva dal fatto che le mura racchiudono uno spazio circolare.\nTra le istituzioni pi\u00f9 antiche della Citt\u00e0 si ricorda la locale Associazione Filarmonica Castellamonte - Scuola di Musica \"Francesco Romana\" Il sito della banda di Castellamonte!!! fondata ufficialmente nel 1822.\nProdotti locali.\nLe ceramiche.\nCastellamonte \u00e8 conosciuta per la lavorazione della ceramica e della produzione di stufe. Le prime stufe di terracotta a risalgono probabilmente al XVI secolo, ma non ne restano n\u00e9 esemplari n\u00e9 documenti. Famose riproduzioni monumentali di modelli di stufe e splendidi camini settecenteschi si possono ammirare tra gli arredi delle dimore di casa Savoia nel Castello di Masino e quello di Ozegna. Mentre nel Castello Ducale di Agli\u00e8 vi sono esposte alcune originali.\nVerso la fine del settecento, oltre alle stufe grezze, compare a Castellamonte il cosiddetto \"\u201cfranklin\u201c\", che avr\u00e0 un grande successo e contribuir\u00e0 notevolmente alla fama delle ceramiche locali. Il primo caminetto in terracotta a circolazione d\u2019aria e a fuoco visibile, sembra sia stato costruito dalla fabbrica dei Reasso, vecchia dinastia di artigiani insediata da secoli nel cuore del rione S. Rocco. Fu ideato in base agli studi del noto scienziato nordamericano Benjamin Franklin da cui trasse il nome, ma molto probabilmente il progettista locale fu l\u2019abate Don Andrea Cassano.\nL\u2019ottocento segna il vero trionfo della classica stufa di Castellamonte che si impreziosisce di elaborate decorazioni, si colora di vernice smaltata e diventa un vero e proprio prezioso oggetto di arredamento. L\u2019ottima resa termica, la facilit\u00e0 di alimentazione (all\u2019epoca la legna si trovava dappertutto e costava poco) i prezzi abbastanza contenuti ne favoriscono un\u2019ampia diffusione non solo in Piemonte ma anche nelle altre regioni. Le aziende pi\u00f9 importanti, Pagliero, Galeazzo, Stella e soprattutto Buscaglione, partecipano alle maggiori esposizioni industriali, ottenendo riconoscimenti e organizzando reti di vendita con filiali e concessionari.\nCon il novecento, il diffondersi dell\u2019uso del riscaldamento centralizzato ne rallenta la realizzazione, relegando le stufe a pezzi d'antiquariato. Dopo il 1950 le poche fabbriche che ancora le producevano fanno solo pi\u00f9 mattoni refrattari e gli stampatori dell\u2019artigianato locale sono sempre meno. Ma nel 1957, grazie al coraggio e all'intraprendenza di un artigiano locale, Elio Savio, che convinto della potenzialit\u00e0 della stufa riesce a rilanciarne la produzione anche come prodotto di pregio.\nA Castellamonte inoltre vengono prodotti i cosiddetti \"pitociu\" e \"zampo-te\" (antiche statuine antropomorfe). Narra un'antica leggenda che \"se al tramonto si sorride alle montagne, i \"pitociu\" diventano animati e vagano per il paese, e potrai vedere le \"zampo-te\" correre felici nei prati\".\nCelebre anche la produzione di stoviglie come la caratteristica tofeja, utilizzata per cuocere i tipici fagioli con le cotiche (\"faseuj e quaj\u00ebtte\").\nAnnualmente si svolge la \"Mostra della Ceramica\", con l'esposizione di manufatti locali ed internazionali.\nNelle sale del Palazzo Botton viene ospitato il Museo della Ceramica.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Castellamonte sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nFra il 1887 e il 1986 la soppressa stazione di Castellamonte rappresent\u00f2 il capolinea settentrionale della ferrovia Rivarolo-Castellamonte.\nIn seguito alla chiusura della ferrovia la citt\u00e0 \u00e8 servita unicamente da autoservizi interurbani gestiti da Gruppo Torinese Trasporti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Chiusella, Valle Sacra e Dora Baltea Canavesana.\nSport.\nLa locale squadra di calcio \u00e8 S.A. Castellamonte con i colori sociali giallo-blu. In passato ha militato nel campionato di eccellenza ma attualmente si trova nel campionato di seconda categoria.\nNel calcio a 5 gioca il Castellamonte C5 che milita nel campionato di Serie B.\nLa squadra di volley femminile \u00e8 l'ASD Pallavolo Castellamonte."}
{"id": "296673", "revid": "1949525", "url": "https://it.wikipedia.org/wiki?curid=296673", "title": "Aikid\u014d", "text": "L' \u00e8 un'arte marziale giapponese praticata sia a mani nude sia con le armi bianche tradizionali del Bud\u014d giapponese di cui principalmente: \"ken\" (spada), \"j\u014d\" (bastone) e \"tant\u014d\" (il pugnale).\nI suoi praticanti sono chiamati aikidoka (\u5408\u6c17\u9053\u5bb6). Nella pratica prendono il nome di \"uke\" colui il quale attacca e \"tori\" chi difende.\nLa disciplina dell'aikido fu sviluppata da anche chiamato dagli aikid\u014dka a cominciare dagli anni trenta del '900 partendo dagli insegnamenti di scuole (\"Ryu\") precedenti.\nL'Aikido deriva principalmente dall'arte marziale del Dait\u014d-Ry\u016b Aikij\u016bjutsu, dalla quale per\u00f2 inizi\u00f2 a prendere le distanze, sviluppandosi come disciplina autonoma, a cominciare dalla fine degli anni Venti. Questo \u00e8 anche dovuto al coinvolgimento di Ueshiba con la religione \u014cmoto-ky\u014d. Documenti dei primi allievi di Ueshiba riportano il nome \"aiki-j\u016bjutsu\"\nSignificato del termine (aikid\u014d).\nIl nome aikido \u00e8 formato da tre caratteri sino-giapponesi: (\"ai\"), (\"ki\"), (\"d\u014d\") la cui traslitterazione \u00e8 la seguente:\n (\"ai\") significa \"armonia\" e nel contempo anche \"congiungimento\" e \"unione\";\n (\"ki\") \u00e8 rappresentato dall'ideogramma giapponese che, nei caratteri della scrittura kanji, raffigura il \"vapore che sale dal riso in cottura\". Significa \"spirito\" non nel significato che il termine ha nella religione, ma nel significato del vocabolo latino \"spiritus\", cio\u00e8 \"soffio vitale\", \"energia vitale\".\nIl riso, nella tradizione giapponese, rappresenta il fondamento della nutrizione e quindi l'elemento del sostentamento in vita ed il vapore rappresenta l'energia sotto forma eterea e quindi quella particolare energia cosmica che spira ed aleggia in natura e che per l'Uomo \u00e8 vitale.\nIl \"ki\" \u00e8 dunque anche l'energia cosmica che sostiene ogni cosa. L'essere umano \u00e8 vivo finch\u00e9 \u00e8 percorso dal \"ki\" e lo veicola scambiandolo con la natura circostante: privato del \"ki\" l'essere umano cessa di vivere e fisicamente si dissolve;\n (d\u014d) significa letteralmente \"ci\u00f2 che conduce\" nel senso di \"disciplina\" vista come \"percorso\", \"via\", \"cammino\", in senso non solo fisico ma anche spirituale.\n (ai-ki-d\u014d) significa quindi innanzi tutto: \u00abDisciplina che conduce all'unione ed all'armonia con l'energia vitale e lo spirito dell'Universo\u00bb.\nUeshiba Morihei, il fondatore dell'aikido, usava dire che l'aikido anela sinceramente a comprendere la natura, ad esprimere la gratitudine per i suoi doni meravigliosi, ad immedesimare l'individuo con la natura.\nQuest'aspirazione a comprendere e ad applicare praticamente le leggi della natura, espressa nelle parole \"ai\" e \"ki\", forma l'essenza ed il concetto fondamentale dell'arte dell'aikido.\nStoria: origini ed evoluzione dell'aikido.\nL'Aikido fu creato da Morihei Ueshiba (, Tanabe 14 dicembre 1883\u00a0\u2013 Tokyo 26 aprile 1969), i praticanti di aikido si riferivano a lui con il termine \"\u014csensei\" (\"Grande Maestro\").\nL'aikido ha infatti conosciuto due distinte fasi evolutive che possono essere identificate in modo abbastanza agevole: la prima intimamente collegata al percorso evolutivo dello studio del Bud\u014d giapponese da parte del fondatore ed una seconda a partire dagli anni immediatamente successivi alla seconda guerra mondiale, periodo in cui l'aikido inizi\u00f2 la sua rapida affermazione nel mondo intero, in modo particolarmente veloce e ramificato a decorrere dagli anni successivi alla morte del suo fondatore.\nPrima fase: evoluzione dello studio del \"Bud\u014d\" da parte del fondatore.\nLe basi tecniche ed i principi della pratica delle arti marziali seguita dal fondatore, differirono grandemente a seconda delle epoche di evoluzione del percorso del suo studio delle arti marziali e della realizzazione della propria personale concezione del Bud\u014d (\u6b66\u9053).\nEra Taish\u014d \u5927\u6b63 (1912-1926).\nIl fondatore in questo periodo si dedic\u00f2 a numerose forme di Bujutsu (\u6b66\u8853) ed in particolare approfond\u00ec la pratica del \"Dait\u014d-Ry\u016b Aikij\u016bjutsu\" (\u5927\u6771\u6d41\u5408\u6c17\u67d4\u8853) sotto la guida di Sokaku Takeda (\u6b66\u7530\u60e3\u89d2), 35\u00ba successore della Scuola Daito.\nIn quest'epoca il fondatore impost\u00f2 la pratica sui kata.\nFra le scuole di Jujitsu (\u67d4\u8853), oltre a quelle che si basavano principalmente sul combattimento corpo a corpo e sul combattimento a terra, ne esistevano anche alcune che avevano tramutato i movimenti e le tecniche di spada in tecniche di tai-jutsu. La scuola Dait\u00f4ry\u00fb di Aizu insegnata dal Maestro Takeda dove il fondatore dell'aikido si distinse tra i migliori allievi, fu una delle pi\u00f9 rappresentative.\nNel 1919 avviene il primo incontro con \"Onisaburo Deguchi\", capo carismatico della setta religiosa \"\u014cmoto-ky\u014d\" da cui verr\u00e0 fortemente influenzata l'ispirazione della sua evoluzione spirituale.\nNel 1922 completa i suoi studi del \"Dait\u00f4ry\u00fb Aikijujitsu\" e riceve da Sokaku Takeda il diploma \"\"Kyoju Dairi\", grado di istruttore che lo certifica quale \"rappresentante\" della Scuola Daito.\nNel 1925 Ueshiba ebbe la sua prima occasione di \"risveglio spirituale\" quando, sfidato da un alto ufficiale della marina scettico sulle sue effettive abilit\u00e0 nella difesa senz'armi contro un avversario armato, invitato da questi a fornire una dimostrazione delle sue reali capacit\u00e0, dopo aver avuto pieno successo nel disarmare \"a mani nude\" l'ufficiale armato di \"bokken\" vanificando il suo attacco al primo colpo, prov\u00f2 un improvviso mutamento interiore che lo rese capace di interpretare in una luce nuova il suo rapporto non solo con il Bud\u014d ma anche nei confronti di ogni aspetto della realt\u00e0 esteriore.\nIl fondatore ebbe anche altre occasioni di esperienze similari che, unitamente all'idea religiosa trasmessagli da Deguchi che sosteneva che \"l'Arte \u00e8 la madre della religione e l'Arte permette la nascita della religione\", lo spinsero ad un collegamento sempre pi\u00f9 stretto fra \"Arte\" e \"religiosit\u00e0\"\" favorendo in lui il raggiungimento di una visione religiosa delle Arti marziali e del Bud\u014d.\nQuesta sua peculiare ispirazione nel campo delle Arti marziali, fece maturare in Ueshiba il convincimento che, a partire dall\"Arte\" e dalla sua capacit\u00e0 di elevare la spiritualit\u00e0 dell'Uomo, si possa arrivare a risolvere il problema esistenziale e religioso dell'Uomo stesso e quindi che ci\u00f2 era possibile di riflesso anche in relazione alle arti militari.\nQuesto convincimento condusse Ueshiba sempre pi\u00f9 ad interiorizzare la propria pratica delle Arti marziali e, passando attraverso diverse crisi mistiche, alla fine concep\u00ec la visione del Bud\u014d come \"armonizzazione del S\u00e9 individuale con il S\u00e9 dell'Universo\" e da questa concezione la sua pratica delle Arti marziali si modific\u00f2 fino ad assumere quei connotati di forme che il fondatore defin\u00ec \"Ai-Ki-Do\", cio\u00e8 la sublimazione delle Arti marziali nell'essenza stessa dell'aspirazione spirituale, etica e sociale del Bud\u014d giapponese.\nDal primo al sesto anno dell'epoca Sh\u014dwa \u662d\u548c (1926-1931).\nIn questi anni il fondatore si allontan\u00f2 dalla religione per dedicarsi completamente al Bud\u014d fino a diventare uno specialista nei principali stili di arti marziali giapponesi.\nDal Dait\u00f4ry\u00fb Aikijujutsu (\u5927\u6771\u6d41\u5408\u6c17\u67d4\u8853) si entra nell'epoca dello Ueshiba-ry\u00fb \"Aiki-jujutsu\" (\u5408\u6c17\u67d4\u8853), successivamente modificato in \"Aiki-bujutsu\" (\u5408\u6c17\u6b66\u8853) e in seguito \"Aiki-bud\u00f4\" (\u5408\u6c17\u6b66\u9053).\nIl fondatore aggiunse al Dait\u014dryu le sue conoscenze specifiche relative alle tecniche di lancia (S\u014djutsu) e di spada (Kenjutsu), di cui era un rinomato esperto, creando cos\u00ec il metodo \"uchikomi\", una sorta di \"\"kata che vive\", che viene considerato tipico dell'aikid\u00f4.\nNel 1927 il fondatore si trasferisce con la famiglia a Tokyo, nel distretto di Shiba Shirogane (\u829d\u767d\u91d1), ed in una sala provvisoriamente concessagli dal \"principe Shimazu\" inizia l'insegnamento della \"Via dell'Aiki\" che in quegli anni denomin\u00f2: \"Aiki-Bud\u014d\" (\u5408\u6c17-\u6b66\u9053).\nNell'ottobre 1930 Ueshiba Morihei aveva temporaneamente spostato il suo Dojo nella localit\u00e0 di \"Mejirodai\" e qui and\u00f2 a fargli visita Jigor\u014d Kan\u014d, il fondatore del Judo, il quale vedendo Ueshiba praticare il suo \"Aiki-Bud\u014d\" esclam\u00f2: \"...ecco il mio Budo ideale...\"\" ed immediatamente invi\u00f2 due dei suoi migliori allievi, \"Jiro Takeda\" e \"Minoru Mochizuki\", a studiare presso Ueshiba.\nNel 1931, dopo essere passato attraverso alcune altre sistemazioni di fortuna, inizia l'attivit\u00e0 del Dojo \"Kobukan\" a Wakamatsu-cho, Shinjuku, Tokyo, che diventer\u00e0 poi il centro mondiale dell'aikido (\"Hombu Dojo Aikikai\").\nSeconda fase: sviluppo e diffusione in Giappone e nel mondo.\nL'aikido si diffonde in Giappone (1931-1947).\nNel 1940 la Fondazione Kobukai viene ufficialmente riconosciuta dal governo giapponese: inizia ad Iwama-Machi, nella prefettura di Ibaraki, l'allestimento di un luogo all'aperto per la pratica.\nNello stesso anno il figlio \"Kisshomaru Ueshiba\" diviene presidente della \"Fondazione Kobukai\".\nNella primavera del 1943 il fondatore decise di abbandonare tutti gli impegni fino ad allora presi nei confronti dell'esercito, della marina e del mondo delle arti marziali per rifugiarsi nella cittadina di Iwama, Prefettura di Ibaragi, dove si dedic\u00f2 all'agricoltura, coniugando la sua passione per le arti marziali all'amore per la natura.\n\u00c8 in questa fase che si venne a creare:\n\u00c8 questa l'epoca, dal dopoguerra in poi, in cui l'aikido fu presentato al pubblico e si venne a diffondere in tutto il mondo.\nEspansione dell'aikido nel mondo (dal 1947).\nNel 1947-1948 avvenne la riorganizzazione del \"Kobukai\" che diventa \"Fondazione Aikikai\"\" e Kisshomaru Ueshiba diventa Direttore Generale della Fondazione Hombu Dojo.\nIn questi anni emerge la figura di \"Koichi Tohei\", 8\u00ba dan, uno fra i migliori allievi del fondatore dal quale, negli anni dell'immediato dopoguerra, ricevette l'incarico di rappresentarlo quando eccellenti praticanti di altre arti marziali provenienti dall'intero territorio del Giappone \"ed anche dall'estero\", increduli sull'efficacia delle \"armoniose e non violente\" tecniche d'aikido, si recavano personalmente all'Hombu Dojo Aikikai di Tokyo per sfidare la fama d'invincibilit\u00e0 che l'aikido si stava procurando in Giappone e che man mano iniziava a diffondersi anche all'estero: nessuno di questi sfidanti fu mai in grado di superare il primo incontro con il valentissimo \"Tohei\", per cui il fondatore non ebbe mai pi\u00f9 bisogno di rispondere personalmente ad alcuna delle sfide che in quegli anni ancora si usava portare ai capiscuola dei vari stili delle arti marziali.\nLa qualit\u00e0 tecnica dell'aikido praticato da \"Tohei\" fece s\u00ec che nel maggio del 1956 il fondatore stesso gli conferisse l'incarico di \"\"Capo del corpo insegnanti\" (Shihan Bucho) dell'Hombu Dojo Aikikai e lo designasse quale inviato ufficiale e proprio rappresentante nelle prime occasioni di presentazione dell'aikido all'estero.\nNel 1953 Tohei si reca per la prima volta in occidente, alle isole Hawaii (localit\u00e0 occidentale di grande valenza strategica per il suo legame con i noti accadimenti di \"Pearl Harbor\" che segnarono l'inizio delle ostilit\u00e0 belliche verso gli U.S.A. da parte del Giappone), dove presenta l'aikido passando anche qui attraverso numerose sfide da parte degli increduli praticanti americani di svariate arti marziali, inclusi rappresentanti di vari corpi armati militari americani particolarmente addestrati nei tradizionali sistemi occidentali di lotta e di combattimento \"corpo a corpo\".\nTohei sbigott\u00ec talmente i suoi sfidanti americani, che la rivoluzionaria tecnica \"dolce ed armoniosa\" dell'aikido divenne immediatamente fortemente ambita in ogni parte degli U.S.A. e quindi fra gli anni 1953~1963 Tohei fu di fatto completamente assorbito nel compito di divulgazione dell'aikido attraverso oltre 21 stati degli U.S.A.\nL'opera di divulgazione dell'aikido negli U.S.A. culmin\u00f2 nel marzo del 1961, quando Ueshiba Morihei fu accompagnato da Tohei in un viaggio alle Hawaii e successivamente Tohei espanse la sua opera di diffusione nei diversi continenti del mondo.\nBen presto sulla scia del successo riportato da Tohei, altri allievi diretti del fondatore iniziarono a viaggiare per il mondo per far conoscere questa nuova disciplina giapponese e rendere partecipe il mondo intero del messaggio etico e spirituale in esso contenuto.\nNel 1967 viene inaugurato il nuovo Hombu Dojo; in occasione dell'inaugurazione il fondatore tiene \"la sua ultima dimostrazione in pubblico\". La citt\u00e0 di Tokyo riconosce ufficialmente l'insegnamento dell'aikido.\n\"Il 26 aprile 1969 il fondatore muore\", all'et\u00e0 di 86 anni. Gli viene conferita l'onorificenza postuma dello \"Zuihosho\".\nIl figlio Kisshomaru Ueshiba diviene il \"secondo Doshu\" dell'Hombu Dojo Aikikai, all'et\u00e0 di 48 anni.\nNel 1975 viene fondata la \"I.A.F.\" (International Aikido Federation), di cui il Doshu Kisshomaru Ueshiba viene nominato presidente a vita e nel 1976 si tiene a Tokyo il primo congresso della \"I.A.F.\" con la partecipazione di oltre 400 delegati da 29 nazioni.\n\"Il 4 gennaio 1999 muore Kisshomaru Ueshiba\", dopo 30 anni alla guida dell'Aikikai\nIl figlio \"Moriteru Ueshiba\" diviene il \"terzo Doshu\" dell'Hombu Dojo Aikikai, all'et\u00e0 di 48 anni, dopo 24 anni dalla sua prima apparizione in pubblico.\nOrigini ed evoluzione dell'aikido in Europa.\nNel processo di diffusione dell'aikido in Europa possiamo riconoscere lo stesso fenomeno di osmosi verificatosi in altre parti del mondo fra i pionieri occidentali dell'aikido da un lato e gli istruttori giapponesi dall'altro: i primi, dopo aver appreso i fondamenti dell'Arte all'Hombu Dojo Aikikai in Giappone (taluni anche direttamente dal fondatore, Morihei Ueshiba), ritornano in patria propagandando con ardore il messaggio ricevuto ed i secondi, in risposta alle sollecitazioni ricevute dalla presenza dei pionieri occidentali, accettano di essere inviati dall\"Aikikai Foundation\" in occidente (o ci arrivano di loro propria iniziativa) con la missione di sostenere l'opera di insegnamento profusa da questi primi pionieri occidentali dell'aikido.\nOrigini ed evoluzione dell'aikido in Italia.\nLa storia delle origini e dell'evoluzione dell'aikido in Italia \u00e8 innanzi tutto scandita dai periodi storici coincidenti con le fasi di nascita e di sviluppo della struttura organizzativa e didattica dell'aikido sul territorio italiano, che a loro volta corrispondono all'avvicendarsi in Italia degli istruttori giapponesi inviati dall'Hombu Dojo dell'Akikai del Giappone.\nLa quasi totalit\u00e0 degli italiani che per primi hanno appreso l'arte dell'aikido, a parte pochissimi pionieri che si sono recati personalmente all'Hombu Dojo Aikikai del Giappone, hanno infatti avuto quale \"culla aikidoistica\" il grembo dell'Aikikai Foundation del Giappone e, quali \"nutrici\", gli insegnanti giapponesi inviati appositamente in Italia dall'Ente aikidoistico giapponese.\nSi possono dunque individuare generazioni successive di aikidoisti, corrispondenti ad altrettanti momenti storici dello sviluppo e dell'evoluzione dell'aikido in Italia. Una prima generazione composta dai primi italiani allievi diretti dei maestri giapponesi, una seconda composta da aikidoisti pi\u00f9 giovani, in parte ancora allievi diretti dei maestri giapponesi ma che si relazionano sempre di pi\u00f9 in via principale con i propri istruttori italiani e sempre meno hanno un costante e stabile rapporto diretto con i maestri giapponesi che operano in Italia ed infine le successive generazioni di aikidoisti italiani che, ancora pi\u00f9 giovani, hanno di fatto un rapporto diretto esclusivamente con il proprio insegnante italiano e non si relazionano pi\u00f9 con alcun insegnante giapponese oppure solamente in modo saltuario ed occasionale.\nLa finalit\u00e0 dell'aikido.\nLa finalit\u00e0 dell'aikido non \u00e8 rivolta al combattimento n\u00e9 alla difesa personale, pur utilizzando per la sua pratica uno strumento tecnico che deriva dal Bud\u014d, l'arte militare dei samurai giapponesi; l'aikido mira infatti alla \"corretta vittoria\" (dal fondatore chiamata: \u6b63\u52dd \"masakatsu\") che consiste nella conquista della \"padronanza di se stessi\" (dal fondatore chiamata: \u543e\u52dd \"agatsu\", cio\u00e8 la \"vittoria su se stessi\"), resa possibile soltanto da una profonda conoscenza della propria natura interiore.\nCon questo, il fondatore dell'aikido voleva affermare che per cambiare il mondo occorre prima cambiare se stessi e ci\u00f2 significa che se si vuole veramente acquisire quella capacit\u00e0 che il fondatore dell'aikido definiva \u52dd\u65e9\u65e5 \"katsuhayabi\", cio\u00e8 di padroneggiare l'attacco proveniente da un potenziale avversario esattamente nell'istante e nella circostanza della sua insorgenza (nel Buddhismo Zen si direbbe: qui e ora), occorre aver preventivamente acquisito la capacit\u00e0 di padroneggiare pienamente se stessi.\nL'aikido, pur discendendo quindi direttamente dal \"Budo\" giapponese e pur conservando e utilizzando nella sua pratica tutto il bagaglio tecnico di un'arte marziale, non \u00e8 tuttavia finalizzato al combattimento e quindi a un risultato di tipo militare o di difesa personale, come potrebbe apparentemente sembrare osservando la sua pratica dall'esterno sul piano tecnico, ma \u00e8 finalizzato al risultato della scoperta e dello studio delle leggi di natura che regolano le dinamiche e le relazioni che entrano in gioco nel rapporto fra gli individui nell'occasione dell'instaurarsi di un conflitto e/o un combattimento fra di loro; a tal fine, pur utilizzando il patrimonio tecnico appartenuto alle arti marziali giapponesi, in particolare al daitoryu-jujutsu, e pur simulando circostanze di conflitto e di combattimento, l'aikido non condivide la finalit\u00e0 dell'uccisione dell'avversario e neppure dell'offesa dell'avversario allo scopo di realizzare una difesa personale.\nL'aspetto dell'arte marziale e/o della difesa personale si riconducono all'aikido solamente in modo indiretto, quale elemento secondario della pratica.\nL'animo che non si confronta.\nAnche se osservando dall'esterno il bagaglio tecnico dell'aikido, l'esecuzione delle sue applicazioni tecniche dimostrino possedere una possibilit\u00e0 di un efficace impiego nel combattimento reale, in questo modo di considerare la pratica dell'aikido si perde di vista l'aspetto sostanziale di esso, che consiste nel fatto che il combattimento quale arte marziale e/o la difesa personale non \u00e8 assolutamente la finalit\u00e0 di questa disciplina e qualora tale aspetto diventi, per un malinteso intendimento di questa disciplina, l'unico o comunque il principale scopo della pratica, ci\u00f2 sarebbe completamente fuorviante dalla finalit\u00e0 perseguita dal fondatore stesso dell'aikido, Morihei Ueshiba.\nChi pratica l'aikido secondo il suo corretto intendimento e finalit\u00e0, \u00e8 invece colui che ha maturato in s\u00e9 l'obiettivo primario della pratica di una \"disciplina interiore\" e trasferisce questa finalit\u00e0 anche nella propria normale vita quotidiana, nel proprio modo di essere e di porsi verso altri, che \u00e8 quello di colui il cui animo non si confronta.\nQuesto significa che, nell'avanzamento della pratica, l'aikidoka compie un percorso evolutivo nel quale il proprio spirito di competizione che inizialmente lo porta a lasciarsi spronare dal gusto e dal desiderio di confrontarsi con gli altri, man mano lascia il posto al gusto e al desiderio di confrontarsi con s\u00e9 stesso, interiorizzando la propria pratica nell'impegno di superare sistematicamente i propri limiti a prescindere dagli altri: questo \u00e8 il significato di possedere un \"animo che non si confronta\", il quale si realizza quando lo spirito di competizione si \u00e8 spostato dal confronto esteriore con gli altri al confronto interiore verso se stessi.\nL'aikido e la risoluzione dei conflitti.\nNell'aikido trova piena applicazione il tipico concetto orientale del principio di non resistenza nella sua pi\u00f9 alta espressione, il quale esprime esattamente il concetto opposto del noto principio occidentale \"frangar, non flectar\".\n\u00c8 importante per\u00f2 evidenziare come il concetto di \"non resistenza\" non significhi restare imbelli nei confronti di un ipotetico avversario; significa invece che la scelta fondamentale e prioritaria fra tutte le opzioni possibili volte alla risoluzione di un conflitto, consiste innanzi tutto nella ricerca della massima conservazione della propria integrit\u00e0 fisica, la quale \u00e8 possibile solamente quando ci si faccia scivolare di dosso il peso del conflitto senza subire le conseguenze che derivano dalla contrapposizione \"forza contro forza\".\nIl tipico esempio orientale del ramo del salice che flettendosi sotto il peso della neve abbondante se la fa scivolare di dosso lasciando che cada a terra per effetto della stessa azione del suo peso e in questo modo si mantiene ben integro e vegeto, simboleggia giustamente il \"principio di non resistenza\", al contrario del ramo della quercia che invece, non potendo sopportare lo stesso carico di neve e non volendosi piegare, si spezza e muore.\nIl \"principio di non resistenza\", non rende dunque imbelli o non porta ad accettare supinamente gli eventi e il compimento dei fatti, bens\u00ec educa e favorisce lo svilupparsi della capacit\u00e0 di sottrarsi agli eventuali effetti negativi delle azioni altrui, lasciando che queste ultime si esauriscano naturalmente senza che, per questo, ne derivi un danno per l'aikidoka.\nSolo in questo modo si pu\u00f2 giungere alla condizione di rendere vana la voglia e la volont\u00e0 aggressiva di un eventuale avversario e rimuovere quindi all'origine il presupposto del suo attacco (condizione chiamata dal fondatore: \"shin bu\"); infatti quand'anche, rimanendo nella logica occidentale del \"frangar, non flectar\", si riuscisse a sconfiggere l'avversario, poich\u00e9 anche costui \u00e8 in tale logica e avendo di conseguenza sub\u00ecto sicuramente dei danni, avr\u00e0 ancora di pi\u00f9 la voglia e la volont\u00e0 di rifarsi, alla prima occasione. In tal modo la difesa \u00e8 solamente provvisoria e apparente e si rimane esposti facilmente all'evenienza di essere nuovamente attaccati dall'avversario, che quindi continuer\u00e0 a costituire una continua e costante minaccia.\nQuesto \u00e8 l'ambizioso traguardo spirituale, morale e sociale dell'aikido, che chiede all'aikidoka di essere sempre prioritariamente disposto a rinunciare alla finalit\u00e0 di ricercare la sconfitta di colui che si \u00e8 posto nel ruolo di avversario, al contrario delle usuali discipline di combattimento che invece accettano di lasciarsi coinvolgere nell'antagonismo ed in tale ruolo si prefiggono lo scopo prioritario della risoluzione del conflitto attraverso il combattimento, cercando a tutti i costi di infliggere dei danni all'avversario anche a costo di ricevere anch'essi danni notevoli, pur di essere riusciti a portare comunque i propri attacchi all'avversario.\nLa difesa personale e l'arte marziale nell'aikido.\nL'aikido non \u00e8 una disciplina finalizzata al combattimento e fondata sulla ricerca dell'attacco risolutivo e del colpo offensivo definitivo, ma si fonda invece sulla ricerca del migliore comportamento difensivo atto ad evitare la contrapposizione e favorire il disimpegno dal combattimento, con la finalit\u00e0 di rimanere incolumi da danni ed offese: occorre quindi tener ben conto di questa sua peculiare caratteristica quando si voglia parlare dell'aikido nei termini di arte marziale e/o strumento di difesa personale.\nQuando le tecniche di aikido venissero usate per attaccare per primi portando un'offesa anzich\u00e9 usare queste tecniche per la difesa, esse verrebbero di fatto private del fulcro portante su cui si basa e si fonda la loro efficacia.\nLa difesa perseguita nell'Aikido diventa \"perfetta\" quando realizza quel comportamento che ottiene la perfetta immunit\u00e0 dell'aikidoka da danni ed offese: pertanto questo obiettivo viene sicuramente raggiunto innanzi tutto quando l'aikidoka riesce a non farsi coinvolgere in un combattimento oppure, in subordine a ci\u00f2, quando riesce a vanificare l'attacco dell'avversario ed a farlo desistere dai suoi propositi aggressivi ed offensivi.\nL'efficacia delle tecniche di aikido.\nNell'aikido si opera una distinzione preliminare per definire cosa s'intenda specificamente per \"efficacia\". Se si intende l'efficacia sotto il profilo prioritario ed esclusivo della difesa in quanto tale, allora l'Aikid\u014d pu\u00f2 considerarsi idoneo ed efficace nel raggiungere lo scopo della difesa personale, mentre se si intende invece l'efficacia seguendo il principio assai diffuso secondo cui il concetto di difesa \u00e8 visto sotto il profilo prioritario di riuscire ad arrecare all'avversario un'offesa risolutiva del conflitto prima che l'avversario sia riuscito a portare il proprio attacco risolutivo, allora la risposta non \u00e8 pi\u00f9 certa, poich\u00e9 non \u00e8 questa la finalit\u00e0 dell'aikido dichiarata dal suo fondatore, Morihei Ueshiba.\nInfatti secondo i principi dell'aikido la difesa che consente la risoluzione del conflitto non si ottiene nel momento in cui si \u00e8 causato all'avversario un'offesa od un danno risolutivo, poich\u00e9 in questo caso si devono porre in essere strategie e tattiche volte all'offesa e non alla difesa e non si deve pi\u00f9 quindi parlare di tecniche di \"difesa personale\" ma di \"offesa personale\", raggiunta attaccando possibilmente l'avversario prima che sia lui ad attaccare.\nIn quest'ultimo caso, poich\u00e9 le tecniche di difesa personale impiegate nell'aikido sono invece, secondo i principi di questa disciplina, estremamente specifiche nel prevedere il compito della difesa al punto che nella pratica dello studio dell'aikido sono prefissati i ruoli di attacco e di difesa, difficilmente esse manterrebbero la loro piena efficacia nel momento in cui fossero stravolte nella loro naturale e nativa impostazione, cio\u00e8 nel fine e nello scopo specifico per cui esse sono concepite, il quale non \u00e8 quello di arrecare un'offesa attaccando per primi, ma quello della realizzazione di un'efficace risposta di difesa basata sul contrattacco.\nPerci\u00f2 quando si affronta la questione dell'efficacia delle tecniche di aikido \u00e8 bene tener sempre presente che l'arte strategica e la specialit\u00e0 tecnica distintiva di questa disciplina \u00e8 quella di perseguire un'azione tattica mirata ad evitare la contrapposizione \"fin dal suo possibile insorgere\", attraverso uno specifico comportamento di disimpegno difensivo, non finalizzato all'attacco n\u00e9 tanto meno all'offesa.\nLa priorit\u00e0 strategica dell'aikidoka nella scelta della sua azione tattica difensiva \u00e8 quindi quella di arrivare alla risoluzione del conflitto senza subire offesa, impiegando le tecniche dell'aikido non nella ricerca di riuscire ad infliggere dei danni risolutivi all'avversario, ma essenzialmente al fine di disimpegnarsi da lui e dal combattimento stesso.\nNel contesto aikidoistico non si prende ovviamente in considerazione l'uso a distanza delle armi da fuoco, ma esclusivamente le possibilit\u00e0 di offesa e di difesa offerte dal corpo umano a mani nude e consentite dal corpo a corpo, anche eventualmente con l'impiego delle tradizionali armi bianche; i criteri di difesa su cui si fonda l'Aikido mantengono per\u00f2 tutta la loro valenza strategica, etica e morale, anche nel caso di conflitti che vedano la contrapposizione di armi differenti, cambiando naturalmente la parte tattica in modo opportuno ed adeguato secondo l'esigenza d'uso e di impiego richiesto dai sistemi d'arma utilizzati.\nLa corretta vittoria (\u6b63\u52dd \u543e\u52dd \u52dd\u65e9\u65e5 masakatsu agatsu katsuhayabi).\nNell'aikido il successo nell'azione di disimpegno dal combattimento \u00e8 indicato come il traguardo della \"corretta vittoria\" (dal fondatore chiamata \u6b63\u52dd \"masakatsu\"), per raggiungere la quale occorre allenare non solo il corpo ma soprattutto lo spirito per conquistare la \"padronanza di se stessi\" (dal fondatore chiamata \u543e\u52dd \"agatsu\", cio\u00e8 \"vittoria su di se stessi\") al fine di conseguire la capacit\u00e0 interiore della rinuncia al confronto, privilegiando sempre ed in ogni caso la strada del superamento del conflitto attraverso il disimpegno dall'antagonismo e dal combattimento.\nIn questo modo l'aikido persegue un tipo di difesa che vanifichi l'attacco dell'avversario controllando perfettamente la sua azione fin dal suo insorgere (condizione che il fondatore definiva \u52dd\u65e9\u65e5 \"katsuhayabi\"), senza giungere a produrgli dei danni e delle offese: l'aikidoka si pone cio\u00e8 nella condizione di salvaguardare la propria incolumit\u00e0 concedendo nel contempo all'avversario l'opportunit\u00e0 di convincersi a desistere dai suoi propositi offensivi, prima che l'aikidoka debba ricorrere, per legittima difesa, ad azioni coercitive nei confronti dell'avversario nel caso questi perseverasse nei suoi propositi offensivi reiterando il suo attacco.\nLa \"corretta vittoria\" indicata dal fondatore e perseguita dall'aikido (\u6b63\u52dd \u543e\u52dd \"masakatsu agatsu\") si consegue dunque quando si \u00e8 riusciti innanzi tutto ad evitare di ricevere un danno a seguito di un attacco offensivo, ma questo risultato da solo non \u00e8 sufficiente se contemporaneamente non si riesce a rimuovere all'origine ed esattamente nell'istante e nella circostanza della sua insorgenza (\u52dd\u65e9\u65e5 \"katsuhayabi\") anche la minaccia da cui il danno potenziale poteva giungere.\nPer ottenere ci\u00f2 all'aikidoka non \u00e8 sufficiente evitare le possibili conseguenze negative che possono derivargli dagli attacchi di potenziali avversari; \u00e8 anche indispensabile che ai potenziali avversari si renda possibile la convivenza civile e la conciliazione con l'aikidoka stesso, utilizzando quindi un'azione difensiva nei confronti dell'avversario che non gli infligga gi\u00e0 fin dall'inizio dei danni irreparabili, poich\u00e9 questi giungerebbero a bloccare un possibile eventuale positivo mutamento delle relazioni dell'avversario nei confronti dell'aikidoka, in direzione meno conflittuale.\nL'aikido, offre infatti la possibilit\u00e0 di scegliere un'azione di difesa estremamente efficace ma non offensiva e qualora questa scelta sia sufficiente a consentire di ottenere il perfetto controllo dell'avversario (\u52dd\u65e9\u65e5 katsuhayabi) e quindi la positiva risoluzione del conflitto, ci\u00f2 avviene senza obbligare l'aikidoka a ricorrere all'offesa per realizzare la propria difesa.\nIl bagaglio tecnico dell'aikido, estremamente ampio e flessibile, consente di scegliere una condotta d'intervento sull'azione avversaria anche solamente per stornarne gli effetti potenzialmente dannosi; in secondo luogo consente l'eventuale recupero dell'avversario nei confronti delle sue relazioni con l'aikidoka in quanto l'avversario, non essendo riuscito nel suo iniziale intento offensivo e non avendo ancora sub\u00ecto nel contempo dei danni dall'azione difensiva dell'aikidoka, \u00e8 ancora in tempo a scegliere non solo di desistere dal suo manifestato atteggiamento offensivo nel timore di dover soccombere qualora insistesse nel suo proposito, ma pu\u00f2 ancora anche scegliere di lasciarsi di buon grado condurre dall'aikidoka verso il concepimento di un bene comune superiore a quello del conflitto da lui originato ed eventualmente, memore del rispetto ricevuto, lasciarsi condurre verso la realizzazione di una socializzazione ed una pacificazione che lui prima non concepiva.\n\u00c8 questo il modo in cui, entro certi limiti, l'aikido pu\u00f2 consentire di rispettare l'integrit\u00e0 dell'avversario offrendo nel contempo all'aikidoka la possibilit\u00e0 di sottrarsi agli effetti dannosi dell'attacco di cui \u00e8 fatto oggetto: il bagaglio tecnico dell'aikido \u00e8 talmente ampio e diversificato da consentire all'occorrenza di portare anche efficaci azioni coercitive sull'avversario e la sua integrit\u00e0, in questo caso, potr\u00e0 essere condizionata dalla possibilit\u00e0 da parte dell'aikidoka di mantenere comunque prioritariamente la propria incolumit\u00e0, in accordanza con il principio fondamentale della salvaguardia del diritto alla legittima difesa in funzione dell'imperativo naturale dettato dalla legge dell'istinto di sopravvivenza.\nL'aspirazione a realizzare queste condizioni rendendo possibile \"porre in atto la propria difesa senza dover obbligatoriamente ricorrere all'offesa\", \u00e8 il traguardo spirituale ed il valore etico e morale che l'aikido propone alla societ\u00e0 civile.\nLa pratica dell'aikido.\nNella tradizione giapponese della trasmissione della conoscenza dell'Aikid\u014d, il Maestro spiega l'Aikid\u014d attraverso le parole, fornendo la visualizzazione razionale della tecnica rivolgendosi alla mente ed alla comprensione intellettuale dell'allievo che quindi apprende la spiegazione della tecnica con la mente ed il Maestro insegna invece l'Aikid\u014d attraverso il corpo con l'esempio della propria pratica sul tatami, fornendo la visualizzazione dell'esecuzione concreta e fisica della tecnica, trasferendo \u4ee5\u5fc3\u4f1d\u5fc3 \"I shin den shin\"\" all'allievo la corretta dinamica fisica della tecnica attraverso la comunicazione del corretto impulso interiore e della corretta postura della mente e dell'animo, che costituiscono il presupposto ed il fondamento dell'efficacia dei movimenti.\nIl corpo \u00e8 lo strumento cognitivo e di apprendimento dell'aikido.\nSolamente il trasferimento diretto della capacit\u00e0 fisica e concreta di esecuzione della tecnica al di l\u00e0 della sua razionalizzazione e comprensione intellettuale, ha la capacit\u00e0 di generare nell'allievo il corretto apprendimento della tecnica attraverso la ricerca dell'imitazione del Maestro, sia nel movimento del corpo sia nell'azione del \"koky\u016b\" impresso dal Maestro allo svolgimento dell'azione dinamica della propria tecnica.\nL'ideogramma \u5fc3 \"shin\" significa \"cuore\", \"mente\", \"spirito\".\n\u4ee5\u5fc3 \"I shin\" significa \"di cuore\" o \"dal cuore\", \"dalla mente\", \"dallo spirito\".\n\u4f1d\u5fc3 \"den shin\" significa \"dire al cuore\", \"dire alla mente\", \"dire allo spirito\".\nL'espressione \u4ee5\u5fc3\u4f1d\u5fc3 \"I shin den shin\" significa dunque trasmissione per partecipazione diretta del proprio animo, per coinvolgimento diretto nel medesimo \"sentire\", al di l\u00e0 delle parole, fra Maestro ed allievo.\nCi\u00f2 significa che non si pu\u00f2 trasmettere la conoscenza dell'Aikid\u014d solamente con le parole ed i concetti, cio\u00e8 con delle spiegazioni razionali di tipo cattedratico cos\u00ec come l'insegnamento \u00e8 normalmente inteso da noi in occidente.\nNella tradizione delle discipline orientali e dell'Aikid\u014d in particolare, la trasmissione della conoscenza appartiene invece alla sfera pi\u00f9 sottile e pi\u00f9 profonda del sentire, cio\u00e8 del proprio intimo modo di essere non solo sul tatami ma nella stessa vita quotidiana e del modo di porsi in relazione alla pratica.\nIl Maestro deve dunque avere la capacit\u00e0 non solo di spiegare razionalmente ai suoi allievi le tecniche di Aikid\u014d, ma deve soprattutto essere in grado di insegnarle attraverso la dimostrazione della dinamica del proprio corpo, nell'azione fisica e concreta di fornire l'esempio di come la tecnica deve essere eseguita.\nPer questo motivo tradizionalmente la lezione di aikido inizia con esercizi di respirazione e concentrazione con cui il Maestro genera attorno a s\u00e9 quella particolare atmosfera di empatia fra gli allievi e la sua persona che funge da stimolo all'emulazione e che induce l'allievo ad apprendere a sua volta il movimento con il proprio corpo per emulazione del Maestro, memorizzandola non con la mente e la memoria del pensiero ma nel corpo stesso, sedimentandola nella propria sfera istintuale attraverso l'azione eseguita dal proprio corpo nella ripetizione sistematica degli stessi movimenti, finch\u00e9 questi non diventino un'azione del tutto spontanea alla cui esecuzione non necessiti pi\u00f9 il supporto del ricordo mentale e del pensiero.\nLa didattica dell'Aikid\u014d \u00e8 dunque un'attivit\u00e0 assai delicata, che necessita di essere adeguatamente sostenuta in entrambe le sue due componenti essenziali: la spiegazione verbale, razionale e concettuale delle tecniche, consistente nella comunicazione della parte \"esprimibile\" dell'Aikid\u014d e l'insegnamento della parte \"inesprimibile\", consistente nella comunicazione dell'apprendimento di una realt\u00e0 che pu\u00f2 avvenire esclusivamente attraverso la trasmissione \u4ee5\u5fc3\u4f1d\u5fc3 \"I shin den shin\".\n\"L'Aikid\u014d s'insegna quindi con l'esempio, s'impara per imitazione ed emulazione del Maestro, si memorizza fisicamente nel corpo e nella sfera istintuale\".\nInsegnamento significa trasmissione \u4ee5\u5fc3\u4f1d\u5fc3 \"I Shin den Shin\", cio\u00e8 trasmissione senza le parole ed al di l\u00e0 delle parole.\nArmi.\nLe armi utilizzate in aikido tradizionalmente includono: \"j\u014d\" (bastone di legno), \"bokken\" (spada di legno), e \"tant\u014d\" (coltello). Oggi alcune scuole includono tecniche di disarmo. Viene insegnato, talvolta, a trattenere armi, integrando gli aspetti armati con quelli disarmati. Altri, come lo stile Iwama di Morihiro Sait\u014d, solitamente trascorrono molto tempo con \"bokken\" e \"j\u014d\", praticato rispettivamente sotto il nome di \"aiki-ken\", e \"aiki-j\u014d\". Il fondatore ha sviluppato gran parte dell'aikido a mano nuda dai tradizionali movimenti di spada e di lancia, ma la pratica di questi movimenti non \u00e8 solo finalizzata a favorire la maggiore comprensione sull'origine delle tecniche e dei movimenti, ma serve principalmente a rafforzare i concetti di distanza, movimenti dei piedi, presenza connessione con i propri compagni di allenamento.\nVestiario e gradi.\nI praticanti di Aikido, (comunemente chiamati \"aikid\u014dka\" fuori dal Giappone), generalmente valutano i progressi raggiunti con la promozione attraverso l'avanzamento in una serie di \"gradi\" (\"ky\u016b\"), seguito poi da un'altra serie di \"gradi\" (\"dan\"), nel rispetto delle procedure di esame formali. Alcune organizzazioni di aikido utilizzano semplicemente la cintura bianca e la cintura nera, per distinguere i gradi dei praticanti e per differenziare i gradi inferiori e superiori, anche se vengono utilizzati alcuni colori di cintura. I requisiti d'esame sono variabili, quindi un particolare grado all'interno di una organizzazione non \u00e8 paragonabile o intercambiabile con quello di un'altra. Alcuni dojo non consentono agli studenti di poter far l'esame di \"dan\" se non si sono raggiunti almeno i 16 anni d'et\u00e0.\nL'uniforme utilizzata per la pratica dell'aikido (\"aikid\u014dgi\") \u00e8 similare all'uniforme utilizzata nella maggior parte delle arti marziali moderne (\"keikogi\") ; semplici pantaloni con una giacca avvolgente, solitamente di colore bianco. Vengono utilizzati con cotone spesso (\"judo\") o sottile (\"karate\"). I praticanti di aikido possono indossare inoltre un particolare pantalone molto ampio chiamato \"hakama\". Nella maggior parte dei dojo indossare l'hakama \u00e8 riservato a coloro che hanno conseguito almeno il grado di 1\u00ba dan. In alcuni dojo l'uso dell'hakama \u00e8 invece consentito a partire dal grado di 1\u00ba kyu, ed in altri ancora \u00e8 sempre consentito ai praticanti di sesso femminile. Nell'aikido il colore dell'hakama deve essere nero oppure blu. In particolare, non sono consentiti hakama di colore chiaro, in segno di rispetto verso il fondatore (O Sensei) che si dice fosse solito portare hakama di colore bianco."}
{"id": "296674", "revid": "765341", "url": "https://it.wikipedia.org/wiki?curid=296674", "title": "Laveggio", "text": "Il torrente Laveggio \u00e8 un immissario del Lago di Lugano.\n\u00c8 un ruscello di pianura. Ha le sue sorgenti nei prati di \"Santa Margherita\" sobborgo a sud del comune di Stabio a pochi metri dal confine italiano e dal letto di un altro fiume: il Lanza.\nStoria.\nIn quel luogo, prima del 1925, il terreno era paludoso. Il ruscello aveva un percorso tortuoso, che formava qua e l\u00e0 pozze d'acqua stagnante. Intorno crescevano erbe acquatiche, canneti, e volavano zanzare e altri insetti.\nNel 1925, in previsione della costruzione della ferrovia della Valmorea, il terreno fu prosciugato e reso coltivabile con l'incanalamento del fiume.\nPrima il corso dell'acqua era tortuoso e ricco di meandri; essi si formano quando il fiume incontra, lungo il suo corso, degli ostacoli (sassi, alberi, terreno compatto, ecc.). Se non riesce a superarli, il rcorso d'acqua devia il suo percorso.\nOgni 50\u00a0m circa sono state scavate delle vasche, allo scopo di diminuire la velocit\u00e0 dell'acqua, che, se troppo elevata, non permette il riformarsi degli habitat naturali di un fiume di pianura.\nCorso del rivo.\nNella parte iniziale del suo corso riceve da destra un affluente proveniente dal comune di Bizzarone in territorio italiano talvolta anch'esso segnato col nome di Laveggio ma comunemente conosciuto come \"Punt\u00edn\". Il torrente attraversa la \"Campagnadorna\", passa tra Genestrerio e Ligornetto. Nella zona del \"Pizzuolo\" a Rancate, sono stati ricostruiti alcuni meandri, che erano stati distrutti e deviati, durante la costruzione della superstrada.\nA Mendrisio il ruscello scorre per alcune centinaia di metri sottoterra per superare il \"nastro d'asfalto\" creato dall'autostrada e dai suoi svincoli. Poi nella pianura di San Martino, vicino alle piscine comunali, incontra il suo principale affluente, il \"Mor\u00e9\", che scende dal Monte Generoso, passando da \"Somazzo\" e \"Salorino\".\nPoi pi\u00f9 avanti riceve l'acqua dall'impianto di depurazione del Consorzio tra 13 comuni del Mendrisiotto.\nL'ultimo pezzo del corso d'acqua \u00e8 praticamente rettilineo e sfocia nel lago di Lugano (o Ceresio) nel territorio di Riva San Vitale in vicinanza del confine con Capolago.\nLa maggior parte del rivo Laveggio ha subito grossi interventi da parte dell'uomo; cercando di incanalare il suo corso, si sono prosciugate e rese coltivabili molte terre, soprattutto nella pianura di Stabio, di San Martino e quella verso Capolago e Riva San Vitale. \u00c8 uno dei pochi corsi d'acqua a sud dell'arco alpino che non scorre verso il mare (sud) ma nella direzione opposta (verso nord).\nAmbiente.\nQueste terre bonificate dall'uomo servivano ai contadini per le loro coltivazioni di cereali, ortaggi, tabacco e per ricavarne prati da falciare. Oggi su queste pianure si assiste all'insediamento di capannoni industriali e di fabbriche. Molta parte di queste terre \u00e8 stata sacrificata per la costruzione di strade e di autostrade. Cos\u00ec l'agricoltura ha perso l'importanza di una volta: oggi i grossi agricoltori che lavorano in queste zone hanno edificato serre in vetro e plastica per la produzione rapida di ortaggi e lavorano le terre con l'aiuto di grossi macchinari.\nOltre alle grandi modifiche che abbiamo visto, il fiume ha sub\u00ecto e subisce tuttora molti rischi d'inquinamento, dovuti alla presenza di fabbriche, di molti depositi di carburante, di un'agricoltura meccanizzata e intensiva che usa fertilizzanti, concimi e diserbanti chimici. Si \u00e8 cercato di arginare questo problema, proibendo che gli scarichi delle case e delle fabbriche vadano a finire direttamente nel fiume e costruendo una lunga rete di canalizzazioni per raccogliere le acque pi\u00f9 sporche. Queste confluiscono nel depuratore, che permette di pulire queste acque inquinate prima d'immetterle nel lago di Lugano.\nIl rivo Laveggio, che una volta aveva un ruolo molto importante nella vita degli uomini di questa regione (l'acqua serviva per irrigare i campi, per fare il bucato, come fonte di energia per mulini e segherie), ha perso la sua importanza e sembra essere pi\u00f9 un impedimento, per le nuove attivit\u00e0 dell'uomo. Era luogo di svago, come polmone verde e come luogo dove ritrovare, se \u00e8 possibile, un contatto migliore con la natura."}
{"id": "296678", "revid": "11497", "url": "https://it.wikipedia.org/wiki?curid=296678", "title": "Spirituale", "text": ""}
{"id": "296679", "revid": "1782831", "url": "https://it.wikipedia.org/wiki?curid=296679", "title": "Era (Myst)", "text": "Nei giochi della serie di \"Myst\", Era (\"sehv\" in D'ni) \u00e8 il nome che gli D'ni usano per indicare un \"universo\" o una \"realt\u00e0\" alternativi.\nDefinizione di \"Era\".\nSecondo la cosmologia D'ni, il Creatore Yahvo cre\u00f2 il Terokh Jeruth, il Grande Albero delle Possibilit\u00e0, che possiede un numero infinito di foglie, e ognuna di esse \u00e8 un\"Era\". Secondo questa concezione ogni \"Universo\" \u00e8 perci\u00f2 una singola foglia, che appartiene ad un ramo, il quale appartiene ad un altro ramo e cos\u00ec via, e in ultimo tutti appartengono al Grande Albero. La teoria \u00e8 essenzialmente un esempio di quello che oggi si chiamerebbe multiverso.\nI capostipiti degli D'ni, i Ronay di Garternay, svilupparono quella che essi chiamarono L'Arte (\"Gestoy\"): essa permetteva loro di scrivere \"Libri di collegamento\" capaci di creare un legame tra le Ere, permettendo il viaggio verso l'Era descritta nel libro.\nLa scelta della parola \"Era\" (nella versione originale inglese di Myst, \"Age\") pu\u00f2 apparire fuorviante: le differenti Ere non sono infatti epoche diverse, ma vere e proprie realt\u00e0 parallele. Una possibilit\u00e0 \u00e8 che gli D'ni si riferissero all'infinit\u00e0 dello spazio e del tempo del multiverso del Grande Albero; oppure, meno probabilmente, che descrivano gli stadi futuri o passati della storia dell'Universo.\nAttraverso i vari giochi si vede come la maggior parte delle Ere fosse scritta a partire da un tema centrale. Questi temi variano dal piccolo scoglio nell'oceano dell'Era della Nave di Pietra alle giungle di Rifugio, anche se spesso la maggior parte di un'Era rimane sconosciuta e non visitata.\nQuesti temi centrali secondo Atrus forniscono stabilit\u00e0 alle Ere, per questo nelle sue Ere, e in Reeleshan in particolare, Atrus scrive nei suoi diari di come cerchi di bilanciare attentamente vari temi per rendere feconda l'Era e facilitare lo sviluppo della civilt\u00e0.\nSebbene le Ere vengano spesso descritte o battezzate a seconda delle caratteristiche della zona o isola normalmente abitata, l\"Era\" vera e propria non termina qui.\nIl fatto che molte Ere, specialmente quelle scritte da poche persone, siano molte volte delle isole \u00e8 dovuto al fatto che tali spazi sono pi\u00f9 semplici da descrivere e da \"creare\".\nSe alcune Ere famose come D'ni, Terahnee o Releeshan costituiscono delle eccezioni \u00e8 perch\u00e9 i loro abilissimi creatori, come Ri'neref o Atrus vi hanno trascorso sopra svariati anni di lavoro.\nI Libri Descrittivi e i Libri di Collegamento.\nIn Riven, leggendo i vari diari trovati durante il gioco si conoscono molti altri particolari sulle Ere e le loro origini e caratteristiche.Innanzitutto bisogna fare una distinzione tra i libri descrittivi e i libri di collegamento, anche se poi si riveleranno essere due oggetti complementari tra loro.Bisogna partire dal presupposto che,al contrario di quello che asserisce Gehn in Riven, le Ere non sono create dai D'ni,ma sono mondi che esistono gi\u00e0. Il primo libro, quello descrittivo, appunto \"descrive\" (e conduce a) una nuova Era e viene scritto in un unico esemplare (la scrittura di un'Era pu\u00f2 avere successo solo se si tengono a bada diversi fattori che di per s\u00e9 hanno origine da una sorta di caos cosmico derivato dalla presenza di un'infinit\u00e0 di universi diversi tra loro),del tutto inesplorata, mentre il libro di collegamento permette di raggiungere un'era gi\u00e0 scoperta e \"modificata\",e ne pu\u00f2 essere scritto in pi\u00f9 copie:in altre parole non ci pu\u00f2 collegare ad un mondo totalmente nuovo ma solo a mondi gi\u00e0 visitati. Il libro descrittivo \u00e8 l'unico che permette di apportare delle modifiche all'Era scoperta, tenendo per\u00f2 ben a mente le regole dell'Arte, che puntano sui sistemi bilanciati,in quanto modificare senza criterio il mondo scoperto porterebbe di conseguenza a scoprirne un altro del tutto diverso,non permettendo pi\u00f9 la modifica e il collegamento al mondo precedentemente scoperto. Di conseguenza i libri di collegamento seguono la stessa sorte.Distruggere un libro descrittivo non distrugge l'Era (che esisteva prima della creazione del libro) ma semplicemente toglie ogni possibilit\u00e0 di raggiungerla.Quando si scrive un libro descrittivo si entra \"in contatto\" con uno degli innumerevoli universi del cosiddetto multiverso,attraverso le caratteristiche che lo scrittore inserisce nel libro,(si presuppone che gli sviluppatori del gioco abbiano ripreso alcune teorie sui mondi paralleli dalla meccanica quantistica)che, essendo le realt\u00e0 quantiche praticamente infinite e tutte possibili, trovano un riscontro in una realt\u00e0 casuale, che combacia in tutto e per tutto in quello scritto nel libro. Inoltre se lo scrittore non \u00e8 abile nell'usare l'Arte e crea delle contraddizioni all'interno dell'Era, questa diverr\u00e0 instabile e collasser\u00e0 su se stessa.\nLista.\nQuella che segue \u00e8 una lista delle Ere menzionate o visitabili nella Saga di Myst.\nTra parentesi l'opera in cui appaiono:\nEre Primordiali.\nEsistono anche alcune \"Ere\" che non sono mai state scritte, e altre che fanno semplicemente parte della religione D'ni, come:"}
{"id": "296680", "revid": "32924", "url": "https://it.wikipedia.org/wiki?curid=296680", "title": "Ere (Myst)", "text": ""}
{"id": "296681", "revid": "1821847", "url": "https://it.wikipedia.org/wiki?curid=296681", "title": "Geoffrey Lawrence", "text": "Nel 1946 fu uno dei due magistrati britannici designati a rappresentare il Regno Unito nel contesto del Processo di Norimberga a carico dei criminali di guerra nazisti. Fu inoltre il giudice che, in tale contesto, presiedette la camera di consiglio che il 30 settembre 1946 si riun\u00ec prima di emettere la sentenza."}
{"id": "296682", "revid": "124224635", "url": "https://it.wikipedia.org/wiki?curid=296682", "title": "Sottoclasse (tassonomia)", "text": "In biologia una sottoclasse \u00e8 una categoria (pi\u00f9 precisamente un rango tassonomico) della classificazione scientifica degli organismi viventi. Si tratta di una categoria intermedia, tra classe e ordine. In alcuni casi esistono ulteriori suddivisioni delle sottoclassi di grado superiore all'ordine: le infraclassi e i superordini. Le sottoclassi di piante, alghe e funghi hanno rispettivamente i suffissi \"-idae\", \"-phycidae\" e \"-mycetidae\". Un esempio di sottoclasse \u00e8 \"Theria\", a cui appartiene l'uomo."}
{"id": "296688", "revid": "11527", "url": "https://it.wikipedia.org/wiki?curid=296688", "title": "Ms. Pac Man", "text": ""}
{"id": "296689", "revid": "11527", "url": "https://it.wikipedia.org/wiki?curid=296689", "title": "Ms Pac Man", "text": ""}
{"id": "296690", "revid": "44495994", "url": "https://it.wikipedia.org/wiki?curid=296690", "title": "Media geometrica", "text": ""}
{"id": "296692", "revid": "11527", "url": "https://it.wikipedia.org/wiki?curid=296692", "title": "Pacman", "text": ""}
{"id": "296700", "revid": "6923", "url": "https://it.wikipedia.org/wiki?curid=296700", "title": "General Computer Corporation", "text": "La General Computer Corporation \u00e8 stata una delle prime aziende di videogiochi e fu fondata da Doug Macrae e Kevin Curran.\nL'azienda debutt\u00f2 con il gioco \"Super Missile Attack\", che fu venduto come scheda di espansione per Missile Command. L'Atari fece loro causa per questo, ma fu poi ritirata dopo che Macrae e Curran si accordarono per sviluppare giochi per Atari, smettendo di produrre schede di espansione senza permesso. Il loro progetto successivo fu Ms. Pac-Man, che svilupparono come miglioramento per Pac-Man. Portarono poi il gioco alla Midway Games e lo vendettero come seguito di Pac-Man.\nAutori di altri giochi arcade per l'Atari, come Food Fight, Macrae e Curran hanno prodotto anche diverse cartucce per console Atari. Tra queste, la versione per Atari 2600 di Ms. Pac-Man e Centipede e oltre met\u00e0 delle cartucce per Atari 5200. Hanno inoltre collaborato al progetto dell'Atari 7800 e realizzato le prime cartucce per quell'unit\u00e0.\nBibliografia.\n Kent, Steven L. \"The Ultimate History of Video Games\". ISBN 0-7615-3643-4"}
{"id": "296705", "revid": "899609", "url": "https://it.wikipedia.org/wiki?curid=296705", "title": "Favicon", "text": "Favicon (in inglese: , in italiano: ) \u00e8 un termine inglese, contrazione di \"favorite icon\". In informatica indica un'icona associata a una particolare pagina web. Solitamente la favicon \u00e8 una piccola immagine, spesso un logo, pertinente ai contenuti del sito web correlato. La favicon viene visualizzata alla sinistra dell'URL nella barra degli indirizzi di un browser, nel momento in cui si naviga su un sito che ne \u00e8 provvisto. L'icona \u00e8 inoltre visualizzata nel menu dei \"preferiti\" di un browser. Nata come funzionalit\u00e0 di Microsoft Internet Explorer versione 5, in seguito \u00e8 stata integrata su molti altri browser, tra cui Firefox, Opera, Safari, Chrome e Konqueror.\nStoria.\nA marzo del 1999, la Microsoft pubblic\u00f2 Internet Explorer 5, che introdusse le favicon per la prima volta. Inizialmente le favicon erano file di computer chiamati \"favicon.ico\" messe all'interno della cartella radice di un sito web. Era usato nella sezione link \"Preferiti\" di Internet Explorer e compariva vicino all'indirizzo URL della barra degli indirizzi se la pagina era salvata in \"Preferiti\". Un inconveniente per la privacy era che il numero di visitatori che avevano aggiunto l'indirizzo a \"Preferiti\" poteva essere stimato dalle richieste di scaricamento del file favicon dal server. Questo inconveniente non \u00e8 pi\u00f9 presente, dal momento che tutti i browser odierni caricano il file favicon per mostrarlo nella barra degli indirizzi indipendentemente dal fatto che il sito sia stato aggiunto ai \"Preferiti\".\nStandardizzazione.\nIl formato favicon \u00e8 stato standardizzato dal World Wide Web Consortium (W3C) nelle specifiche HTML 4.01, pubblicate a dicembre del 1999, e successivamente nelle specifiche XHTML 1.0 pubblicate a gennaio del 2000. Lo standard prevede un \"elemento di tipo link\" con un \"attributo Rel\" nel tag HEAD del documento per la definizione del formato, del nome e del percorso del favicon. Diversamente dallo schema precedente, il file pu\u00f2 essere in una cartella di un sito web esterno e avere un formato file immagine.\nNel 2003 il formato .ico \u00e8 stato registrato con la Internet Assigned Numbers Authority (IANA) sotto il tipo MIME. Ciononostante, quando si usa il formato .ico per mostrare immagini, Internet Explorer non pu\u00f2 mostrare file forniti con quel tipo MIME standard. Una soluzione per Internet Explorer potrebbe essere quella di associare l'estensione .ico al tipo MIME non standard \"image/x-icon\" nella configurazione dei server web.\nGoogle ha iniziato ad inserire le favicon dei siti web nei suoi risultati di ricerca.\nUtilizzo.\nPer aggiungere la favicon ad una pagina web \u00e8 disponibile un apposito tag HTML per specificare la posizione dell'file all'interno del server web. Il tag viene posto nella sezione \"head\" di un file HTML con sintassi:\nIn questo modo ogni immagine delle giuste dimensioni (16\u00d716 o 32\u00d732 ma anche 48\u00d748 pixel, se .ico) pu\u00f2 essere usata come favicon; alternativamente al formato .ico possono essere usati anche i formati .gif e .png di qualsiasi dimensione. Inoltre sfruttando le potenzialit\u00e0 del formato .gif \u00e8 possibile creare delle favicon animate, anche se sono supportate solo da alcuni browser.\nPer usare i formati GIF o PNG i tag rispettivamente necessari sono:\noppure:\nSe si carica una favicon per la prima volta, oppure si sostituisce una precedente, per visualizzarla nel browser pu\u00f2 essere necessario cancellare la cache, non essendo a volte sufficiente ricaricare la pagina.\nSupporto dei tipi di favicon.\nRaccomandazione HTML5 per le icone in pi\u00f9 dimensioni.\nL'attuale specifica HTML5 consiglia di specificare pi\u00f9 dimensioni per le icone, utilizzando gli attributi codice_1all'interno di un tag &lt;link&gt;. \u00a0\u00c8 possibile fornire pi\u00f9 formati di icone, inclusi formati \"contenitore\" come i file Microsoft .ico e Macintosh .icns, nonch\u00e9 file di grafica vettoriale scalabile includendo il tipo di contenuto dell'icona nel formato codice_2all'interno del tagcodice_3\nA partire da iOS 5, i dispositivi mobili Apple ignorano la raccomandazione HTML5 e utilizzano invece il metodo proprietariocodice_4. Il browser web Google Chrome, tuttavia, selezioner\u00e0 la dimensione corrispondente pi\u00f9 vicina da quelle fornite nelle intestazioni HTML per creare icone di applicazioni di 128\u00d7128 pixel, quando l'utente sceglie \"Crea collegamenti all'applicazione...\" dal menu \"Strumenti\".\nIcone della schermata iniziale sui dispositivi mobili.\nSu iPhone e iPad Apple, cos\u00ec come sui dispositivi mobili Android, gli utenti possono aggiungere pagine web in formato icona come scorciatoie (anzich\u00e9 ogni volta digitale l'indirizzo sul browser) alla loro schermata iniziale. Queste icone di collegamento sono simili alle normali app e gli sviluppatori web possono fornire icone dedicate ai collegamenti su schermo in modo che l'utente non le confonda con le app installate sul proprio dispositivo e capisca subito di quale collegamento si tratta.\nDispositivi Apple.\nPer i dispositivi Apple con il sistema operativo iOS versione 1.1.3 o successiva, gli utenti possono \"aggiungere\" un sito Web alla schermata iniziale utilizzando il pulsante \"Aggiungi alla schermata iniziale\" all'interno del comando \"condividi\" in Safari.\nFunziona per qualsiasi sito web. Ma affinch\u00e9 iOS visualizzi il collegamento con un'icona, un sito Web deve fornire un codice_5nella sezione codice_6dei documenti serviti dal sito Web. Se l'icona personalizzata non viene fornita, nella schermata iniziale verr\u00e0 invece inserita una miniatura della pagina Web.\nLe dimensioni dell'icona dell'app nelle diverse classi di dispositivi sono diverse. Le dimensioni consigliate per le icone sono 152x152 per iPad (fino all'iPad 2, uscito nel 2011), 167x167 per iPad con schermi Retina (iPad 3 e successivi) e 180x180 per iPhone. Se non viene fornita alcuna icona della dimensione corrispondente, iOS sceglier\u00e0 l'icona pi\u00f9 grande codice_7e la ridimensioner\u00e0 automaticamente.\n codice_8\n codice_9\nIl file icona a cui fa riferimento codice_4viene modificato per aggiungere angoli arrotondati. Nelle versioni iOS precedenti a iOS 7, venivano aggiunti un'ombra esterna e una lucentezza riflettente e con codice_11potrebbe essere fornita un'icona per indicare ai dispositivi di non applicare una lucentezza riflettente sull'immagine.\nNeanche i browser o i dispositivi mobili richiedono HTML per recuperare queste icone. La radice del sito Web \u00e8 la posizione predefinita per il file codice_12(in ordine di priorit\u00e0).\nDispositivi Android.\nSui dispositivi Android, gli utenti possono utilizzare la funzione \"Aggiungi alla schermata iniziale\" nel menu degli strumenti di Chrome per aggiungere una pagina Web alla schermata iniziale.\nFunziona anche per qualsiasi sito Web, ma se non viene fornita alcuna favicon, viene utilizzata un'icona generica. Poich\u00e9 le icone delle app Android hanno una dimensione di 48x48 punti, il sito web dovrebbe fornire le favicon con dimensioni multiple di 48x48 pixel. Per i moderni dispositivi ad alta risoluzione, Google consiglia di fornire icone in 192x192 pixel.\n codice_13\n codice_14\nAndroid supporta anche i file Web Manifest, che consentono di integrare i siti Web in modo pi\u00f9 approfondito con il sistema. Un Web Manifest \u00e8 un file JSON che specifica i metadati per un'app Web progressiva. Consente allo sviluppatore di fornire non solo le icone, ma anche un nome breve da visualizzare sulla schermata iniziale e i colori del tema. Tuttavia, non \u00e8 necessario fornire un file manifest affinch\u00e9 il comando \"Aggiungi alla schermata iniziale\" funzioni.\nFavicon animate.\nVari browser come Chrome, Firefox e Opera supportano l'animazione delle favicon. Dal 2001 \u00e8 stata aperta una segnalazione di bug per Firefox che richiede un modo per disabilitare questa funzione.\nLimitazioni e critiche.\nLa favicon pu\u00f2 portare a tempi lenti di caricamento della pagina ed errori 404.\nIl W3C non ha standardizzato l'attributo rel, quindi ci sono altre parole chiave come \"shortcut icon\" che sono accettate anche dallo user agent.\nLe favicon vengono spesso manipolate nell'ambito di attacchi di phishing o intercettazioni contro le pagine Web HTTPS. Molti browser Web visualizzano le favicon vicino ad aree dell'interfaccia utente del browser Web, come la barra degli indirizzi, che vengono utilizzate per comunicare se la connessione a un sito Web utilizza un protocollo sicuro come TLS. Modificando la favicon rendendola un'immagine familiare come un lucchetto, un utente malintenzionato pu\u00f2 tentare di indurre l'utente a pensare di essere connesso in modo sicuro al sito Web visualizzato. Gli strumenti di attacco man-in-the-middle automatizzati come SSLStrip utilizzano questo trucco. Per eliminare questo, alcuni browser Web come Firefox o Google Chrome visualizzano la favicon all'interno della scheda mentre mostrano lo stato di sicurezza del protocollo utilizzato per accedere al sito Web accanto all'URL.\nPoich\u00e9 le favicon si trovano solitamente alla radice della directory del sito sul server, possono essere utilizzate con una certa affidabilit\u00e0 per rivelare se un client Web \u00e8 connesso a un determinato servizio. Funziona sfruttando la funzionalit\u00e0 di reindirizzamento dopo il login di molti siti Web, richiedendo la favicon in un URL di reindirizzamento dopo il login e testando la risposta del server per discernere se all'utente viene fornita la risorsa richiesta (il che significa che l'utente \u00e8 loggato al servizio), o invece reindirizzato alla pagina di login (il che significa che non \u00e8 loggato al servizio).\nNel 2021 i ricercatori dell'Universit\u00e0 dell'Illinois hanno dimostrato un metodo per il monitoraggio del browser utilizzando le favicon.\nCMS.\nIl malware favicon crea filecodice_15che contengono codice PHP dannoso, andandosi a sostituire alla favicon originale del CMS. Questo codice \u00e8 noto per eseguire azioni pericolose sui siti Web come URL injection, creazione di account \"amministratore\" in WordPress e Drupal, installazione di spyware e trojan, creazione di pagine di phishing. Inquina anche il server con file di spam e il codice dannoso viene aggiunto a \"index.php\" e ad altri file PHP che includono il filecodice_16\nAttacchi di skimming (in cui l'hacker inietta codice dannoso in un sito Web ed estrae i dati da un modulo che l'utente ha compilato) hanno gi\u00e0 incorporato favicon dannose e avuto un impatto negativo su aziende note come Tupperware, Smith &amp; Wesson, Macy's e British Airways.\nLe favicon possono essere sfruttate anche per creare attacchi omografici."}
{"id": "296707", "revid": "834", "url": "https://it.wikipedia.org/wiki?curid=296707", "title": "Anton Sailer", "text": ""}
{"id": "296717", "revid": "72396", "url": "https://it.wikipedia.org/wiki?curid=296717", "title": "Processo aziendale", "text": "In economia aziendale il processo aziendale (o business process) \u00e8 un insieme di attivit\u00e0 interrelate, svolte all'interno dell'azienda nell'ambito della gestione operativa delle sue funzioni aziendali, che creano valore trasformando delle \"risorse\" (\"input\" del processo) in un \"prodotto\" finale (\"output\" del processo) a valore aggiunto, destinato ad un soggetto interno o esterno all'azienda (\"cliente\"). Il processo \u00e8 teso al raggiungimento di un obiettivo aziendale, determinato in sede di pianificazione, se questa \u00e8 presente.\nTanto le risorse quanto il prodotto possono essere beni, servizi o informazioni oppure una combinazione di questi elementi. La trasformazione dell'input in output pu\u00f2 essere eseguita con l'impiego di lavoro umano, di macchine o di entrambi. Nelle aziende dotate di un \"sistema di gestione della qualit\u00e0\", in accordo alla norma ISO 9001, i processi aziendali devono essere misurabili e monitorabili nel tempo mediante l'utilizzo di \"indicatori di prestazione chiave\".\nDescrizione.\nAttivit\u00e0, sotto-processi e progetti.\nUn\"'attivit\u00e0\" \u00e8 una parte di un processo che non include decisioni e che quindi non \u00e8 utile scomporre ulteriormente (sebbene la scomposizione sia di per s\u00e9 possibile). Le attivit\u00e0, quindi, possono sostanziarsi in operazioni su oggetti fisici o informativi oppure in una decisione assunta da un attore coinvolto nel processo.\nUn \"sotto-processo\" \u00e8 una parte del processo che comprende pi\u00f9 attivit\u00e0 e ha propri attributi in termini di obiettivo, input e output, contribuendo per\u00f2 nel contempo al raggiungimento dell'obiettivo pi\u00f9 generale del processo.\nUn \"progetto\" \u00e8 volto al conseguimento di un obiettivo specifico in un determinato tempo e con determinate risorse.\nCoordinamento del processo.\nIn un processo sono normalmente coinvolti pi\u00f9 organi aziendali e il loro apporto \u00e8 coordinato attraverso un flusso di informazioni (\"workflow\").\nIl coordinamento pu\u00f2 essere perseguito in vari modi:\nClassificazione dei processi.\nProcessi primari e di supporto.\nCome si \u00e8 visto, sono considerati clienti tutti coloro ai quali \u00e8 destinato l'output di un processo, anche se interni all'azienda. Da questo punto di vista si distinguono:\nProcessi direzionali, gestionali e operativi.\nUn'altra classificazione dei processi \u00e8 la tripartizione, basata sul modello di R.N. Anthony, tra:\nI processi direzionali sono tipicamente caratterizzati da decisioni \"non strutturate\", assunte cio\u00e8 in assenza di regole predeterminate per decidere. Nei processi gestionali sono invece prevalenti le decisioni \"semi-strutturate\", assunte in base regole solo in parte predeterminate. Nei processi operativi, infine, la grande maggioranza delle decisioni sono \"strutturate\", ossia assunte in base a regole completamente predeterminate.\nI tre tipi di processi, inoltre, sono svolti a livelli diversi della struttura aziendale: ai livelli pi\u00f9 alti i processi direzionali, che coinvolgono prevalentemente il \"senior management\", ai livelli intermedi quelli gestionali, che coinvolgono prevalentemente il \"middle management\", e ai livelli pi\u00f9 bassi quelli operativi.\nRappresentazione dei processi.\nUn modo semplice e diffuso di rappresentazione dei processi \u00e8 quello che si serve del \"diagramma di flusso\" (\"flow chart\") mutuato dall'informatica. Si tratta di un grafo in cui i nodi rappresentano le attivit\u00e0 e archi orientati la loro sequenza cronologica, nel senso che se un arco esce da un'attivit\u00e0 ed entra in un'altra, la seconda viene eseguita dopo la prima. Nei nodi diverse forme geometriche (\"blocchi\") rappresentano i diversi tipi di attivit\u00e0: un rettangolo con gli angoli smussati (o un'ellisse) per l'inizio e la fine del processo, un rombo dal quale escono tanti archi quante sono opzioni per le decisioni, un rettangolo per le attivit\u00e0 generiche e cos\u00ec via. \nLa rappresentazione pu\u00f2 essere arricchita disponendo le attivit\u00e0 su diverse colonne o righe (secondo che il diagramma si sviluppi verticalmente o orizzontalmente) in corrispondenza dei diversi organi aziendali che le svolgono; in alternativa (o in aggiunta) si possono differenziare le attivit\u00e0 svolte dai vari organi con una diversa colorazione dei blocchi (questa soluzione ovvia al problema che, nel caso di incolonnamento, si tende a percepire come maggiormente importanti le attivit\u00e0 poste nelle colonne pi\u00f9 a sinistra).\nOltre ai diagrammi di flusso sono stati sviluppati anche altri metodi di rappresentazione grafica dei processi, pi\u00f9 sofisticati, tra i quali si pu\u00f2 citare il \"Business Process Model and Notation\" (BPMN)."}
{"id": "296718", "revid": "1934238", "url": "https://it.wikipedia.org/wiki?curid=296718", "title": "Imposta comunale sugli immobili", "text": "L'imposta comunale sugli immobili, meglio nota con l'acronimo ICI, \u00e8 stato un tributo comunale che aveva come presupposto impositivo la propriet\u00e0 di fabbricati e terreni agricoli ed edificabili situati nei confini della Repubblica Italiana. Ha sostituito l'INVIM (imposta sull'incremento di valore degli immobili) ed \u00e8 stata sostituita nel 2012 dall'imposta municipale unica (IMU).\nEra un'imposta gravante sul patrimonio immobiliare; non era progressiva come le imposte sul reddito, ma gravava sul valore del fabbricato con una percentuale fissa decisa dal Comune con un'apposita delibera del consiglio comunale, da emanarsi entro il 31 dicembre di ogni anno con effetto per l'anno successivo. Un elenco aggiornato di queste delibere \u00e8 disponibile sul sito dell'Associazione nazionale comuni italiani (ANCI).\nStoria.\nFu preceduta dall'imposta straordinaria immobiliare (ISI), istituita con il decreto-legge 11 luglio 1992, n. 333 del Governo Amato, decreto convertito con modificazioni dalla legge 8 agosto 1992, n. 359, l'ICI ha preso forma con il decreto legislativo 30 dicembre 1992, n. 504 e si \u00e8 rapidamente evoluta divenendo una delle entrate pi\u00f9 importanti nel bilancio dei comuni italiani, sostituendo trasferimenti di fondi dallo Stato centrale.\nNella campagna elettorale 2006 Berlusconi durante un faccia a faccia televisivo con Prodi annunci\u00f2 di voler abolire l'ICI sulle prime case ma non fu eletto.\nIl 21 dicembre 2007 il governo Prodi, poco prima della caduta, approv\u00f2 con la legge Finanziaria 2008 un provvedimento che ridusse l'ICI sulla prima casa, introducendo un'ulteriore detrazione della base imponibile dell'1,33 per mille sino a un massimo di 200 euro.\nIl successivo governo Berlusconi con l'emanazione del decreto-legge n. 93/2008, entrato in vigore il 29 maggio 2008, poi convertito in legge n. 126/2008 pubblicata sulla G.U. 174 del 26 luglio 2008, abol\u00ec del tutto l'imposta ICI sull'abitazione principale. L'imposta rimase per intero sulle abitazioni signorili, sulle ville e sui castelli (categorie catastali A/1, A/8 e A/9).\nIl quarto governo Berlusconi con il d. lgs. n. 23 del 14 marzo 2011 (articoli 7, 8 e 9) pubblicato sulla Gazzetta Ufficiale n. 67 del 23 marzo 2011 ha introdotto l'imposta municipale unica stabilendone la vigenza a partire dal 2014 limitatamente agli immobili diversi dall'abitazione principale (art. 8, comma 2, d. lgs. n. 23/2011)).\nIl successivo governo Monti con decreto legge n. 201 del 6 dicembre 2011 (Gazzetta Ufficiale n. 284 del 6 dicembre 2011, supplemento ordinario n. 251) noto come \"manovra Salva Italia\" poi convertito, con modificazioni, dalla legge n. 214 del 22 dicembre 2011 (G.U. n. 300 del 27 dicembre 2011, supplemento ordinario n. 276), ne ha anticipato di due anni l'applicazione, estendendola anche alle abitazioni principali.\nPresupposto dell'imposta.\nIl presupposto dell'imposta \u00e8 il possesso dei seguenti tipi di immobili, a qualsiasi uso essi siano destinati:\nSoggetti dell'imposta.\nSoggetto passivo.\nSoggetti passivi dell'imposta, anche se non residenti nel territorio dello Stato o se non hanno ivi la sede legale o amministrativa o non vi esercitano l'attivit\u00e0, sono:\nNel caso di concessioni su aree demaniali (es. stabilimenti balneari), soggetto passivo \u00e8 il concessionario.\nNel caso di immobili concessi in leasing finanziario, soggetto passivo \u00e8 il conduttore del leasing e non il titolare del diritto di propriet\u00e0 sul bene.\nSoggetto attivo.\nL'imposta \u00e8 liquidata, accertata e riscossa da ciascun comune per gli immobili la cui superficie insiste, interamente o prevalentemente, sul territorio del comune stesso. L'imposta non si applica per gli immobili di cui il comune \u00e8 proprietario ovvero titolare dei diritti indicati nell'articolo precedente quando la loro superficie insiste interamente o prevalentemente sul suo territorio.\nBase imponibile.\nBase imponibile dell'imposta \u00e8 il valore degli immobili secondo le regole di seguito esposte.\nAree edificabili.\nPer le aree edificabili, il valore \u00e8 costituito da quello venale in comune commercio al 1\u00ba gennaio dell'anno di imposizione, avendo riguardo alla zona territoriale di ubicazione, all'indice di edificabilit\u00e0, alla destinazione d'uso consentita, agli oneri per eventuali lavori di adattamento del terreno necessari per la costruzione, ai prezzi medi rilevati sul mercato dalla vendita di aree aventi analoghe caratteristiche.\nIl Comune pu\u00f2 determinare dei valori minimi al metro quadrato ai quali i contribuenti si possono uniformare. Se viene dichiarato un valore uguale al valore minimo il Comune non proceder\u00e0 ad alcun accertamento, e se viene dichiarato un valore superiore il contribuente non avr\u00e0 diritto ad alcun rimborso.\nTerreni agricoli.\nPer i terreni agricoli il valore \u00e8 costituito da quello che risulta applicando all'ammontare del reddito dominicale risultante in catasto, rivalutato del 25%, un coefficiente moltiplicatore pari a 75.\nEsempi di calcolo.\nDi seguito alcuni esempi di calcolo della base imponibile: \nPeriodo di imposta.\nIl periodo di imposta \u00e8 stabilito dall'anno solare, e dura quindi dal 1\u00ba gennaio al 31 dicembre dell'anno in cui si effettua il versamento del tributo.\nL'imposta \u00e8 dovuta proporzionalmente alla quota e ai mesi dell'anno nei quali si \u00e8 protratto il possesso; a tal fine il mese durante il quale il possesso si \u00e8 protratto per almeno quindici giorni \u00e8 computato per intero. A ciascuno degli anni solari corrisponde un'autonoma obbligazione tributaria.\nPer esempio l'imposta su un fabbricato venduto da Tizio a Caio il 14 gennaio verr\u00e0 pagata da Caio per 12 mesi; se la vendita avviene il 15 gennaio Tizio pagher\u00e0 un mese e Caio i restanti 11.\nEsenzioni ed esclusioni.\nSono esenti dall'ICI:\nSono inoltre esclusi dal campo di applicazione dell'ICI:\nAliquote e detrazioni.\nAliquote e detrazioni vengono determinate annualmente da ogni singolo Comune con un'apposita delibera. Non esiste un'aliquota unica nazionale poich\u00e9 l'art. 6 del si limita a prevedere un minimo del 4 per mille e un massimo del 7 per mille. Le aliquote, quindi, variano da Comune a Comune e di anno in anno, talvolta anche in misura ragguardevole.\nIl D. Lgs. n. 446/1997 nel Titolo III (artt. 52 e 59) ha istituito per Comuni e province la possibilit\u00e0 di \"disciplinare con regolamento le proprie entrate, anche tributarie\" entro certi limiti:\nAttualmente le detrazioni e le riduzioni di imposta operanti sono valide per le seguenti tipologie di immobili:\nLa definizione esatta di tutte le aliquote e le detrazioni, quindi, diventa il risultato della combinazione tra la legislazione nazionale e la regolamentazione attuata dal singolo Comune.\nIl risultato \u00e8 che da un'esigenza di semplificazione \u00e8 nata una giungla di aliquote e tributi locali difficilmente districabile, dato che i Comuni, pure nell'interno delle limitazioni imposte dalla legge, sono riusciti a sfoderare un'immensa fantasia nel determinare casi particolari e aliquote differenziate.\nCalcolo dell'imposta.\nUna volta determinata la base imponibile da assoggettare all'ICI, a questa base imponibile vanno applicate l'aliquota determinata dal Comune e le eventuali detrazioni da sottrarre al risultato del calcolo.\nEsempio di applicazione dell'imposta\nFabbricato di rendita catastale di 342 euro, di categoria catastale A/8 (abitazioni in ville), destinato dal soggetto passivo ad abitazione principale.\nIl Comune ha deliberato per l'abitazione principale l'aliquota del 5 per mille. Allo stesso modo ha deliberato una detrazione di 130,25 euro.\nIl risultato del calcolo \u00e8 dunque il seguente:\nPer questo Comune lo stesso fabbricato, se usato per scopi diversi dall'abitazione principale, sconta l'aliquota del 7 per mille e non pu\u00f2 usufruire della detrazione. Per i passi dall'1 al 2 il calcolo \u00e8 lo stesso; cambiano i passi successivi.\nQuesto \u00e8 un esempio di quanto drasticamente possa cambiare l'importo dovuto con il cambio di tipologia di utilizzo dell'immobile.\nIn caso di pi\u00f9 proprietari \u00e8 necessario rapportare l'imposta e la detrazione alla percentuale di possesso. Ad esempio, due coniugi che possiedono l'abitazione al 50% devono pagare ciascuno la propria quota.\nL'imposta andr\u00e0 versata alle scadenze e con le modalit\u00e0 di cui all'apposito paragrafo.\nNovit\u00e0 della Legge Finanziaria 2008 (Normativa soppressa).\nDal 2008 viene introdotta un'ulteriore detrazione per l'abitazione principale pari all'1,33 per mille del valore imponibile, ad eccezione delle abitazioni di categoria catastale A1, A8 e A9. L'importo di questa ulteriore detrazione non pu\u00f2 essere superiore a 200 euro (pertanto per i valori imponibili superiori a 150.375,93 l'ulteriore detrazione \u00e8 sempre pari a 200 euro). Anche questa detrazione \u00e8 ripartita in parti uguali tra i contribuenti dimoranti nell'abitazione.\nEsempio di calcolo\nFabbricato di rendita catastale di 1.000 euro, di categoria catastale A/2 (abitazioni di tipo civile), destinato dal soggetto passivo ad abitazione principale.\nIl Comune ha deliberato per l'abitazione principale l'aliquota del 4,6 per mille. Allo stesso modo ha deliberato una detrazione base di 103,29 euro.\nIl risultato del calcolo \u00e8 dunque il seguente:\nCon l'entrata in vigore del D.L. n. 93/2008, poi convertito in legge L. n. 126/2008 pubblicata nella G.U. n. 174 del 26 luglio 2008, la norma riguardante la detrazione aggiuntiva disposta dalla Legge finanziaria 2008 \u00e8 stata abrogata a favore della completa abolizione dell'ICI per le stesse abitazioni aventi diritto alla detrazione aggiuntiva.\nVersamento dell'imposta.\nScadenze.\nL'art. 37 - comma 13 - del decreto-legge n. 223 del 4 luglio 2006 ha modificato con decorrenza dal 2007 i termini di versamento dell'imposta comunale sugli immobili, mantenendo sempre la possibilit\u00e0 di effettuare il pagamento in unica soluzione entro la scadenza della prima rata.\nIl versamento viene effettuato da ciascun proprietario proporzionalmente alla quota e ai mesi di possesso dell'immobile in due soluzioni:\nAlcuni comuni consentono di effettuare un versamento complessivo alla scadenza della seconda rata.\nModalit\u00e0 di versamento.\nIl versamento pu\u00f2 essere effettuato opzionalmente su appositi bollettini di conto corrente postale, o tramite il modello F24 ordinario, con il quale \u00e8 possibile compensare l'ICI con altri tributi, oppure tramite il \"modello F24 predeterminato\", che permette di versare esclusivamente l'ICI, senza potere effettuare compensazioni. In caso di pagamento tramite bollettino, ogni Comune indica il proprio c/c oppure il c/c di un concessionario della riscossione, che riscuote appunto al posto del Comune l'imposta.\nFino all'anno 2006, il versamento minimo previsto era di 2,07 euro. Se il versamento dovuto per la prima rata era di importo inferiore al minimo, si recuperava con il versamento a saldo.I comuni potevano comunque deliberare limiti superiori. (Art. 6, comma 5 decreto-legge del 31/05/1994 n. 330).\nDall'anno 2007 il pagamento deve essere effettuato con arrotondamento all'euro per difetto se la frazione \u00e8 inferiore a 49 cent, ovvero per eccesso se superiore a detto importo. (Art. 1, comma 166 Legge n. 296/2006), e inoltre i Comuni hanno ora facolt\u00e0 di applicare dei limiti minimi propri, in assenza dei quali si applica il limite previsto dalla normativa nazionale, ovvero dall'art. 25 della Legge n. 289/2002 (12,00 euro). (Art. 1, comma 168 Legge n. 296/2006).\nLe persone fisiche non residenti nel territorio dello Stato possono effettuare il versamento dell'I.C.I. in unica soluzione entro la scadenza del mese di dicembre, con applicazione degli interessi nella misura del 3 per cento, calcolati a decorrere dalla data di scadenza prevista per il versamento dell'acconto. (Art. 1, comma 4-bis decreto-legge del 23/01/1993 n. 16).\nDichiarazione e comunicazione ICI.\nFino al 2008, la dichiarazione ICI doveva essere presentata nel momento in cui sopravveniva una variazione nella soggettivit\u00e0 passiva o nella tipologia di utilizzo dell'immobile, se incidente sul diritto alla detrazione, ed era necessario presentare al Comune una dichiarazione che doveva esporre i dati cos\u00ec come erano variati.\nLa dichiarazione ICI doveva essere presentata anche dai residenti all'estero per gli immobili posseduti nel territorio italiano.\nMolti Comuni, avvalendosi della propria potest\u00e0 regolamentare, avevano sostituito la dichiarazione (che \u00e8 un modello unico nazionale, approvato con decreto dal Ministro delle finanze) con la comunicazione ICI, che spesso era molto pi\u00f9 dettagliata della dichiarazione, nonostante il vincolo di semplificazione al quale il Comune si sarebbe dovuto uniformare.\nNel 1993, anno di prima istituzione dell'imposta, praticamente tutti i soggetti che possedevano terreni e fabbricati hanno dovuto presentare tale dichiarazione allegandola al Modello 740.\nSoppressione della dichiarazione ICI per la compravendita di immobili.\nIl comma 53 dell'articolo 37 del decreto-legge n. 223 del 4 luglio 2006 ha eliminato l'obbligo per i contribuenti di presentare la dichiarazione, a decorrere dall'anno 2007. Tuttavia \u00e8 previsto che fino alla data di effettiva operativit\u00e0 dei collegamenti telematici tra Catasto e Comuni, da accertare con la pubblicazione di un provvedimento del direttore dell'Agenzia del Territorio, rimane in vigore l'obbligo di presentazione della dichiarazione ai fini dell'ICI.\nL'art. 1, comma 175 della legge n. 296/2006 ha per\u00f2 successivamente abrogato l'obbligo di presentazione della comunicazione, abrogando la lettera l) del comma 1 e i commi 2 e 3 dell'articolo 59 del decreto legislativo n. 446/1997.\nIl suddetto provvedimento del direttore dell'Agenzia del Territorio \u00e8 stato emanato il 18 dicembre 2007 ed \u00e8 stato pubblicato sulla Gazzetta Ufficiale n. 297 del 22 dicembre 2007.A decorrere dal 2008 la dichiarazione ICI relativa all'anno precedente deve essere presentata solo se le modifiche che comportano un diverso ammontare dell'imposta dovuta sono relative a riduzioni dell'imposta stessa, e quando queste variazioni non sono acquisibili dai comuni tramite le procedure telematiche previste dall'art. 3-bis del D. Lgs n. 463/1997, ovvero attraverso il modello unico informatico - MUI utilizzato obbligatoriamente dai notai per le annotazioni immobiliari.\nPoteri del comune.\nLa cosiddetta potest\u00e0 regolamentare \u00e8 disciplinata dall'art. 52 del , che ha delineato i confini entro i quali le province e i comuni possono deliberare con specifici regolamenti i propri tributi, ed \u00e8 alla base del cosiddetto federalismo fiscale.\nIl comune controlla le:\nIl comune emette l'avviso di liquidazione con:\nL'avviso di liquidazione deve essere notificato entro il termine di decadenza del 31/12 del quinto anno successivo a quella chi \u00e8 stata presentata la dichiarazione.\nIl comune provvede alla rettifica della dichiarazione nel caso di:\nIl comune emette l'avviso di accertamento motivato con la liquidazione dell'imposta dovuta e le relative sanzioni e interessi.\nL'avviso deve essere notificato a mezzo posta mediante raccomandata con avviso di ricevimento, al contribuente, a pena di decadenza, entro il 31/12 del quinto anno successivo alla presentazione della dichiarazione.\nSanzioni.\nLe sanzioni riguardanti l'ICI sono disciplinate dall', e le principali sono le seguenti:\nAnche alle sanzioni in materia di ICI pu\u00f2 essere applicato l'istituto del ravvedimento operoso, del quale si pu\u00f2 usufruire nel caso in cui l'infrazione non sia gi\u00e0 stata accertata, e non siano in corso ispezioni, verifiche o altre operazioni di accertamento da parte dell'Amministrazione Finanziaria."}
{"id": "296719", "revid": "92723", "url": "https://it.wikipedia.org/wiki?curid=296719", "title": "Masio", "text": "Masio (\"Mas\" in piemontese) \u00e8 un comune italiano di abitanti della provincia di Alessandria, situato sulla sponda destra del fiume Tanaro, in Piemonte.\nStoria.\nMasio ha origini antiche e un notevole passato specie in et\u00e0 medievale.\nL'importanza del Comune derivava dalla sua posizione geografica posta ai confini dell'Alto e Basso Monferrato sulla sponda destra del Tanaro.\n\u00c8 al centro di un triangolo immaginario, i cui vertici sono le citt\u00e0 di Torino, Milano e Genova.\nEquidistante da Alessandria e Asti, costituiva per il transito sul fiume un ideale punto di affluenza da tutte le valli e da tutti i centri posti sia sulla riva destra che su quella sinistra. Questo costitu\u00ec la fonte prima di ogni risorsa sia agricola che commerciale.\nAlcuni documenti storici nei quali viene citato come \"Massius\" (899), \"Villa Masias\" (959), \"Maxius\" (1081). Questa nomenclatura sembra indicare l'origine del toponimo dalla lingua latina \"ma(n)sum\", ovvero \"dimora, cascinale\".\nNei documenti di et\u00e0 medievale la localit\u00e0 viene anche citata come \"villa Maxias\" (959), \"Masius\" (960), \"Maxus\" (960), \"Castro de Maxias\" (961), \"Mascius\" (1024), \"Maxio\" (1169), \"Mazo\" (1191), \"Maxia\" (1195), \"Ma\u00e7o\" (1235), \"Maxa\" (1203), \"Masius\".\nLa prima localizzazione di cui si ha notizia risale ad una carta del 1292 conservata in una raccolta della Biblioteca Nazionale di Torino.\nL'importanza del Comune nelle varie epoche \u00e8 evidenziata da una ricca serie di avvenimenti di notevole rilevanza storica gi\u00e0 negli anni a ridosso dell'anno mille, di cui si pu\u00f2 indicare la seguente cronologia:\nNei secoli successivi, con la fine dell'epoca feudale, nascono le piccole e medie propriet\u00e0 terriere delle famiglie nobili (Marchese di Masio, Conti Baiveri). Ha origini masiesi la famiglia Rattazzi che ha avuto in Urbano il suo massimo esponente.\nGrazie all'attivit\u00e0 politica di quest'ultimo, nella residenza estiva dei Rattazzi, Villa Marina, avvenne uno storico e decisivo incontro con Camillo Benso, conte di Cavour che diede vita al famoso \"connubio\" che port\u00f2 l'uomo politico di Masio e Cavour alla guida dei governi decisivi per l'Unit\u00e0 d'Italia.\nDurante la seconda guerra mondiale l'attivit\u00e0 della Resistenza fu notevole e frutt\u00f2 la presenza di Masio nei quarantaquattro Comuni liberi della Repubblica dell'Alto Monferrato, con capoluogo Nizza Monferrato (ottobre 1944).\nSimboli.\nLo stemma e il gonfalone del comune di Masio sono stati concessi con decreto del presidente della Repubblica del 30 maggio 1967.\nMonumenti e luoghi d'interesse.\nMuseo La Torre e il Fiume.\nA Masio sono state conservate la torre medievale e parte delle mura che circondarono il paese. \nNel 2013 \u00e8 stato inaugurato il Museo La Torre e il Fiume dedicato alla storia delle torri, da strumento di difesa ad elemento caratteristico del paesaggio.\nLungo i sette piani della Torre sono illustrate le antiche tecniche di costruzione utilizzate in epoca medievale, l'evoluzione delle tipologie architettoniche, i sistemi di difesa e di assedio. Man mano che si sale si arriva all'epoca contemporanea, quando le torri perdono il loro utilizzo a protezione del territorio e diventano un elemento caratterizzante del paesaggio, che a Masio si identifica con le colline ed il fiume Tanaro (l'ultimo piano \u00e8 dedicato alle attivit\u00e0 sul fiume).\nIl percorso conduce alla sommit\u00e0 esterna della torre da cui si gode un vasto panorama sulla pianura del Tanaro e il Monferrato.\nChiesa di Santa Maria e San Dalmazzo.\nUn altro monumento di particolare interesse \u00e8 la chiesa parrocchiale romanico-gotica di Santa Maria e San Dalmazzo. L'edificio risale nella sua impostazione primitiva all'epoca romanica. L'iter della sua costruzione \u00e8 stato assai lungo poich\u00e9 gli archi e le volte denotano evidenti caratteristiche gotiche. Le trasformazioni avvenute nei secoli, causa ingrandimenti e demolizioni hanno modificato in parte la struttura per cui oggi risulta differente dalla primitiva.\nNella parte della chiesa verso la facciata, dall'osservazione delle strutture sopra il solaio delle navate laterali, appare evidente che in origine esse erano coperte con soffitto ligneo. La navata centrale e le laterali erano pi\u00f9 alte e sono rimasti ben evidenti i fori ove poggiavano le strutture lignee di copertura.\nDella parte antica della chiesa, in origine con il titolo della madonna Assunta e solo in epoca pi\u00f9 tarda intitolata anche a San Dalmazzo, sono ancora evidenti il rosone della facciata originale (la facciata attuale risale alla seconda met\u00e0 dell'Ottocento) a conci bianchi e rossi, una porta e una finestra sul fianco sinistro.\nDubbi si hanno sull'epoca di costruzione della parte verso l'altare. Recenti scavi hanno portato alla luce una sottomuratura di fondazione attribuibile ad una pieve preesistente.\nAll'interno la chiesa si presenta dal punto di vista dei materiali molto simile alla collegiata di San Secondo di Asti.\nCastello di Redabue.\nSulla strada per Oviglio, nascosto da un fitto parco, vi \u00e8 il castello di Redabue, inserito nel circuito dei \"Castelli Aperti\" del Basso Piemonte. Fu edificato probabilmente nel XIII secolo ma sub\u00ec diversi danneggiamenti fino al passaggio del Monferrato a Casa Savoia. Acquistato nel 1830 dalla famiglia Doria Lamba, fu trasformato in residenza estiva; ha annessa una chiesa progettata dall'architetto Filippo Juvarra.\nSul confine della frazione Abazia, verso Incisa Scapaccino, sorge la Precettoria di San Giovanni di Roncaglia, fondata dal Sovrano Militare Ordine di Malta. L'insediamento risale ai primi secoli dopo il Mille, quando l'Ordine inizi\u00f2 a costruire ospizi, chiese, precettorie per assistere i pellegrini. La chiesa di San Giovanni di Roncaglia \u00e8 una delle ultime tracce di questa cultura rimaste sul territorio alessandrino, bench\u00e9 l'aspetto non sia quello originale. L'edificio attuale \u00e8 stato costruito nella seconda met\u00e0 del XVIII secolo, come testimonia la lapide della facciata, seguendo uno stile che risente degli influssi tardo barocchi e neoclassici dello Juvarra. \nL'aspetto elegante e raffinato, inconsueto per una chiesa di campagna, rende ancora pi\u00f9 pregevole la costruzione.\nGeografia antropica.\nFrazioni.\nOltre al capoluogo nel territorio comunale vi \u00e8 la frazione di Abazia (\"Abass\u00eca\") e Redabue. Sono poste intorno al paese le regioni Rotte, San Rocco (\"San R\u00f2ch\"), Serra (\"S\u00e8ra\") e Rampin\u00e9\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "296723", "revid": "33689", "url": "https://it.wikipedia.org/wiki?curid=296723", "title": "Magus (Chrono Trigger)", "text": ""}
{"id": "296726", "revid": "1842072", "url": "https://it.wikipedia.org/wiki?curid=296726", "title": "Dottrina sociale", "text": ""}
{"id": "296727", "revid": "1543377", "url": "https://it.wikipedia.org/wiki?curid=296727", "title": "Litostratigrafia", "text": "La litostratigrafia si occupa di suddividere e gerarchizzare le successioni rocciose in unit\u00e0 formali distinte sulla base del loro contenuto litologico; l'unit\u00e0 litostratigrafica risulta quindi un corpo roccioso separabile da quelli adiacenti in base alle caratteristiche litologiche ed alla posizione stratigrafica.\nNe consegue che concorrono alla definizione di un'unit\u00e0 litostratigrafica solo caratteri fisici, facilmente riconoscibili sul terreno. \u00c8 richiesta una complessiva omogeneit\u00e0 litologica o la presenza di caratteri litologici peculiari.\nDescrizione.\nAnche il contenuto fossilifero, se particolarmente rappresentativo, pu\u00f2 essere utile nella distinzione di unit\u00e0 litostratigrafiche (ad esempio nel caso di coquine, radiolariti, livelli di carbone, ecc.; il Rosso Ammonitico, gli scisti ad aptici sono esempi di come i fossili possano essere uno dei caratteri pi\u00f9 facilmente riconoscibili in una formazione).\nLa nomenclatura stratigrafica distingue, in ordine gerarchico crescente:\nL'unit\u00e0 litostratigrafica fondamentale \u00e8 la formazione, che pu\u00f2 essere suddivisa in membri di significato locale. Pi\u00f9 formazioni aventi caratteristiche simili possono essere raggruppate in un gruppo. \nAltre unit\u00e0 importanti in geologia sono le unit\u00e0 cronostratigrafiche, le unit\u00e0 biostratigrafiche, le unit\u00e0 geocronologiche e le unit\u00e0 magnetostratigrafiche.\nPi\u00f9 in generale si parla di \"formazioni o unit\u00e0 stratigrafiche\" (o anche unit\u00e0 rocciose o geologiche) quando si vuole indicare in maniera generale un complesso di rocce e di terreni distinti lateralmente e verticalmente dagli adiacenti per una o pi\u00f9 caratteristiche di ordine geologico o paleontologico."}
{"id": "296731", "revid": "124123", "url": "https://it.wikipedia.org/wiki?curid=296731", "title": "Jamie Blanks", "text": "Le sue opere principali sono \"Urban Legend\" (1998) e \"Valentine - Appuntamento con la morte\" (2001), che vede come protagonista l'attrice Denise Richards.\nBlanks utilizza classici clich\u00e9 del proprio mestiere. Il discreto successo ottenuto da \"Urban Legend\" risiede secondo alcuni nell'abile sceneggiatura e nell'idea piuttosto originale che sta alla base del film.\n\u00c8 anche un noto compositore per film horror.\nCollegamenti esterni.\nValentine"}
{"id": "296736", "revid": "547992", "url": "https://it.wikipedia.org/wiki?curid=296736", "title": "Afragola", "text": "Afragola (pronuncia: \"Afrag\u00f3la\", ; \"Afravola\" in napoletano, ; \"Afra\u00f3la\" in vernacolo locale, , spesso con aferesi) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nAfragola si trova nel cuore dell'antica Campania felix o Terra di Lavoro, nella piana dei Regi Lagni.\nTerritorio.\nStoricamente rappresenta uno dei maggiori centri dell'entroterra napoletano, con una forte vocazione rurale ma anche con un centro fortemente urbanizzato sin dal XVI secolo, quando divenne la citt\u00e0 pi\u00f9 popolosa della Terra di Lavoro. Durante il I secolo a.C. e il I secolo d.C., il territorio fu sottoposto a centuriazione dai romani, in particolare quelle di \"Ager Campanus I\" e \"Acerrae-Atella I\". Oggi il territorio confina, senza soluzione di continuit\u00e0, con quelli di Casoria, Acerra, Cardito, Caivano e Casalnuovo di Napoli; in particolare il suo agglomerato costituisce un \"unicum\" urbano con Casoria e Cardito.\nOrigini del nome.\nLa prima menzione del nome (\"Afraore\") risale all'anno 1131. Altre varianti in carte successive sono \"Afragone\", \"Afraolla\", \"Fraolla\", \"Afrangola\". Il nome medievale del casale \u00e8 registrato nei documenti di et\u00e0 angioina e aragonese come \"Villa Fragorum\".\nStoria.\nEt\u00e0 antica.\nTra il Neolitico avanzato finale/Eneolitico non avanzato e l'et\u00e0 del bronzo, l'area su cui oggi sorge Afragola era occupata da popolazioni non meglio identificate (forse provenienti dall'interno) che si erano insediate nel territorio con piccoli villaggi, ad esempio il villaggio del bronzo antico di Afragola. L'eruzione vesuviana, conosciuta come \"Pomici di Avellino\", spazz\u00f2 via queste comunit\u00e0 e ricopr\u00ec la zona di cenere e piroclasti, provocando l'insabbiamento dei villaggi e il sollevamento del suolo di oltre un metro.\nDal IV secolo a.C. il territorio fu nuovamente interessato da fenomeni di insediamento demico, di provenienza sannita, seppur di scarsa dimensione: a questo periodo risalgono diverse tombe risalenti al III secolo a.C.; una di queste \u00e8 esposta, completamente restaurata, nella sala LXVII del Museo archeologico nazionale di Napoli.\nDell'et\u00e0 classica non \u00e8 emerso quasi nulla. Fino al 1949 era presente presso la Tenenza dei Carabinieri una colonna con incise iscrizioni di dedica all'imperatore Augusto, distrutta ignominiosamente; oltre a un'ara augustea (distrutta per ricavarne brecciame per la ricostruzione delle strade) e altri oggetti di uso quotidiano come un torchio per il vino.\nNegli scavi degli anni Sessanta del Novecento presso la localit\u00e0 Badagnano fu rinvenuta, inoltre, una moneta adrianea del II secolo d.C. che, se non denuncia la persistenza sicura di un abitato nell'area, segnala che essa rimase tuttavia di passaggio fra la costa e l'interno.\nEt\u00e0 medievale.\nCon la caduta della rete sociale e politica dell'Impero romano d'Occidente e l'impaludamento del fiume Clanio vi fu un silenzio delle fonti archeologiche e documentarie fino al X secolo.\nDa questa data inizi\u00f2 a manifestarsi un ripopolamento di tutta la Pianura Campana. Il sito della futura Afragola era occupato da diversi pagi, villaggi rurali di piccola dimensione, occupati dai coloni delle vastissime terre: Arcopinto (a ovest dell'attuale centro storico cittadino, verso Frattamaggiore), Arcora (a sud - est), Salice (a sud), San Salvadore delle Monache (sito non ben definito ma a nord dell'attuale centro, presso il Clanio), Cantarello (a sud).\nTra il XII e XIII secolo questi villaggi cominciarono ad essere assorbiti da insediamenti demici pi\u00f9 grandi, riuniti ciascuno intorno ad una chiesa: Santa Maria d'Ajello, San Giorgio e San Marco.\nAfragola si form\u00f2 nel XIII secolo dal progressivo ampliamento e dal conseguente saldamento di queste tre entit\u00e0 demiche principali; diverso fu, tuttavia, il caso di Arcora, mai incorporato nel tessuto urbano primigenio per la sua lontananza e che nella seconda met\u00e0 del XIII secolo risultava addirittura spopolato.\nRisulta quindi senza fondamento la tradizione che vuole che la citt\u00e0 sia stata fondata nel 1140 dal re Ruggero II di Sicilia, detto Ruggero il Normanno, il quale avrebbe distribuito terre incolte ai suoi veterani; episodio raffigurato nell'affresco della sede municipale, eseguito dal pittore Augusto Moriani nel 1886. Tale tradizione, malgrado tutto, \u00e8 stata gi\u00e0 da tempo riconosciuta come falsa dallo storico ottocentesco Bartolommeo Capasso.\nParte del suo territorio fu feudo dell'arcivescovo di Napoli e uno dei \"casali\" considerati parte integrante di Napoli. Alcune terre furono possesso feudale di vari personaggi, mentre altre appartenevano al demanio regale; la collettivit\u00e0 locale si era organizzata in una universitas guidata da un \"syndicus\".\nEt\u00e0 moderna.\nNel 1576 essa acquist\u00f2 i diritti della parte feudale (posseduta per ultimo dal barone Paolo Capece-Bozzuto) e della parte demaniale del suo territorio, mentre il re si riservava il diritto di nominare un governatore per l'amministrazione del \"casale\".\nNel 1639 Ramiro Felipe N\u00fa\u00f1ez de Guzm\u00e1n, duca di Medina, vicer\u00e9 di Napoli, decise di vendere i \"casali\" per finanziare la guerra dei Trent'anni e gli abitanti di Afragola furono costretti a versare 18.000 ducati per essere mantenuto in demanio.\nNel 1799 Afragola partecip\u00f2 alla Repubblica Napoletana e fu issato nell'attuale piazza Municipio l\"albero della libert\u00e0\". Solo nel 1809 si ebbe la prima amministrazione comunale (con il primo sindaco Cesare Castaldo).\nEt\u00e0 contemporanea.\nIl periodo fascista.\nSotto il regime fascista Afragola, come tutti i comuni italiani, fu amministrata da un podest\u00e0 (dal 1927 al 1943 Luigi Ciaramella). L'area urbana si ampli\u00f2, e molte strade furono dotate di rete fognaria e pavimentazione regolare.\nIl 5 ottobre 1935 il re Vittorio Emanuele III, su proposta del podest\u00e0, confer\u00ec al Comune il titolo di \"citt\u00e0\", come commemorato da una targa marmorea affissa nell'atrio di Palazzo Civico il successivo 28 ottobre.\nCon l'armistizio dell'8 settembre 1943, la citt\u00e0 fu occupata dai tedeschi, che posero un campo di prigionia all'interno del Casone Spena, nell'area dell'Arcopinto e il 2 ottobre dello stesso anno compirono due stragi, la cosiddetta Strage di Afragola, durante le quali furono assassinate 11 persone, in onore dei quali, l'11 ottobre dell'anno seguente, il politico Adolfo Omodeo dett\u00f2 i versi di un'epigrafe commemorativa recante il testo: \nTuttavia, il 2 ottobre le truppe corazzate alleate, tra le quali il \"1st Royal Tank Regiment\" (con le sue compagnie motorizzate \"C Coy\" e \"1 R.B.\"), il \"5th Regiment Royal Artillery\" (in particolare l\"H Trp\" e il \"Bty H.Q.\" della \"CC Battery\", comandata dal maggiore Francis Brian Wyldbore-Smith) e il \"17th Royal Regiment of Canadian Artillery\", provenienti da Somma Vesuviana, insieme ad alcune autoblindo venute da Casalnuovo di Napoli, si diressero verso Afragola, dove si trovava il quartier generale della brigata, il \"Brigade Tactical H.Q.\", con l'intenzione di spingersi fino ad Acerra, assediata dalle truppe naziste.\nIl 3 ottobre dello stesso anno, dopo scontri a fuoco con i tedeschi, provenienti da Cardito e da Caivano, a San Michele e nei pressi del lazzaretto, questi ultimi furono messi in fuga dai contingenti alleati. Nel mentre, le truppe naziste occuparono la strada statale 87 Sannitica.\nFino al 4 ottobre, le truppe tedesche, per far fronte agli scontri alleati, formarono una linea di difesa con cannoni semoventi al bivio Cardito-Afragola-Casoria, nei pressi della masseria Lombardi, due a Cardito ed altri quattro a sud della citt\u00e0, oltre a batterie di artiglieri, mitragliatrici, trincee e unit\u00e0 di fanteria alla masseria della principessa Caracciolo e nella Porchiera.\nIn seguito alla fuga dei tedeschi, gli Alleati allestirono un campo di prigionia, il cosiddetto campo 209, sotto il comando dei militari inglesi.\nSimboli.\nI simboli di Afragola sono lo stemma e il gonfalone, cos\u00ec come riportato nello Statuto comunale.\nLo stemma di Afragola \u00e8 costituito da uno scudo sannitico di color oro su cui \u00e8 sovrapposta una mano che impugna quattro fragole rosse. Il tutto \u00e8 racchiuso ai lati da un ramo di alloro e uno di quercia, legati insieme da un nastro tricolore. Lo scudo, che \u00e8 timbrato da una corona turrita colore oro o nero, simbolo del titolo di citt\u00e0, \u00e8 in uso, nella sua forma moderna, dal 29 marzo 1945, quando fu emanato il relativo decreto di concessione da parte dello Stato.\nMonumenti e luoghi d'interesse.\nArchitetture religiose.\nIl territorio comunale di Afragola \u00e8 disseminato di chiese e cappelle, quasi tutte di rilevante interesse storico-artistico, architettonico o culturale. Ad eccezione di Santa Maria la Nova e di alcune cappelle non pi\u00f9 esistenti in localit\u00e0 Cantariello e in contrada Salice, gli edifici di culto sono tutti situati nell'abitato principale del Comune. Negli anni '60 il territorio risultava essere suddiviso in oltre 40 parrocchie, ridotte a 12 negli anni '90 e rimaste, attualmente, a sole 8 con l'ultimo ridimensionamento operato dalla Diocesi di Napoli, che ha anche esteso i confini del decanato a Casoria (precedentemente, il decanato, XV, si chiamava \"Afragola\" e comprendeva il territorio del comune di Afragola precedente all'istituzione del comune di Casalnuovo di Napoli). Tali riforme si sono rese necessarie, nonostante l'incremento della popolazione, a causa della penuria di sacerdoti secolari. Le chiese pi\u00f9 antiche e le chiese pi\u00f9 rilevanti sotto il profilo artistico sono le seguenti:\nRilevante sotto il profilo storico - artistico \u00e8 la chiesa di Santa Maria La Nova, detta Scafatella, intitolata alla Madonna di Costantinopoli, situata nella borgata Capo Mazzo (di fronte all'ingresso dei centri commerciali della contrada omonima). Si \u00e8 ritenuto che risalisse al XII secolo ma secondo altri \u00e8 di epoca posteriore (XV secolo).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti ad Afragola erano , corrispondenti al 3,1% della popolazione. Le nazionalit\u00e0 maggiormente rappresentate erano:\nCultura.\nIstruzione.\nBiblioteche.\nAd Afragola oltre alla Biblioteca del Convento di Sant'Antonio \u00e8 presente una Biblioteca comunale che si trova in via Firenze 33. Questa mette a disposizione del pubblico circa 27 000 volumi, oltre a materiale interattivo e postazioni internet.\nScuole.\nHanno sede ad Afragola numerose scuole di ogni ordine e grado, di cui 24 dell'infanzia, 20 primarie e 6 secondarie di primo grado; le scuole secondarie di secondo grado si dividono in 3 licei (1 classico, linguistico e scientifico, 1 scientifico e delle scienze umane e 1 delle scienze umane), 5 istituti tecnici (1 a indirizzo economico e tecnologico, 3 a indirizzo tecnologico e 1 a indirizzo economico), 3 istituti professionali (3 dei servizi).\nUniversit\u00e0.\nNell'anno accademico 2005-2006 \u00e8 stato attivato un corso di laurea (\"Ingegneria gestionale delle reti di servizi\") dell'Universit\u00e0 degli Studi di Napoli \"Parthenope\", con sede presso il palazzo Cuccurese, appositamente restaurato.\nTeatro.\nVi sono presenti tre teatri sul territorio afragolese. Nella parte sud-ovest della citt\u00e0 si trova il Teatro Gelsomino, adibito anche a cinema, il quale con una capienza di 582 posti \u00e8 la pi\u00f9 grande struttura teatrale sul territorio ed \u00e8 quello in cui vengono presentati spettacoli di maggiore rilevanza sia regionale sia nazionale. \nNel centro storico invece \u00e8 presente un piccolo teatro denominato Civico 33 - Il Teatro in Una Stanza, che si concentra sulla commedia e che offre anche corsi di recitazione comica.\nInfine, nella periferia settentrionale della citt\u00e0, pi\u00f9 precisamente nel rione Salicelle, \u00e8 collocato il Teatro Troisi, ove vengono svolti vari eventi culturali e presentate pi\u00e8ces variegate, anche in anteprima oppure gratuitamente.\nCucina.\nLa cucina afragolese si inserisce nella tradizione della Campania centro-settentrionale (cucina napoletana) con alcune varianti: ad Afragola non esiste il casatiello dolce, e con questo termine si intende il \"casatiello salato\", tradizionale durante la Pasqua insieme alla pastiera e alla \"pizza di tagliolini\", mentre il \"tortano\" \u00e8 ancora una pietanza differente.\nIl men\u00f9 delle feste comprende le \"polpette di San Marco\" (polpettine di carne suina e bovina con cavolo nero o cappuccio preparate nella borgata di Casavico in occasione della festa patronale), e i croccantini o \"torroncini di Sant'Antonio\", venduti sulle bancarelle in occasione delle celebrazioni per il santo protettore.\nPer Pasqua sono tipici i taralli frolli, pressoch\u00e9 sconosciuti al di fuori del territorio afragolese.\nGeografia antropica.\nSuddivisioni amministrative.\nAlcune zone abitate, gravitanti verso la citt\u00e0 di Afragola, o storicamente collegate con essa, dipendono tuttavia amministrativamente dai comuni limitrofi (quartiere Casamerola nel comune di Casoria, contrada Arcopinto, in parte nei comuni di Casoria e Cardito, localit\u00e0 di Filichito, a cui si \u00e8 aggiunta la localit\u00e0 di Botteghella, nel comune di Casalnuovo di Napoli).\nAl comune di Volla, precedentemente parte del comune di San Sebastiano al Vesuvio, vennero aggiunte alcune parti del comune di Afragola (San Salvadore delle Monache e Lufrano): rimase invece dipendente da Afragola la contrada Salice, che attualmente costituisce un'isola amministrativa.\nLa borgata di \"Saggese\" \u00e8 in continua espansione ed insieme alla borgata di \"Capo Mazzo\" ospita abitazioni e alcuni esercizi commerciali, che si affiancano a un agglomerato industriale di modeste dimensioni e a una zona commerciale in costante espansione che si va saldando all'abitato.\nEconomia.\nNelle zone periferiche del Capomazzo e del Cantariello hanno sede alcune tra le maggiori strutture commerciali del Mezzogiorno (tra cui IKEA, Leroy Merlin e Centro Commerciale \"Le porte di Napoli\" che comprende un Ipercoop di Unicoop Tirreno).\nInfrastrutture e trasporti.\nStrade.\nLa citt\u00e0 \u00e8 servita dallo svincolo Afragola-Acerra e dallo svincolo Casoria-Avellino (Casoria-Afragola provenendo dalla tangenziale di Napoli), entrambi senza casello, dell'autostrada A1 Milano-Napoli.\n\u00c8 inoltre interessata dal percorso dell'Asse Mediano, con tre uscite: Afragola ovest - Cardito, Afragola parco commerciale e Afragola est - Casalnuovo. Anche l'uscita Acerra centro corso Italia - PIP loc. Marchesa \u00e8 situata in territorio di Afragola, cos\u00ec come lo svincolo per l'asse di supporto ivi adiacente.\nNel giugno del 2017 \u00e8 stata aperta l'uscita Afragola centro - stazione AV. In fase di realizzazione \u00e8, invece, lo svincolo Afragola sud sull'autostrada A16, a spese dell'IKEA all'esito di un lungo contenzioso con l'amministrazione comunale. Lo svincolo Afragola-Acerra cambier\u00e0 nome in Afragola nord.\nFerrovie.\nLa citt\u00e0 \u00e8 servita da tre stazioni ferroviarie:\nEntro il 2022 entreranno in esercizio le stazioni di \"Afragola Sant'Antonio\", \"Afragola Marziasepe\" e \"Afragola San Marco - Casalnuovo\", sulla linea storica variante Cassino, cui \u00e8 attualmente collegata anche la stazione di Afragola AV ma solo lato sud (il completamento \u00e8 previsto per il 2018). \u00c8 in fase avanzata di realizzazione, infine, l'allungamento della linea Circumvesuviana Casalnuovo - Volla - San Giorgio, diramazione della Napoli-Baiano, alla stazione di Afragola AV.\nMobilit\u00e0 urbana.\nAfragola \u00e8 servita dalle autolinee pubbliche suburbane e interurbane gestite dalla CTP. La stazione AV \u00e8 servita da autolinee urbane, suburbane ed extraurbane esercite da CTP, AIR, CLP ed EAV.\nFra il 1881 e il 1957 era inoltre presente una stazione della tranvia Napoli-Caivano, gestita dalla Soci\u00e9t\u00e9 Anonyme des Tramways Provinciaux (SATP).\nAmministrazione.\nInfiltrazioni della camorra.\nNel 1999 il consiglio comunale fu sciolto con decreto del presidente della Repubblica, su proposta del ministro dell'interno, per infiltrazioni dell'organizzazione malavitosa nella gestione della macchina comunale, rilevate da una commissione d'accesso inviata dalla Prefettura, in seguito riabilitato dalla sentenza del TAR che ha ritenuto i fatti contestati per lo scioglimento non sufficienti.\nNel 2005 l'amministrazione in carica, con decisione del Ministero dell'interno del 25 ottobre 2005, \u00e8 stata sciolta perch\u00e9 gli accertamenti svolti dalla commissione di accesso hanno avvalorato \u00abl'ipotesi della sussistenza di fattori di inquinamento dell'azione amministrativa dell'ente locale a causa dell'influenza della criminalit\u00e0 organizzata\u00bb. Questa volta nessuna riabilitazione: sia il TAR che il Consiglio di Stato rigettano il ricorso presentato dall'amministrazione sciolta.\nSport.\nNel comune hanno sede la squadra di calcio Associazione Sportiva Dilettantistica Vis Afragolese 1944 che ha disputato come massimo campionato la Serie C, la societ\u00e0 di basket A.S.D. Pallacanestro Afragola che ha disputato come massimo campionato la Serie C e la societ\u00e0 di rugby U.S. Rugby Napoli Afragola che ha disputato come massimo campionato la Serie A a 15. Inoltre il comune ospita anche l'A.S.D. Afragola Volley, societ\u00e0 di pallavolo militante nel campionato regionale di Serie C maschile."}
{"id": "296737", "revid": "339392", "url": "https://it.wikipedia.org/wiki?curid=296737", "title": "Computer animation", "text": ""}
{"id": "296739", "revid": "597981", "url": "https://it.wikipedia.org/wiki?curid=296739", "title": "Giani Stuparich", "text": "Biografia.\nRiflettendo sulla propria esistenza, \u00e8 proprio Giani Stuparich a tracciare una linea di rottura tra gli anni tranquilli che precedettero lo scoppio del conflitto e quelli che invece seguirono il 1918, separando idealmente la storia della sua esistenza in due versanti e distribuendo in due diversi libri la storia della propria vita: \"Ricordi istriani\" (1961) comprende il periodo che va dall\u2019infanzia al 1914, mentre \"Trieste nei miei ricordi\" (1948) si spinge fino al 1947.\nGli anni giovanili: \u00abRicordi istriani\u00bb.\nGiani Stuparich nasce a Trieste, all'epoca ancora parte dell'Impero austro-ungarico, il 4 aprile 1891 da padre lussignano, Marco Stuparich, e da madre triestina di religione ebraica, Gisella Gentilli. Fin dall'infanzia, Giani e Carlo Stuparich vengono educati dal padre all'italianit\u00e0, e questo sentimento patriottico viene poi ulteriormente rafforzato durante l\u2019esperienza scolastica presso il ginnasio comunale di Trieste (il ginnasio-liceo \u201cDante Alighieri\u201d di cui lo stesso Giani sar\u00e0 docente di lettere dal 1919 al 1942), dove vengono consacrati alla lingua di Dante, Petrarca e Carducci.\nTerminato il liceo, Giani Stuparich compie un viaggio nel cuore dell\u2019Europa, durante il quale si gode arte e cultura in piena libert\u00e0, iniziando cos\u00ec a maturare un ideale di unit\u00e0 sovranazionale. Questa sua visione \u201ceuropeista\u201d trova conferme e ulteriori spunti di riflessione durante gli studi presso l'Universit\u00e0 di Praga. Il secondo anno di studi lo trascorre in Italia, grazie a una borsa di studio concessa ai giuliani frequentanti un ateneo imperial-regio: qui frequenta l'Universit\u00e0 di Firenze, dove si laurea nell'aprile 1915 in letteratura italiana con una tesi su Niccol\u00f2 Machiavelli. Finalmente capace di vedere con i suoi occhi quelle meraviglie italiane di cui aveva sempre sognato, il giovane inizia a gravitare nell\u2019orbita della \u00abVoce\u00bb, dove ritrova Scipio Slataper, con il quale instaura un solido legame di amicizia e di rispetto reciproco e che gli far\u00e0 conoscere la futura moglie Elody Oblath (una delle tre amiche di Scipio).\nLa frattura della Grande Guerra e l'esperienza al fronte.\nEuropeista convinto, il giovane Stuparich \u00e8 costretto dallo scoppio della Prima Guerra mondiale a mettere da parte i propri sogni di unione e dialogo pacifico tra nazioni: consapevole di come il conflitto sia un male necessario per porre un freno al potere dell'Impero austro-ungarico, nel 1915 egli si arruola come volontario nel 1\u00ba Reggimento dei Granatieri di Sardegna. Con lui Carlo, il fratello minore, e Scipio Slataper. \nDopo due mesi di combattimenti, i due fratelli vengono richiamati nelle retrovie, uno a Vicenza e l\u2019altro a Verona, dove trascorrono un breve periodo per frequentare uno degli improvvisati corsi per ufficiali. Questa breve parentesi di calma si chiude qualche mese dopo, nella primavera del 1916, quando ritornano in prima linea come sottotenenti sul fronte del Trentino per combattere nella difesa eroica contro gli austriaci della Strafexpedition. \nL\u2019esperienza bellica, che lo vede impegnato con il grado di Sottotenente, priver\u00e0 Giani sia del caro amico, caduto il 3 dicembre 1915 sul Monte Podgora, sia dell'amato fratello: il 30 maggio 1916, Carlo Stuparich, rimasto isolato con il suo reparto sul Monte Cengio e circondato dagli austriaci, si suicida pur di non cadere nelle mani del nemico, ottenendo per questo una medaglia d\u2019oro al valor militare. Giani Stuparich viene invece catturato e fatto prigioniero il giorno dopo, ormai esausto e ferito, e costretto a due anni di prigionia in un lager ungherese a Sigmundsherberg \u2013 dal giugno 1916 all\u2019ottobre 1918 \u2013 nascosto sotto il falso nome di Giovanni Sartori. Si conclude cos\u00ec l\u2019esperienza di guerra di Giani, insignito con decreto dell'11 maggio 1922 della medaglia d'oro al valor militare per le azioni di Monfalcone, Oslavia e Monte Cengio.\nIl ritorno e gli anni del Fascismo: \u00abTrieste nei miei ricordi\u00bb.\nTerminato il conflitto, nel 1918 Stuparich torna a Trieste e sposa con rito civile Elody Oblath. Dal matrimonio nascono tre figli: Giovanna (nata nel 1919), Giordana (nel 1921) e Giancarlo (nel 1923). Inizialmente impegnato nel mondo del giornalismo come collaboratore per il \u00abLavoratore\u00bb e per \u00abL\u2019Azione\u00bb, il letterato lascia ben presto la realt\u00e0 delle pubblicazioni periodiche per dedicarsi a una vita di insegnamento: nel settembre del 1921 nel inizia la sua carriera da insegnante, entrando come docente di italiano in quello stesso Ginnasio-Liceo (ora \u201cDante Alighieri\u201d) di cui era stato studente. Conserver\u00e0 la cattedra fino al 1942, con all'attivo ventitr\u00e9 anni di insegnamento vissuti come un dovere morale nei confronti di se stesso e dei suoi studenti, con lo scopo di trasmettere loro umanit\u00e0, umilt\u00e0, dirittura morale e rispetto.\nI primi anni dopo il ritorno dal fronte vedono la necessit\u00e0, da parte del letterato, di chiudere i conti con il suo doloroso passato e di placare cos\u00ec il suo senso di colpa per la morte del fratello: ecco quindi che le prime opere sono dedicate proprio a loro, con la pubblicazione degli \"Scritti letterari e critici\" di Slataper e di \"Cose e ombre di uno\" di Carlo prima, e con la stesura della monografia \"Scipio Slataper\" (uscita nel 1922 sui \u00abQuaderni della Voce\u00bb) e dei tanto sofferti \"Colloqui con mio fratello\" (pubblicati nel 1925) poi. Del 1929 sono invece, per le stampe dei Fratelli Buratti, i \"Racconti\", pubblicazione resa possibile anche grazie all\u2019intermediazione dell\u2019amico Montale, che ne far\u00e0 una recensione sulla rivista \u00abSolaria\u00bb.\nDurante gli anni del Fascismo, il triestino ripiega su se stesso chiudendosi nel proprio isolamento, incapace di accettare l\u2019ideologia propugnata dal partito e quell\u2019inconcepibile fanatismo della guerra per la guerra che Mussolini andava professando, contagiando soprattutto i giovani e quella generazione che non era partita per il fronte. Le opere che escono in questi anni sono attraversate da un chiaro antifascismo. In contrapposizione alla violenza bellica esaltata dal Fascismo come atto eroico, Stuparich si trova a ripercorrere quei dolorosi anni in trincea, raccontandone la tragica verit\u00e0. Attingendo all\u2019esperienza di vent\u2019anni prima, l\u2019autore cerca di mostrare ai giovani infervorati dal desiderio di sangue e di potenza cosa effettivamente il conflitto abbia significato per coloro che lo avevano vissuto sulla propria pelle. Come un monito, la Grande Guerra torna quindi sulle pagine di \"Guerra del \u201915\" e, qualche anno pi\u00f9 tardi, di \"Ritorneranno\".\nLa pubblicazione nel 1938 delle leggi razziali rende il clima insopportabile per l\u2019autore, figlio e marito di ebree, il quale lascia l\u2019insegnamento nell'autunno del 1942 venendo affidato alla Soprintendenza ai Monumenti e alle Gallerie di Trieste. La situazione peggiora drasticamente l'8 settembre 1943, con il proclama di armistizio letto in radio da Pietro Badoglio e con la conseguente occupazione della citt\u00e0 di Trieste da parte delle truppe tedesche. In questo clima di tensione e di paura, la notte del 25 agosto 1944 il letterato viene svegliato da un capitano delle S.S. che lo conduce, insieme alla moglie Elody e alla madre Gisella (l\u2019adorata sorella Bianca era morta a novembre dell\u2019anno precedente), alla Risiera di San Sabba, adibita dai nazisti a campo di deportazione e di sterminio; sar\u00e0 l\u2019intervento del vescovo di Trieste, Antonio Santin, e del prefetto di Trieste, Bruno Coceani, a porre fine a quei sofferti sette giorni di prigionia.\nA seguito della resa incondizionata della Germania nazista, l'Europa e l'Italia sono libere, mentre Trieste passa prima sotto il controllo dei soldati dell\u2019esercito di Tito e, successivamente, conosce una divisione del suo territorio in due aree: la zona A, sotto il controllo anglo-americano, e la zona B, sotto quello jugoslavo. Bisogner\u00e0 attendere altri nove anni per vedere finalmente Trieste tornare a far parte dell\u2019Italia, con il Memorandum d\u2019intesa di Londra del 5 ottobre 1954. Di Trieste, quella citt\u00e0 che negli anni precedenti era stata centro irradiatore della cultura mitteleuropea e che aveva conosciuto cos\u00ec un momento di grande fioritura, non rimane che una periferica realt\u00e0 di confine. I sogni di Giani Stuparich erano andati in frantumi.\nGli ultimi anni del letterato si consumano quindi in una sofferta attesa della morte, che sopraggiunge nelle prime ore del pomeriggio del 7 aprile 1961, a seguito di complicanze cardiache post-intervento all\u2019addome. Giani Stuparich si spegne cos\u00ec a settant'anni appena compiuti, giusto in tempo per vedere pubblicato \"Il ritorno del padre\", opera antologica che raccoglie alcuni dei testi pi\u00f9 belli dell\u2019autore, regalo per il suo settantesimo compleanno da parte di Pier Antonio Quarantotti Gambini e altri amici.\nRiposa assieme al fratello Carlo nel Cimitero monumentale di Sant'Anna a Trieste.\nOpere.\nI primi articoli pubblicati con la firma di Stuparich vedono la nascita negli anni di studio presso l'Universit\u00e0 di Praga e sono legati alla sua volont\u00e0 di studiare la situazione politica e sociale delle nazioni facenti parte dell\u2019Impero austro-ungarico, iniziando dall\u2019osservazione della popolazione ceca a lui cos\u00ec vicina. Il prodotto di quest\u2019analisi \u00e8 una serie di articoli e saggi spediti a \u00abLa Voce\u00bb, pubblicati sulla rivista con i titoli \"I tedeschi dell\u2019Austria\" (\u00abLa Voce\u00bb, n. 2, 9 gennaio 1913), \"Gli Czechi\" (n. 16, 17 aprile 1913) e \"La Boemia czeca\" (n. 26, 26 giugno 1913 e n. 27, 3 luglio 1913) e contenuti nel volume \"La Nazione Czeca\", uscito nel 1915 per la casa editrice Francesco Battiato. \nIl periodo in seguito alla conclusione del primo conflitto mondiale conosce invece la pubblicazione della monografia \"Scipio Slataper\" (uscita nel 1922 sui \u00abQuaderni della Voce\u00bb), opera che pu\u00f2 essere vista come una sorta di racconto autobiografico narrato in terza persona, e dei tanto sofferti \"Colloqui con mio fratello\" (editi da Treves nel 1925). Definiti da Svevo \u00abun libro che pare un tempio\u00bb, i \"Colloqui\" cercano di trovare una soluzione definitiva alla sua condizione di reduce e di elaborare il dolore e il lutto lasciati dalla guerra.\nDel 1929 sono invece, per le stampe dei Fratelli Buratti, i \"Racconti\", mentre del 1931 \u00e8 \"Guerra del '15\", edito da Treves e pubblicato verso la fine dell'anno con la dedica \u00abA mia sorella\u00bb (ma l'opera era gi\u00e0 uscita a puntate sulla \u00abNuova Antologia\u00bb a partire dal 16 luglio 1930, con il sottotitolo \"Dal taccuino di uno volontario\"). Nel 1933 scrive \"La Grotta\" (racconto lungo) pubblicato prima nella rivista \"Occidente\" (luglio-settembre 1933), ripubblicato nel 1935 in \"Nuovi Racconti\" (Treves, Milano) con il quale vince il primo premio per l'Epica alle Olimpiadi di Londra del 1948.Tra il 1935 e il 1936 escono invece \"Sentire\", \"Ragionare\" e \"Amare\", mentre nel 1941, questa volta per le stampe di Garzanti, il romanzo \"Ritorneranno\", accolto con numerose critiche e attacchi da parte della rivista fascista \u00abLa Porta Orientale\u00bb. L'anno successivo \u00e8 invece il turno de \"L'Isola\", edito da Einaudi e considerato da molti critici, tra cui Enrico Falqui, il suo capolavoro.\nSeguono le pubblicazioni di racconti brevi e lunghi: \"Piet\u00e0 del Sole\" (Sansoni, Firenze 1942), \"Stagioni alla fontana\" (Garzanti, Milano, 1942), \"Notte sul porto\" (Tumminelli, 1942), \"Giochi di Fisionomia\" (Garzanti, Milano, 1942), \"L'altra Riva\" (Garzanti, Milano, 1944) e \"Ginestre\" (Garzanti, Milano, 1946).\nNel 1948 pubblica \"Trieste nei miei ricordi\" (Garzanti) e nel 1953 il secondo romanzo, \"Simone\". Nel 1955, lo \"Zibaldone di Trieste\" pubblica le \"Poesie 1944-47\", mentre nel 1961 i \"Ricordi Istriani\", opera poi ampliata e ripubblicata postuma nel 1964, con una bibliografia critica a cura di Anita Pittoni. Nel 1961, pochi giorni prima della morte dello scrittore, esce presso Einaudi \"Il ritorno del padre\", l'opera antologica comprendente i vari racconti di Stuparich curata da Pier Antonio Quarantotti Gambini.\nAdattamenti teatrali e cinematografici.\nLiberamente tratto dagli scritti di Scipio Slataper, Elody Oblath, Giani Stuparich e Bertha von Suttner \u00e8 \"Anime inquiete a Trieste\", spettacolo teatrale di Sabrina Morena tenutosi a Trieste, presso il Caff\u00e8 San Marco, il 17 dicembre 2014.\nDal racconto \"Un anno di scuola\" (uscito una prima volta ne \"I Racconti\"), ripubblicato pi\u00f9 volte da Einaudi, il regista Franco Giraldi ricav\u00f2 un film tv per la Rai, intitolato in maniera omologa (\"Un anno di scuola\"). La produzione del 1977 ebbe molto successo, come pure quella del 1979, questa volta di Pino Passalacqua e sempre per la Rai, de \"L'isola\". \nTrasmissioni radiofoniche.\nL'opera \"Piccolo Cabotaggio\" (Eri, Torino, 1955), raccoglie le conversazioni radiofoniche tenute da Stuparich per Radio Trieste.\nIl 4 novembre 1948, per la prima trasmissione de \"Gli scrittori al microfono\" di Rai Radio, dal titolo \"Donne e scrittori\", Stuparich \u00e8 chiamato insieme agli alrti autori a tratteggiare le donne della sua citt\u00e0 e della regione in cui \u00e8 nato o che meglio conosce, scegliendo quindi le triestine. (Cronologia della radio e della televisione. 1: 1945-1975).\nNel 2011, per il Terzo Programma Radiofonico della Rai Radio della Regione Friuli Venezia Giulia, Giusy Criscione racconta, con la regia di Daniela Picoi nel programma \"Le stagioni di una vita\", \"I luoghi di Stuparich \"di Giusy Criscione, in otto puntate: \"La casa e il giardino\"; \"L'Istria e la Dalmazia: l'infanzia e la giovinezza\"; \"Praga - Firenze: le due citt\u00e0 della formazione di Stuparich\"; \"La Grande Guerra di un volontario triestino\"; \"Il Carso in pace e in guerra: dell'amicizia\"; \"La Risiera di San Sabba: Stuparich politico\"; \"La montagna, le Dolomiti: luoghi di scrittura - Giani Stuparich professore\"; \"La citt\u00e0 di Trieste: ricordi, emozioni\". Lo stesso anno, la nipote era intervenuta con un discorso sui luoghi amati dal nonno in occasione del convegno internazionale, tenutosi a Trieste nei giorni 21-22 ottobre 2011, dal titolo \"Giani Stuparich tra ritorno e ricordo\".\nCuriosit\u00e0.\nNel 1925 venne costruito un bivacco alpino intitolato ai fratelli Stuparich. Il Bivacco Carlo e Giani Stuparich, ristrutturato nel 1975, \u00e8 tuttora gestito dalla Societ\u00e0 Alpina delle Giulie, una sezione di Trieste del Club Alpino Italiano. Si trova a 1.587 metri di quota in prossimit\u00e0 del J\u00f4f di Montasio.\nLe opere di Stuparich sono state tradotte in varie lingue, tra cui tedesco, ceco, olandese, francese, castigliano, ebraico e inglese.\nOpere di Stuparich tradotte in francese:\nOpere di Stuparich tradotte in tedesco:\nOpere di Stuparich tradotte in ceco:\nOpere di Stuparich tradotte in inglese:\nOpere di Stuparich tradotte in ebraico:\nOpere di Stuparich tradotte in croato:\nOpera di Stuparich tradotta in ungherese:\nOpera di Stuparich tradotta in olandese:\nOpere di Stuparich tradotte in castigliano:\nOpera di Stuparich tradotta in catalano:\nOpera di Stuparich tradotta in portoghese:"}
{"id": "296741", "revid": "599013", "url": "https://it.wikipedia.org/wiki?curid=296741", "title": "Jason Taylor", "text": " I suoi 47 fumble forzati in carriera sono il record di tutti i tempi della lega. Nel 2017 \u00e8 stato introdotto nella Pro Football Hall of Fame.\nCarriera universitaria.\nTaylor al college gioc\u00f2 con gli Akron Zips, squadra rappresentativa dell'universit\u00e0 di Akron. In tre anni come titolare fece registrare 279 tackle, 21 sack, 7 fumble recuperati e 3 intercetti.\nCarriera professionistica.\nMiami Dolphins.\nNel draft NFL 1997, Taylor fu selezionato come 73\u00aa scelta dai Miami Dolphins. Debutt\u00f2 come professionista il 31 agosto 1997 contro gli Indianapolis Colts indossando la maglia numero 99, imponendosi come titolare gi\u00e0 nella sua stagione da rookie, terminanta con 5 sack e 2 fumble forzati. L'anno successivo sal\u00ec a nove sack e devi\u00f2 sei passaggi. Nel 1999 fece registrare il primo dei suoi otto intercetti in carriera.\nIl 15 aprile 2000, Taylor firm\u00f2 un rinnovo contrattuale di un anno per un valore di un milione di dollari, totalizzando 14,5 sack e venendo convocato per il suo primo Pro Bowl. Per queste prestazioni fu premiato come con un nuovo contratto di sei anni per valore di 42 milioni di dollari. Nel 2002, Taylor guid\u00f2 la NFL e pareggi\u00f2 il record di franchigia con 18,5 sack, venendo inserito nella formazione ideale della stagione All-Pro, facendo ritorno al Pro Bowl, convocazione ottenuta anche dopo i 13 sack dell'anno successivo.\nIl 1\u00ba marzo 2004, Taylor acconsent\u00ec a ristrutturare il proprio contratto in modo da liberare spazio nel salary cap. Nel 2006 disput\u00f2 una delle migliori stagioni della carriera, totalizzando 13,5 sack, 9 fumble forzati, 2 recuperati e 2 intercetti, entrambi ritornati in touchdown, che gli valsero il premio di miglior difensore dell'anno della NFL, superando il cornerback dei Denver Broncos Champ Bailey per 22 voti a 16. L'anno successivo, per la sesta volta in carriera and\u00f2 in doppia cifra coi sack.\nWashington Redskins.\nIl 20 luglio 2008, Taylor venne scambiato coi Redskins in cambio della 2\u00aa scelta del draft NFL 2009 e della 6\u00aa scelta del draft NFL 2010. Il 2 marzo 2009 venne svincolato perch\u00e9 rifiutatosi di partecipare a vari programmi durante il ritiro pre-stagionale, affermando di essere rimasto in Florida per potere passare del tempo vicino alla famiglia.\nRitorno ai Dolphins.\nIl 13 maggio 2009, Taylor firm\u00f2 un contratto di un anno del valore di 1,1 milioni di dollari, pi\u00f9 400.000 dollari di incentivi, per fare ritorno ai Dolphins. Il 1\u00ba novembre stabil\u00ec un record NFL con il suo sesto touchdown su ritorno di fumble in carriera, un primato che condivideva con Jessie Tuggle.\nNew York Jets.\nDopo esser divenuto \"unrestricted free agent\", Taylor il 20 aprile 2010 firm\u00f2 con i New York Jets. Il 28 settembre, con un sack su Tom Brady, arriv\u00f2 a quota 128,5 in carriera, entrando tra i primi dieci di tutti i tempi. La sua stagione si chiuse a quota 132,5, ottavo di tutti i tempi alla pari con Lawrence Taylor e Leslie O'Neal. Il 28 febbraio 2011 venne svincolato.\nTerza volta con i Dolphins.\nIl 1\u00ba agosto 2011, Taylor torn\u00f2 nuovamente con i Dolphins. Durante una sconfitta coi Philadelphia Eagles mise a segno due sack su Michael Vick, arrivando al sesto posto di tutti i tempi, superando gli Hall of Famer John Randle e Richard Dent. Il 28 dicembre 2011 annunci\u00f2 il suo ritiro dall'attivit\u00e0 agonistica, divenendo un analista televisivo."}
{"id": "296746", "revid": "289247", "url": "https://it.wikipedia.org/wiki?curid=296746", "title": "Veszpr\u00e9m (comitato)", "text": ""}
{"id": "296747", "revid": "260676", "url": "https://it.wikipedia.org/wiki?curid=296747", "title": "Abano Terme", "text": "Abano Terme (IPA: , sino al 1924 \"Abano Bagni\") \u00e8 un comune italiano di abitanti della provincia di Padova in Veneto.\nSituato lungo il margine nordorientale dei colli Euganei, \u00e8 il principale centro delle Terme Euganee. Sorge in una zona vulcanica spenta, nell'area metropolitana di Padova, 10\u00a0km a sud-ovest del capoluogo, ad un'altitudine media di 14 metri sul livello del mare. I suoi abitanti vengono chiamati aponensi.\nI benefici terapeutici che si ricavano dalle acque termali, uniti all'organizzatissima struttura alberghiera che offre ospitalit\u00e0 a pi\u00f9 di turisti ogni anno, fanno di Abano Terme una delle localit\u00e0 fango-terapeutiche, e termali in genere, pi\u00f9 importanti d'Europa..\n\u00c8 il primo dei comuni italiani in ordine alfabetico, seguito da Abbadia Cerreto (LO) e Abbadia Lariana (LC).\nStoria.\nLe origini.\nI colli Euganei si formarono circa 34 milioni di anni fa dalle alluvioni della val Padana associate a fenomeni locali di vulcanismo. La morfologia che si \u00e8 cos\u00ec sedimentata ha favorito la formazione delle sorgenti di acque calde termominerali, nonch\u00e9 lo stanziamento nella zona delle popolazioni richiamate dagli effetti benefici di tali acque.\nAbano Terme \u00e8 conosciuta fin dal VI secolo a.C., l'antico centro si trovava nel territorio dell'attuale comune di Montegrotto Terme, come documentano gli scavi archeologici ed i numerosi reperti conservati nei musei archeologici di Padova ed Este. L'importanza che il luogo aveva nell'antichit\u00e0 \u00e8 documentata dalle citazioni di numerosi scrittori latini, tra cui Plinio il Vecchio, Marziale, Tito Livio (che, stando ad un versetto di Marziale, qui sarebbe nato), Svetonio, Cassiodoro, Claudiano, con la denominazione di \"Aquae Patavinorum\".\nSempre secondo Marziale, oltre a Tito Livio, qui sarebbero nati anche i poeti Gaio Valerio Flacco e Arrunzio Stella. Secondo alcune fonti, l'origine del nome deriva da Aponus, il dio delle acque termali, il cui nome a sua volta risalirebbe alla radice indo-europea \"ap\" che significa \"acqua\". Le antiche terme occuparono una vasta area sul versante orientale dei Colli Euganei e raggiunsero il massimo splendore in et\u00e0 imperiale. Svetonio, che scrisse a cavallo tra il I ed il II secolo d.C., rifer\u00ec che Tiberio, recandosi a guerreggiare in Illiria, si ferm\u00f2 al tempio di Aponus per consultare l'oracolo circa l'esito della guerra: dopo aver avuto un responso favorevole, gett\u00f2 nella fonte alcuni dadi d'oro. Fu in quegli anni che Padova ed i territori limitrofi diventarono un municipio romano e la nobilt\u00e0 locale, ad imitazione di quanto accadeva a Roma, diede grande importanza alle cure termali, sviluppandone l'attivit\u00e0 e le relative infrastrutture.\nIl medioevo.\nCon la caduta dell'Impero romano d'Occidente, le terme conobbero un brusco declino, da cui si sarebbero risollevate molti secoli pi\u00f9 tardi. Vani risulteranno gli sforzi del re degli Ostrogoti Teodorico che, tramite il suo ministro Cassiodoro, agli inizi del VI secolo invi\u00f2 una lettera all'architetto padovano Aloisius, perch\u00e9 provvedesse al restauro dei palazzi.\nIntorno al IX secolo, l'antico centro termale cominci\u00f2 a sdoppiarsi ed il termine Aponus indic\u00f2 il territorio dell'odierna Abano Terme. Le prime notizie certe dell'esistenza in epoca medievale di un centro abitato risalgono all'anno 971, sono contenute nella \"Chronicon Farfensis\", redatta da Gregorio da Catino, e riferiscono dell'esistenza in Abano di una chiesa dedicata a San Lorenzo.\nNel XII secolo, Abano \u00e8 un piccolo centro rurale sito in una zona subordinata all'autorit\u00e0 vescovile di Padova. Nel 1167, la quattordicenne Cecilia aveva ereditato dal padre, Manfredi dei Conti di Abano, un considerevole patrimonio. Il suo tutore, Spinabello da Sandrigo, desideroso di accasarla degnamente, la promise in sposa a Gherardo, figlio di Tisolino della nobile famiglia dei Camposampiero. Ma Ezzelino I il Balbo, suocero di Tisolino, impose che Cecilia sposasse il proprio figlio Ezzelino II il Monaco. L'affronto per i Camposampiero fu enorme e Gherardo, per vendicarsi, approfitt\u00f2 di un viaggio di Cecilia per rapirla e violentarla. Ezzelino II ripudi\u00f2 Cecilia e, con l'appoggio del padre, prese le armi contro i Camposampiero, dando inizio ad una sanguinosa lotta che sarebbe durata a lungo e che si inquadr\u00f2 nel pi\u00f9 ampio contesto delle lotte fra il Papato e l'Impero.\nAd Abano ebbe i natali, nel 1257, il celebre medico, filosofo, astrologo ed alchimista Pietro d'Abano, che tanto contribu\u00ec alla diffusione della filosofia aristotelica rivisitata da Averro\u00e8.\nDopo l'affermazione dei comuni e con l'avvento delle signorie, nel 1318 la citt\u00e0 entra nella sfera d'influenza dei Da Carrara, i signori di Padova. Pi\u00f9 volte distrutta prima dagli Ezzelini e poi dagli Scaligeri, Abano segu\u00ec le sorti di Padova passando, nel 1405, sotto il dominio della Repubblica di Venezia.\nIl dominio veneziano.\nLa citt\u00e0 ebbe nuova fioritura a partire dal Cinquecento, quando le grandi famiglie padovane (Cittadella-Vigodarzere, Dondi dell'Orologio, Capodivacca, Treves) e veneziane (Mocenigo, Malipiero, Moro, Morosini, Todeschini), alcune delle quali qui insediatesi gi\u00e0 da alcuni secoli, diedero grande impulso all'agricoltura, con ingenti opere di bonifica, e rifondarono un nucleo delle strutture termali.\nIn questo periodo viene ambientata ad Abano una delle opere di Carlo Goldoni, il dramma giocoso per musica \"I Bagni d\u00b4Abano\", musicato da Baldassare Galuppi e rappresentato per la prima volta al teatro di San Samuele a Venezia nel 1753.\nDalla ristrutturazione settecentesca ai giorni nostri.\nCon la caduta della Serenissima, nel 1797, la decaduta nobilt\u00e0 fu costretta a vendere i propri beni ad alcune famiglie della ricca e vivace borghesia ebrea padovana (Trieste, Sacerdoti, Luzzatti e Sette). Queste famiglie investirono forti capitali per migliorare la ricettivit\u00e0 alberghiera e diedero impulso ai primi studi scientifici sulle propriet\u00e0 terapeutiche delle acque termali, ponendo cos\u00ec le basi della citt\u00e0 moderna, la cui economia ruota sulle cure termali.\nNella zona delle fonti del Montirone fu avviata la costruzione di diversi stabilimenti termali, impreziositi dall'intervento dell'architetto Giuseppe Jappelli, il cui monumento celebrativo suggella il nuovo sforzo imprenditoriale. Tra i vari edifici, viene realizzato anche un ricovero per malati. A met\u00e0 dell'Ottocento si contavano otto stabilimenti termali.\nNel Collegio Elettorale di Abano Terme (che all'epoca si chiamava \"Abano Bagni\") fu eletto ininterrottamente alla Camera dei deputati, dal novembre 1892 al maggio 1909, l'insigne economista Luigi Luzzatti. Nel corso della prima guerra mondiale, dopo la disfatta di Caporetto, dal 5 febbraio 1918 al luglio del 1919, Abano Terme fu sede del Comando supremo militare italiano nell'Hotel Trieste, ospitando tutte le pi\u00f9 alte personalit\u00e0 militari dell'epoca:\nAl termine della prima guerra mondiale, venne creata l'Azienda di Cura e Soggiorno, a cui venne affidata la gestione delle concessioni pubbliche delle risorse termali. In breve tempo si moltiplicarono i nuovi stabilimenti.\nLa denominazione del comune fu fino al 1924 Abano Bagni. Con Regio Decreto N. 1988 del 30/10/1924 pubblicato sulla Gazzetta Ufficiale n. 290 del 13/12/1924 viene concessa l'autorizzazione. Dal 14 novembre 1924 \u00e8 vigente la nuova denominazione Abano Terme. La modifica fu voluta all'amministrazione comunale del tempo con l'intento di sottolineare l'unicit\u00e0 dei trattamenti a base di fanghi termali assicurati dagli stabilimenti curativi di Abano.\nDurante la seconda guerra mondiale, il comando dell'aviazione tedesca in Italia ebbe sede ad Abano da ottobre 1943 ad aprile 1944. Dal momento del trasferimento del comando, Abano diviene zona ospedaliera sotto la tutela della Croce Rossa Internazionale. Il centro cittadino fu quindi risparmiato da bombardamenti, ma il 17 agosto 1944 un treno che trasportava cinque vagoni carichi di esplosivo, fermo alla stazione di Abano fu colpito da un raid aereo statunitense. Le esplosioni provocarono dieci morti accertati, incluso un pilota americano il cui aereo era stato colpito dall'esplosione, e la quasi totale distruzione delle case attorno alla stazione.\nNel secondo Dopoguerra vengono scavate nuove fonti dando avvio al boom delle attivit\u00e0 termali. In poco tempo alle attivit\u00e0 agricole si sostituirono quelle del settore terziario e il Comune conobbe una consistente espansione urbana.\nNel 1969 vi si riunirono segretamente dal 24 al 27 agosto gli Ufficiali Unionisti liberi per preparare il colpo di Stato di Mu\u02bfammar Gheddafi in Libia.\nMonumenti e luoghi d'interesse.\nArchitetture religiose.\nA pochi chilometri da Abano si trova anche l'abbazia di Praglia, monastero benedettino fondato nell'XI secolo. Sin dal medioevo, i potenti ecclesiastici di Praglia, assieme a quelli del monastero San Daniele, si resero protagonisti di capillari opere di bonifica del territorio, che aumentarono sensibilmente la superficie di terreni coltivabili.\nEx Oratorio del Montirone\nAi piedi del colle Montirone si trova l'ex Oratorio del Montirone, gi\u00e0 dedicato a San Giovanni e in seguito al Sacro Cuore di Ges\u00f9. Fu costruito nel 1779 ad opera dell'architetto Domenico Cerato. Oggi sconsacrato, \u00e8 adibito a spazio espositivo.\nArchitetture civili.\nLa citt\u00e0 \u00e8 divisa in due centri: uno storico (Abano Vecchia o Abano Centro) e l'altro prettamente turistico (Abano Nuova).\nIl centro storico si \u00e8 sviluppato attorno al Duomo di San Lorenzo, il cui campanile fu costruito in due epoche diverse: la base \u00e8 del 900 d.C. mentre la parte superiore \u00e8 del 1315. La facciata della chiesa \u00e8 recente: inaugurata nel 1965, sostituisce la precedente (1905), in stile neoclassico, oggi trasferita presso la chiesa di Agna. L'interno conserva diverse opere d'arte di notevole pregio: alcune tele della scuola di Jacopo Ceruti detto \"Il Pitocchetto\", ed altre opere di Pietro Della Vecchia, Amleto Sartori, J. K. Henrici, Mario Pinton, Luigi Strazzabosco, Giorgio Scalco, Enrico Ghiro, Aristide Ghiro ed Imerio Trevisan.\nNella zona del Duomo sono stati costruiti gli edifici che ospitano gli uffici comunali e la biblioteca cittadina. Prossima al Duomo \u00e8 la monumentale \"Piazza del Sole e della Pace\" (o Piazza della Meridiana), sorta sull'area del demolito e storico Stabilimento Termale Menegolli.\nNel territorio comunale vi sono numerose ville patrizie, la maggior parte i propriet\u00e0 di privati: Villa Rigoni Savioli, costruita nel 1557 da Nicol\u00f2 Malipiero in stile palladiano, con affreschi attribuiti a Giovanni Battista Zelotti ma oggi in stato di abbandono; Villa Bassi Rathgeb (gi\u00e0 villa Dondi dell'Orologio poi Zasio) con affreschi attribuiti al Buttafogo e ad Antonio Vassilacchi detto l'Aliense; Villa Mocenigo Mainardi; Villa Sette alla Stazione; Villa Treves de' Bonfili (gi\u00e0 Villa Pimbiolo poi Selvatico); Villa Colpi (gi\u00e0 Dalla Vecchia Carminati) Villa Adele (oggi Hotel Terme \"Regina Villa Adele\"); Villa Bugia (oggi di propriet\u00e0 del Comune di Abano Terme); Villa Bembiana gi\u00e0 Scalfo (nella piccola frazione di Monterosso); Villa Trevisan Savioli (oggi sede del Museo Internazionale della Maschera \"Amleto e Donato Sartori\"); Villa Cittadella Vigodarzere poi Gottardo, in frazione Feriole e altro.\nNella parte turistica di Abano, sorta nella zona delle prime sorgenti, vi \u00e8 la Pinacoteca del Montirone, in cui si pu\u00f2 ammirare buona parte della Collezione Bassi, con opere di artisti del Settecento veneziano, tra i quali: Andrea Previtali, Liberale da Verona, Giovanni Busi (detto il Cariani), Alessandro Bonvicino (detto il Moretto), Giovan Battista Moroni, Iacopo Negretti (detto Palma il Giovane), Antonio Marini, Vittore Ghislandi (detto Fra' Galgario), Alessandro Magnasco (detto Il Lissandrino), Giacomo Antonio Ceruti (detto Il Pitocchetto), di cui \u00e8 notevole l'autoritratto, Pietro Longhi, Alessandro Longhi, Guido Reni, Giandomenico Tiepolo, Giacomo Quarenghi.\nLungo il Viale delle Terme, oggi inglobato nella propriet\u00e0 dell'Hotel Terme Patria (civico 56) \u00e8 visibile la casa del Fascio di Abano Terme, costruita tra il 1934 e il 1935, opera giovanile dell'architetto Daniele Calabi.\nNella zona pedonale principale della citt\u00e0, dal 2016, \u00e8 presente la scultura \"Radici\" di Carla Rigato.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abano Terme in totale sono 2018, pari al 10,46% della popolazione.\nLe nazionalit\u00e0 maggiormente rappresentate sono:\nCultura.\nIstruzione.\nBiblioteche.\nLa Biblioteca Civica di Abano Terme, ospitata in una sede costruita appositamente su progetto dell'architetto Paolo Portoghesi e inaugurata il 9 ottobre 1999, fa parte del circuito Biblioteche Padovane Associate. Oltre alle consuete attivit\u00e0 di prestito e consultazione, dispone di una sezione ragazzi, di una mediateca, di una sezione locale, di una emeroteca e di sale seminari.\nMusei.\nMuseo Internazionale della Maschera Amleto e Donato Sartori.\nAl Museo Internazionale della Maschera \u00e8 esposta parte della collezione di maschere teatrali frutto della produzione artistica degli scultori Amleto Sartori (1915-1962) e Donato Sartori in pi\u00f9 di ottant'anni di attivit\u00e0 creativa, oltre ad una quantit\u00e0 di maschere, reperti originali geo-etno-antropologici e opere provenienti da diverse aree del pianeta raccolte in anni di viaggi e scambi culturali. Il museo \u00e8 stato inaugurato il 30 dicembre 2004.\nEconomia.\nRisorse termali.\nLa principale voce delle entrate e fonte di occupazione \u00e8 costituita dal turismo, legato agli stabilimenti termali ed alle acque clorurato-sodiche bromoiodurate litiose, radioattive, termali (87\u00a0\u00b0C), conosciute fin dall'antichit\u00e0. Le acque arrivano dalle Alpi e scorrendo sotto terra sgorgano dal Poggio di Montirone a 87\u00b0 di temperatura, lungo il percorso si arricchiscono di preziosi minerali, arrivando a scorrere fino ad una profondit\u00e0 massima di 4.000 metri. L'acqua ipertermale \u00e8 usata sia per bagni sia per alimentare i fanghi; indicata per reumatismi, artriti, malattie del ricambio, obesit\u00e0.\nAgricoltura.\nNel 1989 \u00e8 stato istituito il parco regionale dei Colli Euganei, il cui territorio comprende, oltre ad Abano, altri 14 comuni. Tra le finalit\u00e0 di questo ente, vi sono la salvaguardia ambientale e la promozione dell'agricoltura che, grazie alle favorevoli condizioni idro-geologiche, \u00e8 tuttora una voce trainante per le economie locali. La fertilit\u00e0 di queste terre, decantata dai classici autori latini, favorisce la produzione di:\nIndustria.\nAd Abano si trova la sede centrale del gruppo Fidia Farmaceutici, una delle pi\u00f9 importanti aziende farmaceutiche italiane.\nInfrastrutture e trasporti.\nFra il 1911 e il 1952 Abano Terme era servita dalla principale stazione intermedia della tranvia Padova-Abano-Torreglia/Villa di Teolo.\nSulla linea ferroviaria Padova-Bologna, Abano \u00e8 servita dalla fermata di Abano e dalla stazione di Terme Euganee-Abano-Montegrotto (quest\u00b4ultima situata nella vicina Montegrotto Terme).\nSport.\nAtletica leggera.\nLa societ\u00e0 aponense Vis Abano \u00e8 stata fondata nel 1957. Dal 1998 utilizza lo Stadio delle Terme, in localit\u00e0 Monteortone, dotato di pista regolamentare a 6 corsie e pedane regolamentari per salti e lanci.\nCiclismo.\nAbano Terme \u00e8 stata sede di arrivo di tappa del Giro d'Italia negli anni cinquanta:\nNel 2002, \u00e8 stata invece sede di partenza della 15\u00aa tappa Terme Euganee - Conegliano (28 maggio) partita da Piazza Caduti e vinta da Mario Cipollini.\nEquitazione.\nIn citt\u00e0 \u00e8 attivo il Centro Equestre Abano Terme, con sede adiacente a Villa Bassi-Ratgheb.\nGinnastica.\nLa societ\u00e0 Ginnastica 5 Cerchi ASD \u00e8 affiliata dal 1981 alla Federazione Ginnastica d'Italia \u00e8 attiva sia in ambito maschile che femminile ed presente con squadre agonistiche e atleti individuali nei settori di Ginnastica Artistica Maschile (Serie C, Torneo Allievi), Ginnastica Ritmica (Serie B, C, Categoria, Specialit\u00e0) e Ginnastica per Tutti.\nNuoto.\nOltre ad un numero di piscine gestite dagli stabilimenti alberghieri termali, ad Abano \u00e8 presente una piscina comunale alimentata da acqua termale.\nTennistavolo.\nL'ASD Tennis Tavolo Abano Terme \u00e8 attiva sia nel settore amatoriale che in quello agonistico."}
{"id": "296748", "revid": "2200451", "url": "https://it.wikipedia.org/wiki?curid=296748", "title": "Nucetto", "text": "Nucetto (\"Nos\u00e8j\" in piemontese) \u00e8 un comune italiano di 403 abitanti della provincia di Cuneo in Piemonte.\nGeografia fisica.\nTerritorio.\nNucetto si trova nell'alta valle Tanaro e si sviluppa interamente nella valle scavata da questo fiume, ad un'altitudine di 450 \n\u00c8 classificato nella zona sismica 4 (bassa possibilit\u00e0 di danni sismici).\nClima.\nIl comune \u00e8 stato inserito nella zona climatica E ed ha un fabbisogno termico di 2873 gradi giorno. La normativa attuale consente l'accensione degli impianti di riscaldamento per quattordici ore giornaliere, dal 15 ottobre al 15 aprile.\nOrigini del nome.\n\"Nucetto\" deriva dal latino \"nucetum\", terra dove crescono in abbondanza i noci.\nStoria.\nNucetto \u00e8 stata abitata almeno dai tempi di Roma antica. A testimonianza di questo fatto esisteva un ponte romano sul Tanaro, distrutto durante la seconda guerra mondiale.\nLa prima traccia documentale su Nucetto si ha nell'aprile 967 con il toponimo \"Nocetum\" apparso su un diploma di Ottone I di Sassonia emanato in Ravenna, da quel momento l'area di Nucetto entr\u00f2 a far parte della marca aleramica.\nNel 1142, mentre la famiglia nobile dei Nucetto era investita di quelle terre, il \"Castrum Noxeti\" entr\u00f2 a far parte del marchesato di Ceva. Da allora Nucetto segu\u00ec le sorti di Ceva, compreso un tentativo di ribellione da parte della famiglia Nucetto e la relativa nuova sottomissione da parte di Giorgio II marchese di Ceva, che a sua volta si sottomise ad Asti per riuscire a fare fronte ai suoi nemici.\nNel 1414 Amedeo VIII di Savoia conquist\u00f2 le terre del marchesato di Ceva compresa Nucetto, devastandone il castello. Nel 1515 Nucetto si sottomise definitivamente al dominio dei Savoia.\nNucetto fu sede di una colonia di prigionieri austriaci adibiti al lavoro in una miniera di lignite, che fu attiva fino al 1950.\nDurante l'ultima guerra Nucetto assunse una certa importanza in quanto era interesse delle truppe tedesche mantenere il controllo sui suoi ponti ferroviari e stradali, ma nonostante ci\u00f2 non fu teatro di scontri di rilievo.\nSimboli.\nLo stemma di Nucetto \u00e8 descritto come \"Di nero alle tre fasce d'oro in cuore all'aquila bicipite coronata marchionale\".\nSostanzialmente si tratta dello stemma marchionale della famiglia Ceva di Nucetto, la quale ha avuto per un lungo periodo giurisdizione sul territorio comunale. Importante notare l'antica origine di questo simbolo, con l'aquila bicipite di ovvia derivazione imperiale.\nCultura.\nEventi.\nNucetto \u00e8 celebre per la produzione del cece, legume oggetto di ben due manifestazioni durante l'anno: la \"ceciata alla zingarella\" e la \"festa del cece\".\nAmministrazione.\nDati del Ministero dell'Interno.\nAltre informazioni amministrative.\nNucetto faceva parte della comunit\u00e0 montana Alto Tanaro Cebano Monregalese."}
{"id": "296750", "revid": "254059", "url": "https://it.wikipedia.org/wiki?curid=296750", "title": "Rio Saliceto", "text": "Rio Saliceto (\"R\u00e9e\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna. Il toponimo deriva dal canale (Rio), che divideva il territorio con quello di Carpi e dai salici palustri che sorgono nella zona.\nCon i comuni contigui di Campagnola Emilia, Correggio, Fabbrico, Rolo e San Martino in Rio costituisce l'Unione dei Comuni \"Pianura Reggiana\".\nGeografia fisica.\nRio Saliceto \u00e8 situato nella pianura padana, presso il confine con la provincia di Modena, a 23 chilometri da Reggio Emilia. Il territorio comunale, oltre che dal capoluogo, \u00e8 formato dalle frazioni di Ca' de' Frati, Osteriola, Ponte Vettigano, San Lodovico per un totale di 22,56 chilometri quadrati. Il comune di Rio Saliceto confina a nord con Fabbrico, ad est con il comune modenese di Carpi, a sud con Correggio e ad ovest con Campagnola Emilia.\nIl territorio comunale, interamente pianeggiante, \u00e8 solcato da un fitto reticolo di canali di bonifica e di irrigazione, i cui principali sono il cavo Naviglio (a ovest) ed il cavo Tresinaro (a est).\nIn localit\u00e0 Ca' de' Frati \u00e8 presente un'oasi naturalistica all'interno delle Casse di espansione del cavo Tresinaro, in gestione al Consorzio di Bonifica dell'Emilia Centrale.\nStoria.\nIl territorio dell'attuale comune viene menzionato nell'anno 772 in un documento del re longobardo Desiderio.\nSuccessivamente fu parte dei possedimenti del marchese Bonifazio, padre della contessa Matilde di Canossa, il quale ne trasfer\u00ec la propriet\u00e0 alla Chiesa e dal XIII secolo entra a far parte dei possedimenti della famiglia Da Correggio, ospitando la Zecca del Principato presso villa Capr\u00ec (attuale Via Naviglio sud).\nSegue le sorti della citt\u00e0 di Correggio quando nel 1635, il Principato passa alla famiglia degli Este.\nCon la fine della dominazione estense e con la nuova ristrutturazione dei Comuni promossa dal Governatore Luigi Carlo Farini Rio, fino ad allora villa del Comune di Correggio, diventa Comune grazie ad un decreto governativo del 4 dicembre 1859, con decorrenza dal 1\u00ba gennaio 1860.\nI promotori dell'autonomia furono: il Cav. Dott. Luigi Nicolini, primo Sindaco, il priore Don Giovanni Battista Branchetti, l'Avv. Luigi Carbonieri, Ministro dell'Interno del Governo Farini, i possidenti riesi Luigi Brunetti, Sante Santachiara, Tomaso Terrachini, Fortunato Galantini e Frumenzio Bernini. I volti di questi fondatori del Comune vennero poi effigiati da Pier Giacinto Terrachini in formelle di terracotta poste sul frontone del Municipio.\nNel 1864, dopo il processo di unificazione nazionale, il Comune assunse la denominazione attuale di Rio Saliceto per distinguerlo da altri, presenti sul territorio nazionale, aventi lo stesso nome di Rio.\nNel 1889 venne inaugurato il nuovo edificio sede del Municipio in stile neoclassico, tuttora esistente. Sempre a quel periodo risale la costruzione delle scuole elementari in stile liberty, demolite nel 1926 in pieno regime fascista e sostituite con un edificio figlio dell'architettura del tempo.\nCon l'obiettivo di combattere la disoccupazione e di dare alla popolazione condizioni di vita e di lavoro pi\u00f9 dignitose nacquero, tra la fine del XIX e l'inizio del XX secolo, alcune fra le prime cooperative, la \"Societ\u00e0 Operaia di Mutuo Soccorso\" nel 1881, \"L'Enologica\" nel 1901, la \"Birocciai\" e quella di \"Miglioramento tra i lavoratori della terra\" nel 1904.\nLa I Guerra Mondiale vide cadere sui campi di battaglia od in seguito a ferite o malattie contratte al fronte ben 80 riesi.\nCospicuo fu anche il contributo fornito dai cittadini di Rio Saliceto nel corso della II Guerra Mondiale e della Resistenza: 29 caduti e dispersi in guerra, 7 deceduti nei campi di sterminio nazisti ove furono deportati e 21 partigiani caduti per la libert\u00e0.\nPer celebrare la Resistenza il 25 aprile 1975, nel trentennale della Liberazione, venne inaugurato un monumento posto sulla facciata del Municipio, composto da un bassorilievo e da una lapide recante questa iscrizione: \"RIO SALICETO - che cacci\u00f2 il mostro nazifascista - da queste terre da queste case - da questo pane da questo sangue - GIURA - ai sette figli annientati nei lager - ai ventuno caduti combattendo - per la certezza dello splendido aprile - di lottare unito come ieri come sempre - perch\u00e9 il mostro non torni\".\nMonumenti e luoghi d'interesse.\nIl municipio, inaugurato nel 1889, \u00e8 un edificio in stile neoclassico progettato dall'Ing. Giuseppe Aimi su indicazione e supervisione di Pier Giacinto Terrachini. Sulla facciata principale, lungo la trabeazione del timpano, sono collocati otto medaglioni di terracotta raffiguranti i volti dei fondatori del comune. Sopra il portone di accesso principale \u00e8 posta una lapide commemorativa dei caduti riesi nella I Guerra Mondiale. Sempre sulla facciata principale, nelle lunette del basamento del colonnato, \u00e8 presente un monumento in onore dei caduti riesi nella lotta di Liberazione dal nazifascismo composto da un bassorilievo e da una lapide contenente un'iscrizione celebrativa. L'edificio \u00e8 stato ristrutturato nel 1983-84 ed \u00e8 tuttora sede del Comune.\nIl teatro comunale, costruito nel primo decennio del XX secolo, venne inaugurato nel 1911 con la prima rappresentazione teatrale. Conosciuto come cinema-teatro \"Montanari\", \u00e8 rimasto in funzione fino alla fine degli anni settanta; dopo un lungo periodo di chiusura e dopo una radicale ristrutturazione, venne riaperto nel 1993. Le balaustre dei loggiati contengono pannelli lignei decorati dal pittore Luigi Pillitu.\nLa chiesa di San Giorgio Martire presenta una pianta a croce latina con abside semicircolare. Fu completamente ricostruita nel 1879, a sostituzione della chiesa preesistente oramai fatiscente, la cui prima notizia appare in un documento elencante i beni posseduti dai Canossa nell'anno 1070.\nUlteriori monumenti di interesse sono la chiesa di Sant'Antonio di Padova, a Ca' de' Frati con oratorio risalente al 1810, e l'oratorio di San Lodovico, a San Lodovico, risalente al 1633.\nSociet\u00e0.\nEtnie e minoranze straniere.\nAl 31 dicembre 2017 i residenti stranieri sono 811, pari al 13,2% della popolazione comunale. Le nazionalit\u00e0 maggiormente rappresentate sono:\nCultura.\nIstruzione.\nA Rio Saliceto sono presenti le seguenti scuole:\nLe Scuole Statali presenti sul territorio comunale fanno capo all'Istituto Comprensivo \"Galileo Galilei\" di Campagnola Emilia-Rio Saliceto.\nL'istruzione superiore \u00e8 fruibile presso gli Istituti situati a Correggio, Carpi e Reggio Emilia.\nBiblioteche.\nAll'interno dei locali del Centro Culturale \"Wildmer Biagini\", sede dell'omonima Istituzione Culturale, \u00e8 presente una Biblioteca Comunale aderente al sistema bibliotecario provinciale.\nTeatri.\nAl Teatro Comunale (ex \"Teatro Montanari\") vengono proposti spettacoli di prosa, dialettale e cinema per bambini, nonch\u00e9 ulteriori attivit\u00e0 di promozione e sviluppo dell'arte teatrale.\nIl Teatro, costruito nel 1911 e completamente ristrutturato nel 1993, presenta una platea e due ordini di loggiati per una capienza complessiva di circa 200 persone. Sui parapetti dei loggiati sono installati pannelli lignei dipinti dall'artista sardo Luigi Pillitu raffiguranti musici e commedianti.\nHanno calcato il palcoscenico del Teatro Comunale di Rio Saliceto numerosi artisti di fama internazionale quali, ad esempio, Mario Scaccia, destinatario nel 2000 del Premio \"Wildmer Biagini\", e Dario Fo, Premio Nobel per la letteratura nel 1997, andato in scena insieme alla moglie Franca Rame il 10 febbraio 2002.\nInfrastrutture e trasporti.\nStrade.\nRio Saliceto \u00e8 collegata a Campagnola Emilia, Novellara e Guastalla mediante la strada provinciale 30; la stessa strada, nel territorio della provincia di Modena assume la denominazione di strada provinciale 1 e collega Rio Saliceto a Carpi. Un'altra importante arteria di comunicazione \u00e8 la strada provinciale 46 che dopo aver attraversato Ca' de' Frati e Rolo giunge a Villanova di Reggiolo nei pressi del casello autostradale di Reggiolo-Rolo. Un ulteriore collegamento viario \u00e8 la strada provinciale 48 che consente i collegamenti verso Correggio e Reggio Emilia.\nIl capoluogo \u00e8 inoltre collegato con Reggio Emilia ed i centri limitrofi con un servizio di trasporto pubblico extraurbano gestito da SETA Spa.\nAutostrade.\nI caselli autostradali pi\u00f9 vicini sono quelli di Carpi e di Reggiolo-Rolo sulla A22 del Brennero (circa 10\u00a0km) e di Reggio Emilia sulla A1 del Sole (circa 23\u00a0km).\nFerrovie.\nA Rio Saliceto non sono presenti linee ferroviarie.\nLe stazioni pi\u00f9 vicine si trovano a Carpi sulla linea RFI Modena-Mantova, a Reggio Emilia sulle linee RFI Milano-Bologna e TAV Milano-Bologna ed a Novellara sulla linea FER Reggio Emilia-Guastalla."}
{"id": "296753", "revid": "125641957", "url": "https://it.wikipedia.org/wiki?curid=296753", "title": "L'avventura del Poseidon", "text": "\"L'avventura del Poseidon (The Poseidon Adventure)\" \u00e8 un film del 1972 diretto da Ronald Neame. \u00c8 basato sul romanzo omonimo (1969) di Paul Gallico (pubblicato in Italia dall'editore Dall'Oglio nel 1970).\nTrama.\nDurante la navigazione da New York ad Atene per festeggiare il Capodanno la nave da crociera \"Poseidon\" nel mar Egeo viene colpita da un'onda anomala alta 50 metri causata da un maremoto. In pochi minuti la nave viene ribaltata e i passeggeri si ritrovano in un incubo. Comprendendo che eventuali soccorsi dovrebbero arrivare dal fondo della nave (che ora si ritrova completamente emerso) il reverendo Frank Scott esorta i superstiti a seguirlo nella risalita verso lo scafo. La maggioranza decide di rimanere nel salone da ballo in attesa dei soccorsi e in pochi altri si avventurano invece nella nave capovolta per cercare cos\u00ec la salvezza. Fra le persone che seguono il reverendo ci sono due coppie: il \"detective\" Mike Rogo e la moglie Linda, una ex prostituta, e una coppia di anziani, Manny Rosen e la moglie Belle, ex campionessa di nuoto; oltre a loro due fratelli, Susan e Robin Shelby, la cantante dell'orchestra, Nonnie - che ha appena perso il fratello musicista - e James Martin. A loro si unir\u00e0 il \"maitre\" che seppur ferito a una gamba sar\u00e0 di grande aiuto nella parte iniziale. Dopo essere riusciti a risalire lungo l'altissimo albero di Natale appena prima che una grande onda invada il salone, saliranno attraverso passaggi angusti e molto pericolosi. Il piccolo Robin dice agli altri che un marinaio gli aveva precedentemente confidato che la parte dello scafo sotto l'albero di trasmissione delle eliche, quindi dalla parte della poppa, \u00e8 pi\u00f9 sottile e quindi c'era pi\u00f9 probabilit\u00e0 che i soccorsi sarebbero passati da l\u00ec. Dopo un certo tentennamento dal fatto di doversi fidare di un bambino, Mike Rogo e gli altri decidono di andare l\u00ec.\nMentre cercano di salire per un condotto la nave si muove di colpo e il \"maitre\" perder\u00e0 l'equilibrio finendo per annegare nel condotto riempitosi d'acqua. La morte dell'uomo metter\u00e0 a dura prova i nervi del gruppo e non mancheranno le tensioni durante la strada per la salvezza soprattutto tra Frank Scott e Mike Rogo.\nDopo molte difficolt\u00e0 il gruppo riesce ad arrivare alla sala macchine, allagata e per buona parte in fiamme. Bisogna passare sott'acqua e procuratisi una corda Scott decide di calarsi per primo, ma rimane incastrato. Vedendo che la corda non scorre pi\u00f9 gli altri capiscono il pericolo e nonostante il parere contrario di suo marito Manny l'anziana Belle, memore dei suoi trascorsi da nuotatrice, si tuffa e riesce a salvare il reverendo, ma morir\u00e0 d'infarto una volta riemersa per l'eccessivo sforzo.\nDopo aver fatto passare anche gli altri e dopo che Scott ha convinto Manny a continuare per non rendere vana la morte di sua moglie, i sopravvissuti cercano di risalire la grande stanza verso lo scafo ma la nave ha un altro scossone e Linda cadr\u00e0 nelle fiamme fra le urla disperate di Mike che sfoga il suo dolore insultando Scott e accusandolo dell'accaduto.\nSubito dopo una valvola si apre violentemente facendo uscire gas. Il prete, ancora scosso dalle accuse di Rogo e sentendosi effettivamente responsabile della morte del \"maitre,\" di Belle e di Linda, si sfoga contro Dio urlandogli che se vuole un'altra vita dovr\u00e0 prendersi la sua. Si lancia sulla valvola e la chiude, urlando a Rogo di portare avanti il resto del gruppo, poi stremato precipita nel fuoco, fra la disperazione della giovane Susan, nel frattempo innamoratasi di lui.\nLa salvezza ora \u00e8 vicina ma Rogo non vuole continuare senza la sua Linda. Martin, volendo tenere fede alle ultime parole di Scott, prende le redini della situazione e sprona duramente il poliziotto convincendolo a portarli avanti. Insieme a Martin, Rogo condurr\u00e0 il gruppo sotto l'albero di trasmissione delle eliche. Inizialmente i sei superstiti credono di essere finiti in un vicolo cieco, ma quando sentono rumori provenienti dell'esterno cominciano a urlare e a battere sulle pareti dello scafo e mentre Rogo, in lacrime, guarda per l'ultima volta la sala macchine dove l'amata moglie \u00e8 morta cos\u00ec vicina alla salvezza, finalmente verranno tratti in salvo in un elicottero della marina francese."}
{"id": "296754", "revid": "2056951", "url": "https://it.wikipedia.org/wiki?curid=296754", "title": "Reddito", "text": "Il reddito, in economia, pu\u00f2 essere definito come un flusso di ricchezza durante un periodo di tempo. Rappresenta in pratica il divenire di componenti economici attribuito ad un dato periodo di tempo.\nIl reddito \u00e8 quindi una variabile di flusso, in quanto legata ad un preciso orizzonte temporale senza il quale non avrebbe senso. Al reddito viene contrapposto il concetto di patrimonio che esprime in termini monetari la ricchezza in un dato istante: si usa dire pertanto che il reddito \u00e8 \"flusso\", mentre il patrimonio \u00e8 \"stock\".\nDescrizione.\nUna delle principali funzioni del reddito \u00e8 quella di costituire la base imponibile per le principali imposte di ogni ordinamento fiscale. Misurare infatti l'arricchimento di un dato soggetto rappresenta senza dubbio il parametro pi\u00f9 equo per commisurare il prelievo fiscale \nPrincipali caratteri del reddito:\nIl reddito \u00e8 distinto dalla rendita che \u00e8 una variabile di flusso finanziario legata a pi\u00f9 di un periodo. La rendita \u00e8 un'entrata costante ad intervalli di tempo regolari per un certo orizzonte temporale.\nil reddito pro capite e il Pil pro capite sono indicatori della distribuzione della ricchezza economica di un paese.\nIl Pil, prodotto interno lordo, per\u00f2, non viene pi\u00f9 considerato un indicatore sufficiente a valutare lo stato di benessere economico di una nazione.\nIl Rob Index, l'indice di reddito di obiettivo benessere, contribuisce a calcolare ,in modo esaustivo e sintetico, la distribuzione della ricchezza.\nIl Rob, 2,5,reddito di obiettivo benessere 2,5, equivale al reddito indicato dall'Istat come soglia di povert\u00e0, moltiplicato per 2,5.\nIl Rob Index calcola la percentuale di popolazione il cui reddito ha superato o eguagliato il Rob 2,5.\nRitenendo il multiplo per 2,5 della soglia di povert\u00e0, un valore di reddito di reale e obiettivo benessere, il Rob Index insieme alla percentuale di persone al di sotto della soglia di povert\u00e0 ,sono i due indici utili a valutare lo stato di benessere della popolazione di un paese.\nL'obiettivo della politica economica dovrebbe essere: massimizzare il Rob Index e minimizzare il numero degli individui che vivono al di sotto della soglia di povert\u00e0, quindi ottimizzare la distribuzione del reddito nazionale.\nClassificazioni.\nUno delle pi\u00f9 comuni classificazioni di reddito \u00e8 relativa al soggetto percettore. A tal proposito si distingue tra:\nLe persone fisiche sono tutti i nati vivi che, al momento della nascita, acquistano la capacit\u00e0 giuridica e, al momento del compimento dei 18 anni, acquistano la capacit\u00e0 d'agire.\nLe persone giuridiche sono un insieme di persone fisiche che cooperano per il raggiungimento di uno scopo comune o un insieme di beni destinati ad uno scopo che pu\u00f2 o non pu\u00f2 essere a fine di lucro.\nUn'ulteriore classificazione, sulla falsariga di quella effettuata dal legislatore tributario nella disciplina del \"Testo Unico delle Imposte sui Redditi\", segue il criterio della fonte di provenienza:\nCriteri per stabilire la presenza di reddito.\nIl legislatore fiscale del 1972 ha accolto una nozione di \"reddito complessivo\", come entit\u00e0 onnicomprensiva ed eterogenea, risultante dalla somma dei singoli redditi (di lavoro, di capitale, ecc.).\nIl concetto di reddito fiscale pu\u00f2 dunque comprendere il \"reddito-entrata\" (cio\u00e8 gli incrementi patrimoniali anche a titolo gratuito) e le cd. \"entrate figurative\" (ad es. il reddito dell'immobile occupato dallo stesso soggetto d'imposta).\nLe singole categorie di reddito individuate dalla legge sono ritenute un \"numerus clausus\": se una determinata fattispecie vi rientra, allora \u00e8 considerata reddito a tutti gli effetti (civili, fiscali, ecc.). Se invece non vi rientra, non \u00e8 ritenuta una fattispecie imponibile e quindi non \u00e8 tassabile nemmeno se produce un aumento di ricchezza. \nPer stabilire se una data fattispecie rientra nella previsione dell'art. 6 del Testo Unico delle Imposte sui redditi, si applica il principio di equipollenza, secondo cui i proventi conseguiti in sostituzione del reddito e le indennit\u00e0 percepite per il risarcimento della perdita del reddito sono considerati redditi della stessa categoria di quelli perduti o sostituiti.\nIl successivo art. 9 dello stesso testo Unico citato, inoltre, prevede altri criteri particolari per qualificare come reddito una data fattispecie:\nLe \"plusvalenze\" derivanti dal conferimento in societ\u00e0 (trattasi di vari negozi giuridici collegati, posti in essere allo scopo di sostituire un bene mobile o immobile con la partecipazione ad una societ\u00e0), sono considerati presuntivamente \"cessioni a titolo oneroso\", calcolate nella differenza tra il corrispettivo (valore normale delle azioni ricevute) ed il costo non ammortizzato del bene conferito.\nAnche la costituzione o il trasferimento di diritti reali di godimento si presumono effettuati a titolo oneroso, e quindi produttori di reddito.\nClassificazioni a sfondo tributario.\nReddito come prodotto.\nLa pi\u00f9 antica concezione probabilmente, riconducibile almeno ad Adam Smith che identificava il reddito come \"valore dei beni e servizi prodotti dedotto il valore del consumo dei beni capitali\". Secondo questa concezione, la base imponibile deve comprendere esclusivamente i redditi ottenuti come corrispettivo della partecipazione ad un'attivit\u00e0 produttiva, ossia la remunerazione dei fattori capitale e lavoro.\nLa funzione che spiega questa concezione \u00e8:\n\"RP = Redditi da lavoro + redditi da capitale = Salari e stipendi + Profitto + Rendite + Interessi\"\nOvvero tutti i redditi provenienti dall'attivit\u00e0 produttiva.\n\u00c8 ritenuto riduttivo perch\u00e9 esclude dalla tassazione (con le conseguenti disuguaglianze sotto il profilo distributivo):\nReddito come entrata.\nIl reddito come entrata (RE) \u00e8 stato elaborato dagli economisti Schanz, Haig e Simons, pertanto viene chiamato definizione S-H-S dalle loro iniziali. Esso corrisponde all'ammontare delle risorse consumabili senza intaccare il patrimonio iniziale; costituisce cio\u00e8 reddito imponibile il consumo potenziale.\n\"RE = (Redditi da lavoro + redditi da capitale) + plusvalenze nette + entrate straordinarie o occasionali\"\novvero\n\"RE = Consumo potenziale = Consumo effettivo + Variazione del patrimonio(+/-)\"\nQuesta definizione, essendo onnicomprensiva, \u00e8 ritenuta abbastanza esaustiva da molti economisti, in quanto permette di tassare tutte le fonti di reddito.\nSorgono, tuttavia, problemi in merito al momento in cui debbano essere tassate le plusvalenze:\nTassazione alla maturazione:\nTassazione al realizzo:\nReddito come consumo.\nSecondo la nozione di reddito-consumo (teorizzata da Luigi Einaudi), sarebbe da sottoporre a tassazione solo il consumo (annuale), al fine di escludere la quota di reddito destinata al risparmio. La base imponibile sarebbe pertanto calcolata come differenza fra il totale delle entrate (v.reddito-entrata) e l'ammontare risparmiato dal contribuente.\nFra le argomentazioni a favore dell'esclusione del risparmio dalla base imponibile, la principale \u00e8 quella della doppia tassazione del risparmio: secondo i suoi sostenitori, se viene tassato tutto il reddito, cio\u00e8 sia il consumo sia il risparmio, su quella quota risparmiata si pagherebbero due volte le imposte: la prima volta quando viene colpito l'intero reddito, e una seconda volta quando vengono colpiti gli interessi fruttati dal risparmio.\nNon esistono applicazioni concrete di questo modello in quanto \u00e8 complesso definire cosa sia \"risparmio\" e monitorarlo.\nReddito derivante da attivit\u00e0 illecite.\nIl problema della rilevanza a fini tributari dei proventi illeciti \u00e8 datato e ancora controverso.La stessa giurisprudenza della Suprema Corte di Cassazione esprime due orientamenti opposti, uno a favore della tassabilit\u00e0, l'altro contro la tassabilit\u00e0 del cosiddetto pretium sceleris.\nRagioni a favore della tassabilit\u00e0 dei proventi illeciti.\nIn sintesi, le Sezioni Civili della S.C. di Cassazione hanno pi\u00f9 volte ritenuto che:\nRagioni contro la tassabilit\u00e0 dei proventi illeciti.\nLe Sezioni Unite penali della S.C. di Cassazione ritengono che il principio di neutralit\u00e0 fiscale vada interpretato alla luce della regola generale della liceit\u00e0 della causa: \u00e8 tassabile solo il reddito conseguito nell'ambito di un processo produttivo e non anche quello che sia conseguenza di un reato, dove invece le Sezioni Penali ravvisano la vigenza del contrario principio di ripetibilit\u00e0 dei cespiti illeciti.\nIn altre parole, i proventi derivanti da attivit\u00e0 illecite, non essendo frutto di un'operazione produttiva tipizzata dal legislatore, ma di un arricchimento senza causa, non possono rientrare nella nozione di reddito in senso tecnico, tanto pi\u00f9 che l'ordinamento ha predisposto strumenti giuridici per impedire che il reo consegua un utile economico da un'attivit\u00e0 penalmente rilevante (risarcimento, restituzioni, confisca). Se si accogliesse la tesi opposta, si dovrebbe concludere che l'ordinamento fiscale voglia legittimare la permanenza di profitti illeciti nel patrimonio dell'autore del reato.\nReddito \"effettivo\" e reddito \"normale\".\nFin dal 1865, la legislazione fiscale \u00e8 stata caratterizzata dal contrasto fra la tendenza ad individuare il \"reddito effettivo\" e quella a dare rilievo al \"reddito normale\". Vi \u00e8 infatti una latente contraddizione tra la normativa che tende a rilevare l'\u00abeffettiva capacit\u00e0 contributiva\u00bb, e la concrete determinazioni dell'Amministrazione Finanziaria che invece individua i redditi medio-ordinari per classi, coefficienti e simili meccanismi.\nIn economie di tipo statico e arretrato, l'Amministrazione Finanziaria usava criteri forfettari di imposizione basati sulla \"redditivit\u00e0 media\" della categoria. Il reddito era cio\u00e8 accertato in base a criteri \"standard\" che ragionevolmente si avvicinavano al reddito effettivo (indici statici, coefficienti di ricarico, medie ricavate dagli studi degli Ispettori compartimentali, ecc.).\nPer le grandi societ\u00e0 di capitali, il criterio della \"redditivit\u00e0 media del settore\" non era per\u00f2 adeguato e doveva farsi riferimento alla situazione specifica della societ\u00e0 sottoposta ad accertamento tributario.\nDottrina e giurisprudenza elaborarono la categoria dei cosiddetti \u00absoggetti tassabili in base al bilancio\u00bb, in cui dominava il principio dell'accertamento del \"reddito effettivo\", in deroga al criterio dell'accertamento di un reddito \"normale\" (\"normale\" rispetto a tutti gli altri soggetti). Fu anche elaborata la Teoria dei metodi di accertamento, allo scopo di descrivere le regole del gioco in termini di motivazione e di prova.\nTale principio non fu travolto dalla riforma \"Vanoni-Tremelloni\" del 1958, che introdusse il \u00abprincipio della perequazione tributaria\u00bb nonch\u00e9 l'obbligo generalizzato della \"dichiarazione dei redditi\".\nLa perequazione tributaria era la ripartizione delle imposte tra i singoli cittadini in base alla \"accertata\" capacit\u00e0 contributiva di ciascuno. Base della perequazione era quindi un accertamento rigoroso dei redditi imponibili, per eliminare sperequazioni nella contribuzione e la pratica abusiva dell'evasione.\nLa riforma del 1958 (attuata con d.P.R. n. 645 del 1958) voleva garantire il contribuente contro accertamenti arbitrari ed adeguare l'imposizione al \"reddito effettivo\". Lo scopo non venne raggiunto perch\u00e9 non vi era sufficiente controllo sull'evasione fiscale, e perch\u00e9 la giurisprudenza e la prassi avallarono il cd. accertamento sintetico (cio\u00e8 induttivo), basato su criteri valutativi precostituiti e ci\u00f2 rappresentava una deroga al criterio della tassazione della realt\u00e0 economica."}
{"id": "296755", "revid": "2145227", "url": "https://it.wikipedia.org/wiki?curid=296755", "title": "Lorenzo da Brindisi", "text": "Biografia.\nFiglio di Guglielmo Russo, o pi\u00f9 probabilmente \"de Rossi\", commerciante veneziano, ed Elisabetta Masella, ancora fanciullo divenne orfano di padre. Studi\u00f2 nelle scuole esterne dei Francescani Conventuali di San Paolo Eremita in Brindisi. Tra il 1565 e il 1567 prese l'abito dei frati conventuali, passando cos\u00ec alla scuola per oblati e candidati alla vita religiosa. L'usanza dei Conventuali di far predicare i fanciulli in alcune solennit\u00e0 fece iniziare la sua predicazione pubblica. La morte della madre, oltre che a lasciarlo solo, crea in Giulio notevoli difficolt\u00e0 economiche, senza per questo ricevere l'aiuto dei parenti, neppure di quel Giorgio Mezosa che fu suo insegnante presso i Conventuali. Il ragazzo quattordicenne si trasfer\u00ec allora a Venezia presso uno zio sacerdote, direttore di una scuola privata e curatore dei chierici di San Marco, potendo cos\u00ec proseguire gli studi e maturare la vocazione nell'ordine dei Frati Minori Cappuccini.\nIl 18 febbraio 1575 vest\u00ec l'abito francescano e gli fu imposto dal vicario provinciale, padre Lorenzo da Bergamo, il suo stesso nome: da quel momento divenne padre Lorenzo da Brindisi. A Padova segu\u00ec gli studi di logica e filosofia e nuovamente a Venezia quelli di teologia. Il 18 dicembre 1582 venne ordinato sacerdote. Nel 1589 divenne Vicario Generale dell'Ordine in Toscana, nel 1594 Provinciale di Venezia, nel 1596 secondo Definitore Generale, nel 1598 Vicario Provinciale in Svizzera, nel 1599 nuovamente Definitore Generale. Sempre nel 1599 fu posto a guida dei missionari che i cappuccini, su invito del Pontefice, inviarono in Germania. Nell'ottobre del 1601 il religioso chiese di essere uno dei quattro cappellani dediti all'assistenza spirituale delle truppe cattoliche nella guerra contro i turchi. Venne quindi destinato all'accampamento imperiale di Albareale in Ungheria, dove giunse il 9 ottobre e dove si distinse per l'aiuto e per la fermezza durante l'attacco turco. \u00c9 presente un busto a lui dedicato nel castello di Cs\u00f3kak\u0151, a poca distanza da Albareale.\nNel 1602 ritorn\u00f2 in Italia per partecipare al capitolo dell'Ordine e venne incaricato dall'imperatore Rodolfo II di farsi ambasciatore presso il duca di Mantova Vincenzo Gonzaga, affinch\u00e9 potesse restiture il feudo di Castel Goffredo al marchese di Castiglione Francesco Gonzaga, al quale era stato tolto dopo una lunga disputa. La mediazione fall\u00ec.\nIl 24 maggio dello stesso anno padre Lorenzo fu eletto vicario generale dell'Ordine, con l'impegno di visitare tutte le province dell'Ordine. Nel triennio del suo generalato pot\u00e8 tornare anche a Brindisi (1604), dove decise di costruire una chiesa con annesso monastero di clausura trovando i finanziatori nel duca di Baviera, nella principessa di Caserta ed in altre personalit\u00e0 conosciute durante i suoi viaggi in Europa, mentre il terreno fu quello della sua casa natale.\nNel 1618 si trov\u00f2 a Napoli, dove venne convinto dai patrizi napoletani a recarsi in Spagna per esporre al re Filippo III le malversazioni del vicer\u00e9 don Pietro Giron, duca di Ossuna. Il 26 maggio 1619, evitato l'agguato di sicari ed ostacoli di varia natura, padre Lorenzo venne ricevuto alla corte di Filippo III. Al termine del colloquio col sovrano, per conferma alle sue parole, profetizz\u00f2 la propria morte imminente e che, se lo stesso sovrano non avesse provveduto ai propri sudditi, sarebbe morto entro due anni.\nIl 22 luglio del 1619, probabilmente avvelenato, il frate brindisino mor\u00ec. Il 31 marzo 1621, come profetizzato, si spense anche Filippo III, che aveva ignorato le richieste napoletane e aveva favorito il vicer\u00e9 don Pietro Giron. Subito dopo la morte le sue spoglie furono trasportate nel Monastero dell'Annunciazione a Villafranca del Bierzo, dove riposano tutt'ora.\nIl culto.\nL'1 giugno 1783 Padre Lorenzo venne beatificato da papa Pio VI e l'8 dicembre 1881 fu canonizzato da papa Leone XIII nella Basilica Vaticana.\nNel 1959 venne proclamato Dottore della Chiesa, col titolo di \"doctor apostolicus\", da papa Giovanni XXIII. \u00c8 oggi patrono della sua citt\u00e0 natale, Brindisi, e di numerose altre citt\u00e0 e paesi.\n\u00c8 ricordato anche per la sua straordinaria conoscenza della Bibbia nelle tre lingue originali e per la sua fede eucaristica, che lo portava a celebrare sempre la Messa per ore, nonostante le sue molteplici attivit\u00e0.\nOpere.\nL'Opera omnia: \"S. Laurentii a Brundisio Opera omnia a patribus minoribus capuccinis provinciae Venetae e textu originali nunc primum in lucem edita notisque illustrata\", a cura di Virgilio Federico Dalla Zuanna, \u00e8 stata pubblicata a Padova in quindici volumi tra il 1928 e il 1956, e anche, tra il 1927 e il 1956, dall'Editrice Frati Editori di Quaracchi (conservata ad esempio nella Biblioteca Francescana di Palermo);\nSuoi manoscritti originali in 13 volumi in pergamena sono depositati presso l'Archivio dei Cappuccini di Mestre."}
{"id": "296757", "revid": "438678", "url": "https://it.wikipedia.org/wiki?curid=296757", "title": "L'aereo pi\u00f9 pazzo del mondo", "text": "L'aereo pi\u00f9 pazzo del mondo (\"Airplane!\") \u00e8 un film comico del 1980 scritto e diretto dal trio Zucker-Abrahams-Zucker.\nIl film ha avuto un s\u00e9guito due anni dopo, dal titolo \"L'aereo pi\u00f9 pazzo del mondo... sempre pi\u00f9 pazzo\", con la partecipazione di numerosi attori del primo film, ma con un diverso regista e sceneggiatore.\nTrama.\nL'ex pilota Ted Striker ha paura di volare, dopo la sua esperienza in un'imprecisata guerra. Pur di riconquistare la sua ex ragazza Elaine ora impiegata come hostess, decide di imbarcarsi in un volo per Chicago dove ella presta servizio.\nImprovvisamente, equipaggio e passeggeri, un vero caleidoscopio di macchiette e stereotipi, accusano gravi sintomi di intossicazione alimentare, in seguito ad un pasto servito in volo. Elaine, tra i pochi non intossicati, contatta la torre di controllo di Chicago e sotto le istruzioni del supervisore Steve McCroskey attiva il pilota automatico, un manichino gonfiabile di nome \"Otto\", in grado di portare il velivolo a Chicago ma non di farlo atterrare.\nElaine capisce che Ted sia l'ultima possibilit\u00e0 di condurre l'aereo a destinazione, coadiuvato a terra da un tale Rex Kramer, suo compagno d'armi. Riusciti in un miracoloso atterraggio, Striker riconquista l'amore di Elaine, mentre l'uomo a terra continua indefesso i suoi proclami su eroismo e patriottismo, con l'aereo oramai sgombro.\nProduzione.\nIl film \u00e8 una surreale parodia del filone dei film della serie di \"Airport\", seguendo il canovaccio della pellicola \"Ora zero\", un classico del 1957 interpretato da Sterling Hayden, dove un pilota di elicotteri, reduce dalla Guerra di Corea, deve supplire ai colleghi colpiti da intossicazione alimentare.\nLa colonna sonora del film \u00e8 composta dal musicista e compositore Elmer Bernstein, gi\u00e0 autore delle colonne sonore di vasti classici cinematografici, ed essa cita anche Stephen Sondheim nella scena in cui compare nel suo cameo la diva Ethel Merman. In quello stesso periodo Bernstein stava componendo un'altra colonna sonora, quella per il film \"Heavy Metal\", \u00e8 proprio in quella colonna sonora si possono sentire alcune influenze dalla colonna sonora del film, una tra tutte nella traccia \"Flight to Holiday Town\".\nCast.\nParticolare la presenza di Kareem Abdul-Jabbar allora giocatore professionista di basket, sei volte vincitore del NBA Most Valuable Player Award, che interpretava il secondo pilota.\nGrazie a questo film, Leslie Nielsen riusc\u00ec a rilanciarsi come interprete comico, dopo che negli anni Cinquanta e Sessanta aveva recitato in alcuni film di culto come \"Il pianeta proibito\" di Fred M. Wilcox. Nielsen avrebbe poi proseguito il sodalizio col trio Zucker-Abrahams-Zucker nella serie televisiva \"Quelli della pallottola spuntata\" e nella successiva trasposizione cinematografica.\nOtto, il singolare pilota automatico gonfiabile, fonte di numerose gag anche audaci, \u00e8 ironicamente accreditato nei titoli di coda.\nI tre registi compaiono anche in dei rispettivi cameo.\nDistribuzione.\nIl film \u00e8 stato distribuito nelle sale cinematografiche italiane nel mese di ottobre del 1980.\nData di uscita.\nAlcune date di uscita internazionali nel corso del 1980 sono state:\nAccoglienza.\nAll'uscita nel 1980, il consenso non fu unanime. Taluni, comparandolo con il contemporaneo \"The Blues Brothers\", lo \"declassavano\" al filone minimale allora in voga dei \"film barzelletta\", dalle battute scontate e gi\u00e0 viste. Nel 2000 l'American Film Institute ha inserito il film al decimo posto nella classifica delle cento migliori commedie americane di sempre.\nNel 2010 \u00e8 stato scelto per essere conservato nel National Film Registry della Biblioteca del Congresso degli Stati Uniti. Un dialogo del film (\"Striker: Certamente non puoi essere serio! Rumack: Sono serio\u2026 e non chiamarmi Shirley\", \"Surely you can't be serious!\u201d \u201cI am serious\u2026 and don't call me Shirley\" in lingua originale) \u00e8 stata inserito nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 79\u00ba posto.\nCritica.\nSecondo il Morandini il film \"centra il bersaglio, cio\u00e8 fa ridere spesso. Le citazioni cinematografiche si sprecano ma il piacere \u00e8 proprio l\u00ec\". Secondo Leonard Maltin il film \u00e8 una \"divertentissima parodia del genere aeroportuale (e in particolare di \"Ora zero\" di Bartlett)\". Il film si pregerebbe di \"gag non-stop fino all'ultimo fotogramma\". Maltin consiglia per questo di restare \"seduti anche durante i titoli di coda\"."}
{"id": "296758", "revid": "14691", "url": "https://it.wikipedia.org/wiki?curid=296758", "title": "Trilite", "text": ""}
{"id": "296759", "revid": "125956197", "url": "https://it.wikipedia.org/wiki?curid=296759", "title": "Bismarck (nave da battaglia)", "text": "La Bismarck fu una nave da battaglia tedesca della seconda guerra mondiale, cos\u00ec battezzata in onore del cancelliere del XIX secolo Otto von Bismarck (1815-1898). \u00c8 famosa per l'affondamento dell'incrociatore da battaglia \"Hood\" e per la caccia successiva che le venne data e che port\u00f2 al suo affondamento. Eponima della classe \"Bismarck\", l'unica altra unit\u00e0 della stessa classe fu la \"Tirpitz\".\nPiano di riarmo navale tedesco.\nLa \"Bismarck\" fu riarmata in funzione di un nuovo sviluppo della \"Kriegsmarine\" dopo che Hitler denunci\u00f2 gli accordi anglo-tedeschi relativi alle limitazioni agli armamenti (dopo che erano decadute le precedenti limitazioni imposte dal Trattato di Versailles). Il piano di riarmo navale tedesco prevedeva un numero di grandi navi che non poteva competere con la \"Royal Navy\", ma che fosse qualitativamente all'avanguardia. Tra i risultati di questa politica vi fu una corazzata che poteva considerarsi tra le pi\u00f9 potenti del suo tempo. Solo con l'entrata in servizio delle gigantesche \"Yamato\" giapponesi la \"Bismarck\" venne superata (anche se le \"Yamato\" erano pi\u00f9 lente). Al livello della \"Bismarck\" venivano considerate le pi\u00f9 recenti produzioni americane e inglesi, e le corazzate italiane della classe \"Littorio\" i cui cannoni avevano lo stesso calibro della \"Bismarck\" ma con una gittata superiore.\nLe prime navi che entrarono in servizio furono le \"Panzerschiff\" (\"navi corazzate\", che i britannici definirono \"corazzate tascabili\") della classe \"Deutschland\" (1931) che, pur rispettando formalmente i limiti del Trattato di Versailles, presentavano innovazioni tecniche tali da poterle classificare fra le navi pi\u00f9 potenti dell'epoca. Nel 1936 fu impostata la \"Bismarck\", che avrebbe dovuto rappresentare la nuova frontiera delle corazzate (o navi da battaglia). Oltre alla \"Bismarck\" era prevista un'altra corazzata della stessa classe (la \"Tirpitz\") e, successivamente la costruzione di una portaerei (\"Graf Zeppelin\"). Tutte queste navi avrebbero dovuto essere schierate per il 1944, ma, all'inizio della seconda guerra mondiale solo la \"Bismarck\" era in stato di approntamento abbastanza avanzato e fu consegnata pochi giorni prima dell'inizio della guerra, mentre la \"Tirpitz\" fu consegnata solo il 25 febbraio 1941 e la \"Graf Zeppelin\" fu varata ma mai completata.\nVaro e preparazione.\nIl varo della Bismark avvenne il 14 febbraio 1939 ad Amburgo alla presenza di Hitler, Raeder, Keitel, G\u00f6ring, Goebbels, Hess, Ribbentrop, Himmler, Bormann e von Schirach, a sottolineare l'importanza che si dava all'evento. Madrina del varo fu la nipote del Cancelliere eponimo della nave, Dorothea von Loeenfeld.\nFu successivamente consegnata e al suo comando fu messo Ernst Lindemann e inizi\u00f2 le prove in mare nel Mar Baltico. Nel marzo del 1941 effettu\u00f2 le prove di tiro a Gotenhafen e alla fine inizi\u00f2 l'addestramento di squadra con l'incrociatore pesante \"Prinz Eugen\".\nMentre la \"Bismarck\" addestrava il suo equipaggio e metteva a punto i sistemi di bordo, le altre navi da battaglia tedesche, ora che potevano fare base a Brest, cercavano d'impedire il traffico navale della Gran Bretagna. A quel punto il comandante dell'OKM (\"Oberkommando der Marine\"), ammiraglio Raeder, decise di utilizzare la \"Bismarck\" per proteggere le navi di superficie da interferenze delle corazzate britanniche, oltre che, naturalmente, per attaccare i mercantili che rifornivano la Gran Bretagna. Per questo, all'inizio di aprile, la squadra ebbe l'ordine di trasferirsi nell'Atlantico, dove si sarebbe riunita con il \"Gneisenau\" per impedire il traffico mercantile diretto verso la Gran Bretagna. Si trattava di ci\u00f2 che l'Ammiragliato britannico da tempo paventava. L'operazione, chiamata \"Operazione Rhein\u00fcbung\", presentava un pericolo potenziale estremamente elevato per il traffico mercantile, che era l'arteria da cui si nutriva la Gran Bretagna, isolata dall'Europa. Al comando del gruppo navale fu messo l'ammiraglio G\u00fcnther L\u00fctjens.\nVita operativa e affondamento.\nOperazione Rhein\u00fcbung.\nL'esecuzione dell'operazione Rhein\u00fcbung prevedeva il massimo di segretezza, ma la squadra fu avvistata dall'incrociatore svedese \"Gotland\" mentre usciva dal Kattegat e dalla resistenza norvegese a Kristiansand, quindi l'ambasciata inglese a Stoccolma ne fu immediatamente informata. Immediatamente inizi\u00f2 il pattugliamento del mare del Nord da parte della \"Home Fleet\", ma la squadra fu avvistata nel fiordo di Korsfjord, presso Bergen dalla ricognizione della RAF. La Royal Navy mosse immediatamente l\"Hood\" e la \"Prince of Wales\" da Scapa Flow per averle in area di operazioni appena la \"Bismarck\" fosse stata intercettata. La squadra (composta da \"Bismarck\", \"Prinz Eugen\" e tre cacciatorpediniere non identificati) salp\u00f2 da Bergen alle 19:30 del 21 maggio, rotta nord-ovest. Il mattino successivo i cacciatorpediniere lasciarono le navi principali ed inizi\u00f2 il forzamento del canale di Danimarca.\nLa squadra tedesca fu avvistata alle 18 del 23 maggio dall'incrociatore \"Suffolk\" che pattugliava il Canale di Danimarca con il \"Norfolk\" e i due incrociatori cominciarono a pedinare la squadra tedesca, mentre le \"Hood\" e \"Prince of Wales\" si dirigevano verso il nemico, guidati dai segnali dei loro incrociatori. Alle 5:52 del 24 maggio 1941 l\"Hood\" apriva il fuoco sul \"Prinz Eugen\", dando inizio alla battaglia dello Stretto di Danimarca. La \"Hood\" venne centrata, nella parte posteriore rispetto ai due fumaioli, prima dalla terza salva della \"Prinz Eugen\" e poi dalla quarta salva della \"Bismarck\". Un proiettile perfor\u00f2 i pontoni corazzati ed esplose in una santabarbara contenente i proiettili da 381, provocando un'enorme esplosione che spezz\u00f2 in due parti la nave inglese. Alle 6:00 l\"Hood\" affondava con tutto il suo equipaggio (3 superstiti), alle 6:09 la \"Bismarck\" e il \"Prinz Eugen\" cessavano il fuoco sulla \"Prince of Wales\", che, pesantemente danneggiata, rompeva il contatto con la squadra tedesca. A questo punto non c'erano pi\u00f9 ostacoli perch\u00e9 le due navi potessero entrare nell'Atlantico.\nNel corso del combattimento la \"Bismarck\" aveva incassato tre colpi dalla \"Prince of Wales\": mentre due di questi avevano provocato danni non troppo pesanti, il terzo (a prua, sulla linea di galleggiamento) aveva provocato una perdita di nafta e un allagamento dei serbatoi che, provocando appruamento, impedivano alla nave di tenere la piena velocit\u00e0; la \"Bismarck\" quindi dovette puntare su un porto amico. I porti amici pi\u00f9 vicini erano quelli norvegesi, a circa 1000 miglia, mentre i porti francesi erano a circa 1600 miglia. A questo punto L\u00fctjens dovette prendere la decisione se continuare nell'Atlantico o tornare nel mare del Nord. A favore della seconda decisione era la minore distanza dai porti in cui riparare la \"Bismarck\", ma contro erano queste considerazioni:\nQueste considerazioni spinsero L\u00fctjens a prendere la decisione di puntare verso la Francia per cercare di approdare a Brest, dove furono predisposte delle apposite briccole all'interno della sua rada. Solo la \"Prinz Eugen\" riusc\u00ec ad approdare alle briccole.\nLa caccia alla Bismarck.\nAppena fu noto l'esito della battaglia dello Stretto di Danimarca, l'Ammiragliato inglese spost\u00f2 tutte le navi che aveva a disposizione nell'Atlantico, dalla \"King George V\" fino alle vecchie corazzate della Prima guerra mondiale. Al calar della sera L\u00fctjens ordin\u00f2 al \"Prinz Eugen\" di dirigere verso Brest, mentre la \"Bismarck\" impegnava il \"Suffolk\" che continuava il pedinamento. Nel corso della notte la \"Bismarck\" fu attaccata dagli Swordfish lanciati dalla portaerei \"Victorious\" (\"Home Fleet\"), che mandarono a segno un solo siluro che non provoc\u00f2 danni; caus\u00f2 per\u00f2 il primo caduto nell'equipaggio. Tuttavia la velocit\u00e0 della \"Bismarck\" fu fatta scendere a 16 nodi per permettere di risistemare le toppe messe per riparare i danni dovuti allo scontro precedente, danneggiate dalle violente accostate della corazzata per evitare i siluri. Lindemann trov\u00f2 il sistema di sottrarsi ai radar britannici e alle 3:13 della notte il \"Suffolk\" perse il contatto con la nave da battaglia tedesca. Nell'Atlantico si trovava un oggetto pericoloso e non segnalato. Intanto la Forza H (portaerei \"Ark Royal\", incrociatore da battaglia \"Renown\" e incrociatore \"Sheffield\"), partita da Gibilterra, ricevette l'ordine di unirsi alle forze che dovevano intercettare la \"Bismarck\".\nLa mattina successiva (25 maggio) L\u00fctjens, convinto di essere ancora pedinato dagli inglesi, invi\u00f2 un lungo messaggio radio che, intercettato dalle stazioni inglesi, permise una triangolazione della posizione della \"Bismarck\". Tale triangolazione tuttavia si rivel\u00f2 errata (poich\u00e9 la distanza fra la nave e le stazioni di intercettazione radio era breve, ne risult\u00f2 una base di triangolazione piuttosto stretta causando un grande errore sulla posizione partendo da un piccolo errore dell'angolo), il che mand\u00f2 fuori rotta sia la \"Home Fleet\" che la squadra \"Suffolk\", \"Norfolk\" (la \"Prince of Wales\" si era allontanata dagli incrociatori, una volta perso il contatto con la \"Bismarck\"). L'errore non fu corretto che alle 16:30 del pomeriggio, quando per\u00f2 alcuni incrociatori e cacciatorpediniere si erano diretti verso le basi per rifornirsi di nafta.\nSolo alle 10.30 del 26 maggio un \"Catalina\" della 209\u00aa Squadriglia ritrov\u00f2 la \"Bismarck\", individu\u00f2 la posizione e lanci\u00f2 un messaggio all'Ammiragliato. Da quel momento la \"Bismarck\" torn\u00f2 a essere sotto il controllo britannico. Alla nave mancavano meno di 700 miglia per raggiungere Brest, ma non sarebbero state miglia facili con tutte le forze britanniche disponibili che convergevano verso di lei. La forza pi\u00f9 vicina era la Forza H da cui, poco prima delle 15, furono lanciati gli \"Swordfish\" della \"Ark Royal\", che rientrarono prematuramente dopo un attacco contro lo \"Sheffield\" (confuso con la \"Bismarck\"). Alle 19:10 l\"Ark Royal\" lanci\u00f2 nuovamente gli \"Swordfish\", che alle 20:53 giunsero a contatto con la nave tedesca. Gli aerosiluranti misero a segno due colpi, uno a centro nave che, esplodendo sulla cintura corazzata, non provoc\u00f2 danni, e uno sulla poppa che segn\u00f2 il destino della \"Bismarck\" danneggiando il meccanismo di controllo del timone, che rimase bloccato a 15\u00ba.\nLa fine.\nSulla \"Bismarck\" si tent\u00f2 di manovrare con le eliche, con risultati pratici nulli. Ormai l'unica cosa che poteva fare la nave da battaglia era di aspettare il suo fato. Nel corso della nottata fu attaccata dalla 5\u00aa Flottiglia Cacciatorpediniere dell'ammiraglio Vian; i cinque cacciatorpediniere nel corso della notte lanciarono 14 siluri contro la \"Bismarck\", senza tuttavia mettere colpi a segno. In compenso svolsero il ruolo insostituibile di tenere la grossa nave sotto un controllo stretto e continuo, grazie al radar del \"Cossack\". Alle 8:43 la \"Home Fleet\" avvist\u00f2 la \"Bismarck\", che stava navigando a 6 nodi. La prima nave ad aprire il fuoco fu il \"Rodney\" alle 8.47, da 19\u00a0km, seguito dopo un minuto dalla \"King George V\". La \"Bismarck\" inizialmente tent\u00f2 di rispondere al fuoco, ma, impedita a mantenere una rotta stabile, riusc\u00ec solamente a mettere qualche salva \"a cavallo\" del \"Rodney\", senza procurargli danni sensibili. La \"King George V\" non riusc\u00ec a colpire il bersaglio con le sue artiglierie, mentre il \"Rodney\" fra le 8:49 e le 9:10 aveva messo sulla \"Bismarck\" 4 colpi da 406\u00a0mm, provocando danni sia alla direzione di tiro sia alle torri prodiere (le uniche che potevano impegnare le navi britanniche). Altri due colpi (356\u00a0mm) arrivarono dalla \"King George V\" alle 9.13 sulla nave tedesca, a prua e a poppa. Un minuto dopo il \"Rodney\" metteva fuori uso anche la direzione di tiro secondaria, e la \"Bismarck\" non fu pi\u00f9 in grado di reagire alle salve nemiche. La torre \"Dora\" (cio\u00e8 la torre D, quella pi\u00f9 vicina alla poppa della nave) tir\u00f2 il suo ultimo colpo alle 9:31. Da quel momento la \"Bismarck\" si comport\u00f2 come un pontone per il tiro delle navi britanniche, che ormai sparavano da meno di 9\u00a0km: a quel punto circa 300 colpi centrarono la nave tedesca. Da fonti tedesche, pare che alle 9:30 Lindemann (sembra infatti che L\u00fctjens, vedendo ormai fallita la missione con la perdita sicura della nave, si sia suicidato nella notte precedente lo scontro) ordinasse di iniziare le operazioni per l'autoaffondamento della \"Bismarck\", mentre fonti inglesi descrivono come l'Ammiraglio Tovey, non capacitandosi del fatto che la \"Bismarck\" galleggiasse ancora, facesse cessare il fuoco da parte delle navi da battaglia inglesi e ne ordinasse l'affondamento facendola silurare dall'incrociatore \"Dorsetshire\": in ogni caso, alle 10.36 del 27 maggio la \"Bismarck\" scomparve sotto la superficie del mare, con le eliche ancora in moto e la bandiera da guerra a picco.\nRitrovamento del relitto.\nL'8 giugno 1989 il relitto, in ottime condizioni (\u00e8 ancora visibile il legno di teak del ponte superiore), \u00e8 stato localizzato da una spedizione statunitense condotta da Robert Ballard. Giace ai piedi d'una catena montuosa sommersa alla profondit\u00e0 di 4791\u00a0m, circa 650 chilometri a ovest del porto francese di Brest, in Bretagna.\nLe esatte coordinate del relitto sono a conoscenza solo del governo tedesco che lo ha dichiarato sacrario militare.\nL'affondamento della Bismarck.\nSin dal suo affondamento, la Royal Navy ha sempre affermato con sicurezza che ad abbattere la possente nave da guerra fossero stati i numerosi colpi subiti nello scontro con la Home Fleet, tuttavia i sopravvissuti della stessa corazzata tedesca hanno sempre raccontato che il Capitano Lindemann, resosi ormai conto della situazione disperata in cui si trovava la sua nave, ne avesse ordinato l'auto affondamento per evitarne la cattura da parte del nemico. Bench\u00e9 per decenni si sia dibattuto sulla questione, una dettagliata spedizione condotta nel 2002 conferm\u00f2 la versione data dai marinai tedeschi; il relitto della Bismarck, infatti, risulta sorprendentemente ben conservato e, anzi, la cintura corazzata e lo scafo, ad eccezione di una sezione di circa trenta metri della poppa, sono praticamente intatti, a malapena ammaccati dai pezzi da 356 mm della King George V e non vi sono le falle che i siluri, che secondo la marina britannica avrebbero affondato la corazzata, avrebbero dovuto aprire sotto la linea di galleggiamento."}
{"id": "296762", "revid": "767487", "url": "https://it.wikipedia.org/wiki?curid=296762", "title": "Una pallottola spuntata", "text": "Una pallottola spuntata (\"The Naked Gun: From the Files of Police Squad!\") \u00e8 un film comico del 1988 diretto da David Zucker. \u00c8 ispirato ad una serie tv ideata dal regista con il fratello Jerry e Jim Abrahams, gi\u00e0 creatori del cult \"L'aereo pi\u00f9 pazzo del mondo\" (1980). Il film \u00e8 interpretato da Leslie Nielsen nella parte del maldestro poliziotto Frank Drebin. Anche Priscilla Presley, George Kennedy, O. J. Simpson e Ricardo Montalb\u00e1n compaiono in ruoli secondari.\n\"Una pallottola spuntata\" conserva lo stesso team creativo della serie originale, trasmessa in Italia dopo l'uscita del film con il titolo \"Quelli della pallottola spuntata\", inclusi gli sceneggiatori David Zucker, Jim Abrahams, Jerry Zucker e Pat Proft. La pellicola mescola i toni della commedia e del poliziesco (sempre in maniera leggera) con quelli della farsa \"slapstick\", che include numerose gag visive e verbali.\nRilasciato il 2 dicembre 1988, \"Una pallottola spuntata\" \u00e8 stato un successo critico e commerciale, e ha avuto due sequel: \"Una pallottola spuntata 2\u00bd - L'odore della paura\" (1991) e \"Una pallottola spuntata 33\u2153 - L'insulto finale\" (1994).\nLa colonna sonora presenta in particolare \"I\u2019m into something good\" degli Herman\u2019s Hermits, nella versione di Peter Noone, e \"I love L.A.\" di Randy Newman.\nTrama.\nBeirut. Alcuni leader anti-americani stanno progettando un attacco terroristico. Nel gruppo c'\u00e8 anche mister Pahpshmir. Durante la riunione Frank Drebin irrompe nella sala, dopo aver ascoltato tutto travestito da cameriere, e colpisce tutti i presenti per poi scappare dalla finestra.\nLos Angeles. L'ufficiale Nordberg, amico e collega di Drebin, sta investigando su un'operazione di contrabbando di eroina. Nordberg \u00e8 sorpreso, crivellato di colpi e buttato in acqua dagli scagnozzi di un uomo misterioso. Il caso viene quindi affidato a Drebin. Frank va a trovare Nordberg in ospedale, per poi arrivare al molo dove interroga un uomo che gli dice che Nordberg lavorava alla compagnia navigativa di Vincent Ludwig, un miliardario. Drebin allora decide che \u00e8 meglio andare a parlare della faccenda con Ludwig, dove incontra l'affascinante Jane Spencer, l'assistente di Ludwig, di cui si innamora subito.\nMister Pahpshmir si incontra con il suo capo Vincent Ludwig, il quale gli spiega il piano per uccidere la regina Elisabetta II del Regno Unito, in visita negli Stati Uniti, per 20 milioni di dollari. Ludwig gli dimostra come un assassino sconosciuto possa ricevere il comando di uccidere una persona grazie ad un sofisticato sistema di ipnosi. Tornando all'ospedale dove Nordberg \u00e8 stato operato, Frank scopre che qualcuno ha nuovamente tentato di ucciderlo, soffocandolo con un cuscino. Drebin insegue l'assassino (un dottore ipnotizzato) e lo sfortunato killer va a schiantarsi contro un'autocisterna.\nDopo aver distrutto involontariamente l'ufficio di Ludwig mentre cercava delle prove, Drebin va alla cerimonia di saluto alla regina. Equivocando sulla presenza di un fucile, salta addosso alla regina nel tentativo di salvarla, provocando uno scandalo che porta al suo licenziamento dalla polizia. Frank per\u00f2 non si arrende, e grazie al suo superiore, il Capitano Ed Hocken, scopre che Sua Maest\u00e0 presenzier\u00e0 ad una partita di baseball dei California Angels. Frank, cercando di scoprire il piano di Ludwig per assassinare Elisabetta II, rischia persino di farsi arrestare da due poliziotti, anche se riuscir\u00e0 a cavarsela e a scoprire il piano di Ludwig, compresa la storia del sistema di ipnosi che viene rivelata da Jane che ha scoperto tutto.\nIl giorno della partita di baseball, Drebin, spacciatosi per il cantante d'opera Enrico Pallazzo, \u00e8 convinto del fatto che l'assassino sia fra i giocatori della partita e dopo essersi mascherato da arbitro, presto individua il killer in un giocatore ipnotizzato. Dopo aver maldestramente salvato sua maest\u00e0, Enrico Pallazzo/Drebin \u00e8 festeggiato dal pubblico e acclamato come un eroe, qui Frank insegue sulla cima dello stadio Ludwig, che ha preso come ostaggio Jane.\nFrank, grazie ad uno stratagemma di Jane, riesce a salvarla, fa cadere gi\u00f9 dalla cima dello stadio il cattivo, che viene travolto da auto, uno schiacciasassi e una parata. Accidentalmente il congegno di Ludwig si attiva e ipnotizza Jane che tenta di uccidere Frank con un mitra. Il tenente infine dichiara il suo amore, ricambiato, a Jane che si sveglia dalla trance ipnotica, facendo intuire che i sentimenti d'amore sono pi\u00f9 forti di qualsiasi ipnosi. A quel punto viene riassunto in polizia col grado di capitano, e anche Nordberg, quasi guarito, \u00e8 l\u00ec per congratularsi. Ma Frank, con una pacca amichevole alla sua sedia a rotelle, fa rotolare l'amico lungo le gradinate dello stadio.\nAccoglienza.\nRisposta critica.\nAlla sua uscita iniziale, \"Una pallottola spuntata\" ha ricevuto il plauso della critica e da allora \u00e8 stato considerato uno dei pi\u00f9 grandi film comici di tutti i tempi.\nSu Rotten Tomatoes, il film ha un indice dell'88%, basato su 56 recensioni, con una valutazione media di 7,3/10; il consenso critico del sito web recita: \"\"Una pallottola spuntata\" \u00e8 pieno zeppo di gag che sono sciocche, grossolane e alla fine esilaranti\". Su Metacritic, il film ha un punteggio di 76 su 100, basato su 13 critici, indicando \"recensioni generalmente favorevoli\".\nRoger Ebert del \"Chicago Sun-Times\" ha dato al film tre stelle e mezzo (su quattro) e ha detto: \"Il film \u00e8 divertente, diciamolo, come qualsiasi commedia uscita quest'anno... Ridi, e poi ridi di te stesso per aver riso.\"\nIl film \u00e8 stato selezionato dal \"New York Times\" come uno dei migliori 1.000 film mai realizzati. \u00c8 stata nominata la settima commedia pi\u00f9 divertente di sempre in un sondaggio di \"Empire\".\nBotteghino.\nIl film \u00e8 uscito il 2 dicembre 1988 e, nel suo weekend di apertura, \u00e8 arrivato al primo posto al botteghino negli Stati Uniti e in Canada, incassando 9,3 milioni di dollari. Nel suo secondo fine settimana, ha incassato 6,1 milioni di dollari, scendendo al secondo posto.\nIl film ha incassato 78,8 milioni di dollari al botteghino del Nord America e 61 milioni di dollari all'estero per un totale mondiale di 140 milioni di dollari.\nRiconoscimenti.\n1989 - American Comedy Award\nSequel.\nIl film ha avuto due sequel, \"Una pallottola spuntata 2\u00bd - L'odore della paura\" (1991) e \"Una pallottola spuntata 33\u2153 - L'insulto finale\" (1994)."}
{"id": "296777", "revid": "33751", "url": "https://it.wikipedia.org/wiki?curid=296777", "title": "Unione Sportiva Lecce", "text": "L'Unione Sportiva Lecce, nota semplicemente come Lecce (: ), \u00e8 una societ\u00e0 calcistica italiana con sede nella citt\u00e0 di Lecce. Milita in Serie B, la seconda divisione del campionato italiano di calcio. \nL'attuale sodalizio, costituito il 16 settembre 1927 dalla fusione tra i club locali della \"FBC Juventus\" e del \"Gladiator\", fa risalire la propria origine al 1908, anno di fondazione del primo club cittadino, lo \"Sporting Club Lecce\", attivo fino al 1923. I colori ufficiali del club sono il giallo e il rosso; il suo simbolo \u00e8 una lupa che si trova sotto il leccio, emblema della citt\u00e0 di Lecce. La squadra disputa le proprie gare interne allo stadio Via del mare, che, inaugurato nel 1966 e ammodernato nel 1985, ha una capienza di posti, di cui attualmente omologati. Dal 2015 la propriet\u00e0 del club appartiene ad un gruppo di soci guidati da Saverio Sticchi Damiani, attuale presidente.\nSeconda societ\u00e0 della Puglia per numero di campionati disputati nelle prime due serie professionistiche, conta 16 partecipazioni alla Serie A, categoria nella quale ha esordito nella stagione sportiva 1985-1986, e 28 partecipazioni alla Serie B, categoria in cui ha debuttato nella stagione sportiva 1929-1930. Il miglior piazzamento del Lecce in massima serie \u00e8 il 9\u00ba posto del campionato 1988-1989. La squadra ha vinto una Coppa Ali della Vittoria come prima classificata in Serie B nel 2009-2010 e una Coppa Italia di Serie C nel 1975-1976, mentre in ambito internazionale ha vinto una Coppa Italo-Inglese Semiprofessionisti nel 1976.\nFigura al 26\u00ba posto nella graduatoria dei club italiani per tradizione sportiva e, tra i club che hanno militato in Serie A, occupa il 27\u00ba posto nella classifica perpetua dal 1929.\nStoria.\nIl 15 marzo 1908 nasce lo \"Sporting Club Lecce\", attivo nell'atletica, nel ciclismo e nel calcio. Il primo presidente del club \u00e8, nel corso di quell'anno, Francesco Marangi. Nel 1922 lo Sporting partecipa (nel girone pugliese) al campionato nazionale di Seconda Divisione, in cui si aggiudica la prima promozione nella storia del calcio leccese. Nel 1923 partecipa alla Prima Divisione. Con l'avvento del fascismo, il 16 settembre 1927 nasce l\"'US Lecce\" dalla fusione di \"FBC Juventus\", \"SC Lecce\" e \"Gladiator\". I colori adottati dalla nuova societ\u00e0 sono il bianco e il nero, che lasciano spazio al giallo e al rosso nel 1929, quando i giallorossi ottengono la promozione in Serie B per la prima volta nella loro storia. Tra gli anni trenta e gli anni quaranta il club sospende pi\u00f9 volte l'attivit\u00e0. Tornato in Serie B nel 1946, dopo tre anni di cadetteria, dal 1949 attraversa una fase di crisi, che ha l'apice nel 1955 con la retrocessione in IV Serie, da cui i giallorossi risaliranno in C nel 1958.\nI salentini, spostatisi nel 1966 allo stadio Via del mare, risalgono in seconda serie al termine dell'annata 1975-1976, vincendo campionato, Coppa Italia di Serie C, nella cui finale superano per 1-0 il , e Coppa Italo-Inglese Semiprofessionisti, dopo aver ribaltato con un 4-0 la sconfitta esterna rimediata contro lo (1-0 in Inghilterra). In questo periodo la formazione salentina stabilisce una serie di primati per la categoria e anche alcuni record assoluti, come quello del 1974-1975, quando il portiere Emmerich Tarabocchia resta imbattuto per 1791 minuti, tuttora record italiano nelle prime tre categorie del campionato.\nDopo alcune salvezze sofferte in serie cadetta nei primi anni ottanta, nella stagione 1983-1984, sotto la guida di Eugenio Fascetti, la squadra del presidente Franco Jurlano si piazza al quarto posto in un torneo segnato dalla tragica scomparsa in un incidente automobilistico, il 2 dicembre 1983, dei calciatori giallorossi Michele Lorusso e Ciro Pezzella. Lorusso \u00e8 tuttora il primatista di presenze del Lecce con 418 partite giocate in maglia giallorossa. La stagione 1984-1985 \u00e8 quella della promozione in Serie A: in casa del , il 16 giugno 1985, la partita termina 1-1, risultato che consente al Lecce di Fascetti di approdare per la prima volta in massima serie, vincendo il campionato insieme al con 50 punti ottenuti in 38 partite. Nel 1985-86 la retrocessione in cadetteria dei giallorossi \u00e8 immediata, ma alla penultima giornata il Lecce, gi\u00e0 retrocesso aritmeticamente, batte clamorosamente la all'Olimpico (prima vittoria salentina in trasferta in Serie A), privandola dello scudetto, che va alla dopo la vittoria al Via del mare contro i salentini nel turno successivo.\nTra la met\u00e0 degli anni ottanta e gli anni duemiladieci il Lecce fa la spola tra Serie B e Serie A, militando in un'occasione (1995-1996) in terza serie. Si segnala la stagione 1988-1989, quando, sotto la guida di Carlo Mazzone, i giallorossi ottengono la prima salvezza in Serie A e uno storico nono posto finale (31 punti). Retrocesso in Serie C1 nel 1995, nel biennio 1995-1997, sotto la guida di Gian Piero Ventura, il Lecce ottiene due promozioni consecutive, passando dalla terza alla massima serie nel giro di due anni, per poi retrocedere nuovamente nel 1998 e ottenere una nuova promozione in A l'anno dopo. Nei primi anni duemila il club salentino continua l'altalena tra A e B: nella stagione 2004-2005, in Serie A, sotto la guida di Zden\u011bk Zeman, chiude all'11\u00ba posto con il secondo miglior attacco del campionato (sempre in quella stagione \u00e8 il club che, per la prima volta nella storia della Serie A, non retrocede pur avendo la difesa pi\u00f9 battuta del campionato).\nNella stagione 2009-2010, per la prima volta nella propria storia, il club salentino vince il campionato di Serie B e alza al cielo la Coppa Ali della Vittoria. Dopo due stagioni in Serie A, al termine dell'annata 2011-2012 il Lecce, retrocesso in Serie B sul campo, viene declassato in Lega Pro Prima Divisione per illecito sportivo; poco dopo la propriet\u00e0 del club passa, dopo 18 anni, dalla famiglia Semeraro alla famiglia Tesoro, la cui gestione dura tre anni segnati da vani tentativi di promozione in serie cadetta, pi\u00f9 volte sfiorata dai giallorossi. Rilevato nel 2015 dalla cordata di imprenditori leccesi guidata dall'avvocato Saverio Sticchi Damiani, il club ritrova la Serie B vincendo il campionato di Serie C nel 2017-2018. Nella stagione successiva, per la seconda volta nella propria storia, il Lecce riesce, sotto la guida di Fabio Liverani, nel doppio salto dalla Serie C alla Serie A, per poi tornare in serie cadetta.\nColori e simboli.\nColori.\nI colori della squadra salentina sono attualmente il giallo e il rosso e sono stati utilizzati per la prima volta nel 1928, un anno dopo la nascita dell'Unione Sportiva Lecce, quando i colori sociali erano ancora il bianco e il nero. Per il vecchio Sporting Club Lecce, fondato nel 1908 fino al 1923, i colori erano il rosso e nero con pantaloncini bianchi e calzettoni neri, con una stella bianca cucita sulla parte sinistra della maglia.\nSimboli ufficiali.\nStemma.\nIl simbolo del Lecce \u00e8 la lupa che si trova sotto il leccio, albero tipico della Puglia; questo \u00e8 anche il simbolo della citt\u00e0.\nGli stemmi che ha utilizzato la societ\u00e0 hanno subito trasformazioni nel tempo. Nei primi anni di vita, lo Sporting Club Lecce indossava una maglietta a strisce rosse e nere, con una stella bianca cucita sulla parte sinistra della maglia. \nSuccessivamente si adott\u00f2 un logo con l'aspetto di uno scudetto rosso, con il simbolo della citt\u00e0 su sfondo bianco.\nLo storico stemma del Lecce, usato fino al 1981, presenta i colori sociali della societ\u00e0, ben visibili nel logo, che \u00e8 met\u00e0 giallo e met\u00e0 rosso, con al suo interno il simbolo della citt\u00e0 e un pallone di calcio.\nIl successivo stemma (quello esistente nel periodo 1981-2001) raffigurava la classica lupa, nascosta dietro l'albero, con un pallone da calcio sotto una zampa. Questo logo era racchiuso in un cerchio, dove alla base dell'albero sono raffigurati i colori giallo e rosso.\nL'attuale stemma societario \u00e8 stato adottato per la prima volta nella stagione agonistica 2001-2002 ed \u00e8 la sua versione pi\u00f9 moderna. Ha una forma somigliante a quella di uno scudo, con sfondo blu scuro e bordino in oro, cos\u00ec come le scritte \"U.S. LECCE 1908\" e la lupa, rappresentata nella parte centrale del simbolo.\nInno.\nNella sua storia il Lecce ha avuto diversi inni. In occasione della prima storica promozione in Serie A furono composti tre brani, \"Lecce grande amore\" (vinile 33 giri del 1985), \"Lecce cha cha cha\" di Chaly Albert e \"Lecce \u00e8 il cuore\" di Sparapano-Gemma, cantata da N. Missoni. Un altro storico inno \u00e8 \"Arcu te pratu\" del cantautore leccese Bruno Petrachi, che ha composto anche, in onore del Lecce, la canzone \"Lecce ... cuore mio\". Sono, invece, cantati dal figlio Enzo Petrachi, fratello dell'ex calciatore Gianluca, i brani \"Forza Lecce miu\" e \"Grande Lecce Ale\"'.\nDal 2001 al 2003 fu adottato l'inno \"Giallurussu\" dei Sud Sound System, inciso per la prima volta nel novembre del 1999. Il 26 agosto 2014 fu presentato in piazza Sant'Oronzo, a Lecce, un nuovo inno dei Sud Sound System, dal titolo \"Lu core pe tie scalpita\", in uso per una sola stagione.\nL'attuale inno ufficiale, riprodotto dai diffusori dello stadio, \u00e8 quello realizzato nel 1999 da Sergio 'Gioy' Rielli, con il titolo \"Giallorossi per sempre\", che \u00e8 stato l'inno del Lecce dal 2003 al 2012, per poi tornare ufficialmente dalla stagione 2015-2016.\nMascotte.\nLa mascotte ufficiale dell'Unione Sportiva Lecce \u00e8 Wolfy, un lupo in maglia giallorossa ideato da un giovane grafico leccese nel 1999. Il lupo \u00e8, infatti, il simbolo storico sia della citt\u00e0 salentina sia della squadra e compare sullo stemma societario. La mascotte in peluche \u00e8 presente a bordo campo nelle partite casalinghe disputate al Via del mare dal 25 settembre 1999, in occasione del vittorioso match con la (2-0). Wolfy \u00e8 stato anche protagonista del Progetto Scuola, una serie di incontri tra calciatori giallorossi e scolaresche salentine.\nStrutture.\nStadio.\nIl Lecce gioca le partite casalinghe presso lo stadio Via del mare, situato nel capoluogo salentino lungo la via che conduce al mare, la strada statale 543 per San Cataldo. La capienza dello stadio \u00e8 di posti, di cui attualmente omologati.\nA causa della crescita del fenomeno della violenza negli stadi, negli anni 2000, per motivi di sicurezza, una parte della curva sud \u00e8 stata chiusa e il numero dei posti omologati \u00e8 stato ridotto a 36.827. Il 31 gennaio 2013, con la caduta del Lecce in Lega Pro, \u00e8 stata chiusa la Curva Sud e sono stati ridotti i posti disponibili negli altri settori, per un totale di posti omologati. Il 31 ottobre 2016 il numero di posti utilizzabili \u00e8 stato aumentato a 20.373, con la riapertura della Curva Sud e l\u2019utilizzo di ulteriori sub-settori, precedentemente interdetti al pubblico, della Tribuna Centrale Superiore e Inferiore. Dalla stagione 2019-2020, in seguito al ritorno in Serie A del club e a lavori di adeguamento e restyling della struttura, la capienza dello stadio \u00e8 stata aumentata a spettatori.\nNell'ospitare le partite del Lecce, il Via del mare sostitu\u00ec lo stadio Carlo Pranzo, antico impianto intitolato alla memoria di un giovane leccese caduto durante la seconda guerra mondiale. In precedenza l'impianto era intitolato ad Achille Starace, il gerarca fascista che ne aveva voluto la costruzione nel 1924.\nIl Via del mare fu inaugurato l'11 settembre 1966 con la partita amichevole Lecce-. Il 2 ottobre ospit\u00f2 la prima partita tra squadre italiane (Lecce- 1-0). Con la prima storica promozione del Lecce in Serie A, nel 1985, venne parzialmente distrutto e ampliato a circa posti. La prima gara che si disput\u00f2 nell'impianto fu Lecce-Torino (0-0) del 22 settembre 1985, valevole per la terza giornata del campionato di Serie A 1985-86.\nCentro di allenamento.\nLa sede degli allenamenti della prima squadra \u00e8, stabilmente dal 2020, il golf resort di Acaya. Occasionali sedute di allenamento vengono svolte presso il campo sportivo di San Pietro in Lama, a pochi chilometri dal capoluogo. \nDal 2019 al 2020 il Lecce si \u00e8 allenato presso il resort Ristoppia di Lequile, comprendente un'area polifunzionale con campi pi\u00f9 piccoli, palestre, un campo in sintetico da calcio a 6 e un altro campo in erba naturale. In precedenza i giallorossi si sono allenati stabilmente a Calimera, Martignano e Squinzano.\nIl settore giovanile si allena presso il centro sportivo Kick Off, situato a Castromediano, alle porte di Lecce. Il Kick Off \u00e8 un impianto sportivo che ospita tutte l\u2019attivit\u00e0 del settore giovanile giallorosso e, all\u2019occorrenza, anche a disposizione della prima squadra. \u00c8 una struttura all\u2019avanguardia, dotata di un campo da calcio in erba sintetica (con tribunetta), due da calcio a otto e tre da calcio a cinque, oltre a campi da paddle, palestra e pista di atletica.\nSociet\u00e0.\nDal punto di vista amministrativo l'Unione Sportiva Lecce \u00e8 una societ\u00e0 per azioni, le cui quote societarie sono divise fra vari soci, riuniti e rappresentati dal presidente Sticchi Damiani.\nLa sede sociale si trova dal 2016 al civico 3 di via Colonnello Archimede Costadura, nel capoluogo salentino. In precedenza, durante la presidenza di Franco Jurlano, la sede si trovava in viale Ugo Foscolo, poi, periodo della gestione di Giovanni Semeraro, fu ospitata per 18 anni in via Templari, nel centro di Lecce; infine, nel 2012, la sede fu trasferita in piazza Mazzini, dopo il passaggio delle quote societarie alla famiglia Tesoro.\nOrganigramma societario.\nDal sito internet ufficiale della societ\u00e0.\nSponsor.\nDi seguito l'elenco degli sponsor tecnici e ufficiali del Lecce.\nImpegno nel sociale.\nIl Lecce \u00e8 attivo nel campo sociale e umanitario. In ambito sanitario ha stipulato una partnership con la fondazione Sandri per sensibilizzare alla donazione del sangue e supporta il progetto IO POSSO, rivolto a persone affette da sclerosi laterale amiotrofica e altre disabilit\u00e0 motorie. Inoltre viene favorito l'ingresso allo stadio a disabili e disagiati, mettendo a disposizione biglietti gratuiti e ambulanze con assistenza medica, grazie alla collaborazione con l'associazione Emergenza Salento.\nIl Lecce ha contribuito anche ad iniziative di solidariet\u00e0 internazionale, collaborando con l'associazione umanitaria internazionale ActionAid, impegnata nella lotta alla fame e alla povert\u00e0 nel mondo.\nNella stagione 2009-2010 i salentini, come sponsor ufficiale dalla 23\u00aa alla 26\u00aa giornata, hanno inserito sulle divise di gioco la dicitura: \"HAITI - SMS 48541\", con il numero per gli aiuti dopo il terremoto del 2010.\nIl club salentino ha collaborato anche all'affermazione della lealt\u00e0 sportiva e lotta al razzismo, sostenendo l'associazione Imbriani non mollare.\nSettore giovanile.\nIl settore giovanile del Lecce, il cui responsabile \u00e8 Gennaro Delvecchio, si compone di nove squadre: \"Primavera\", \"Berretti\", \"Under 17\", \"Under 16\", \"Under 15\", \"Giovanissimi Regionali\", \"Giovanissimi Provinciali\", \"Esordienti\" e \"Pulcini\".\nLa Primavera del Lecce nella sua storia \u00e8 riuscita a vincere ben 6 trofei: 2 Campionati Primavera (nel 2002-2003 in finale contro l' e nel 2003-2004 sempre contro l'), 2 Coppe Italia Primavera (nel 2001-2002 e nel 2004-2005) e 2 Supercoppe Primavera (nel 2004 contro la Juventus e nel 2005 contro la Roma). L'allenatore di quella squadra era Roberto Rizzo, anch'egli nato e cresciuto nel Lecce, alla guida della Primavera del 2002 al 2006 prima di venire promosso in prima squadra.\nTra gli allenatori della Primavera giallorossa, oltre a Rizzo si ricorda Antonio Toma, che alla guida della Berretti vinse nel campionato 2012-2013 ben 15 gare su 15, convincendo il presidente Savino Tesoro a chiamarlo in prima squadra il 21 gennaio 2013.\nNel settore giovanile del Lecce sono cresciuti molti importanti calciatori, che hanno trovato fortuna nella propria carriera. Tra gli altri si ricordano Franco Causio, campione del mondo nel 1982, Sergio Brio, Antonio Conte, Francesco Moriero, Cristian Ledesma, Mirko Vu\u010dini\u0107, Valeri Bo\u017einov e Graziano Pell\u00e8. Molti di questi calciatori sono stati scoperti da Pantaleo Corvino, direttore sportivo del Lecce dal 1998 al 2005, segnalatosi come abile talent-scout, portando alla ribalta nazionale e internazionale giovani cresciuti nel vivaio giallorosso.\nTra i leccesi cresciuti nel Lecce, Conte esord\u00ec con i giallorossi in Serie A a 16 anni, il 6 aprile 1986, in Lecce- (1-1) del campionato 1985-1986, Moriero esord\u00ec con il Lecce in Serie B a 17 anni, il 15 marzo 1987, in -Lecce (2-0) del campionato di Serie B 1986-1987, Andrea Esposito debutt\u00f2 con i giallorossi a 17 anni, il 25 gennaio 2004, in Lecce- (0-1) del campionato di Serie A 2003-2004 e fece parte della pluridecorata formazione Primavera allenata da Rizzo, mentre Graziano Pell\u00e8 milit\u00f2 nelle giovanili del Copertino dal 1995 al 2002, anno in cui si trasfer\u00ec nella Primavera del Lecce guidata da Roberto Rizzo, per poi esordire con la prima squadra dei giallorossi l'11 gennaio 2004 in Lecce- (1-2) del campionato di Serie A 2003-2004.\nSezione femminile.\nDopo aver acquisito il controllo della societ\u00e0 calcistica femminile ASD Salento Women Soccer, gi\u00e0 attiva dal 2000, nella stagione 2019-2020 il club ha istituito una propria formazione calcistica femminile, la Women Lecce, iscritta al campionato di Serie C e militante anche nei campionati giovanili Under-17 e Under-15.\nDiffusione nella cultura di massa.\nIl Lecce ha trovato spazio in numerosi film e fiction che hanno fatto la storia del cinema e della televisione italiana.\nFra i pi\u00f9 importanti si ricorda il celebre film \"Al bar dello sport\", pellicola cult del 1983, con protagonisti Lino Banfi e Jerry Cal\u00e0. Nella scena in cui Banfi ascolta alla radiolina i risultati della domenica, tra le varie partite si sente nominare anche Lecce- 2-0.\nSi fa riferimento al Lecce anche in \"Benvenuti al Nord\", commedia del 2012 diretta da Luca Miniero, con Claudio Bisio e Alessandro Siani. In una scena ambientata a casa di Alberto (Claudio Bisio), questi cerca di sentire la partita -Lecce alla radio, mentre il suo amico napoletano Mattia Volpe (Alessandro Siani) guarda -Juventus sul divano con Chicco, il figlio di Alberto (la partita \u00e8 del 9 gennaio 2011, vinta per 3-0 dal Napoli con la tripletta di Edinson Cavani): a un certo punto viene fischiato un calcio di rigore per il Lecce, ma la trasmissione si interrompe, per poi riprendere in seguito con l'annuncio del vantaggio dei salentini.\nIn una puntata della popolare serie tv italiana \"I Cesaroni\", Giulio (Claudio Amendola), Ezio (Max Tortora) e Cesare (Antonello Fassari) sono sul divano e si preparano a guardare la loro , che gioca in trasferta a Lecce. La televisione inquadra lo stadio Via del mare dalla tribuna centrale, fornendo cos\u00ec un'ampia visione del campo da gioco.\nAnche in \"Eccezzziunale veramente - Capitolo secondo... me\", film del 2006 con Diego Abatantuono, si cita il Lecce, quando il camionista juventino detto \"Tirzan\" si sta recando con l'amico Beniamino al Via del mare per assistere a Lecce-, ma un incidente ne impedisce l'arrivo allo stadio.\nNel videogioco \"\", del 1994, il personaggio principale, Oliver Hutton, gioca nel Lecce.\nIn ambito musicale numerosi sono le canzoni e gli inni dedicati al Lecce.\nAllenatori.\nDi seguito \u00e8 riportato l'elenco degli allenatori del Lecce.\nPresidenti.\nDi seguito \u00e8 riportato l'elenco dei presidenti del Lecce.\nCalciatori.\nCapitani.\nLa lista dei capitani del Lecce.\nVincitori di titoli.\nPedro Pasculli, durante la sua militanza nel Lecce, si \u00e8 laureato, a , campione del mondo con la nazionale argentina capitanata da Diego Armando Maradona. Ha realizzato il gol decisivo agli ottavi di finale del mondiale (Argentina-Uruguay 1-0). Con l'Argentina conta 20 presenze e 5 reti e nel 1987 ha disputato la Coppa America.\nContributo alle nazionali.\nNazionale italiana.\nQuesta sezione riporta un elenco dei calciatori italiani convocati nella nazionale maggiore e nazionale Under-21 durante la loro militanza nel Lecce.\nIl primo calciatore del Lecce a ottenere la convocazione in nazionale maggiore fu Marco Cassetti, che esord\u00ec in maglia azzurra nell'amichevole giocata allo Stadio Euganeo di Padova contro l' il 30 marzo 2005. Lo stesso CT ct azzurro Marcello Lippi convoc\u00f2 il giallorosso Vincenzo Sicignano come terzo portiere nella gara contro la Moldavia, disputata a Lecce il 12 ottobre 2005. Vanta una convocazione in nazionale anche il salentino (e giocatore del Lecce) Andrea Esposito, chiamato da Lippi per la partita amichevole contro l' del 6 giugno 2009, nella quale non fu impiegato.\nPer quello che riguarda gli \"azzurrini\", fra i giocatori con pi\u00f9 presenze che ha militato nel Lecce c'\u00e8 Cesare Bovo, che ha fatto parte della nazionale Under-21, di cui \u00e8 stato anche capitano, vincendo il campionato europeo Under-21 nel 2004, nel quale ha anche segnato il gol del momentaneo 2-0 all'81', in finale contro la Serbia.\n\"Di seguito sono riportati i nomi dei calciatori che hanno vestito la maglia della nazionale italiana durante la militanza nel Lecce, con accanto indicati il numero di presenze e reti in nazionale.\"\nAltre nazionali.\n\"L'elenco che segue indica tutti i giocatori stranieri che contano almeno una presenza nelle proprie rispettive nazionali durante la loro militanza nel Lecce.\"\nStatistiche e record.\nStatistiche di squadra.\nIl Lecce ha disputato 89 stagioni sportive a livello nazionale (dal 1908 al 1927 la squadra si chiamava Sporting Club Lecce). Le attivit\u00e0 sono state sospese tra il 1932 e il 1936 per la guerra.\nNella classifica della tradizione sportiva, che tiene conto di tutte le 65 squadre di calcio che hanno militato almeno una volta nella massima serie nazionale, il Lecce si colloca al 26\u00ba posto in Italia con 488 punti, mentre nella classifica perpetua nazionale si piazza al 27\u00ba posto; in ambo i casi \u00e8 la quinta societ\u00e0 dell'Italia meridionale in ordine di graduatoria.\nL'esordio del Lecce in Serie A risale alla stagione 1985-1986, mentre l'esordio in Serie B \u00e8 avvenuto nella stagione 1929-1930. La squadra ha disputato 16 campionati in massima serie, l'ultimo dei quali nella stagione 2019-2020. Il miglior piazzamento in Serie A \u00e8 il 9\u00ba posto della stagione 1988-1989. Il maggior numero di punti del Lecce in Serie A (44) \u00e8 invece risalente al campionato 2004-2005. I peggiori piazzamenti in massima serie sono il 18\u00ba posto della stagione 1993-1994 (campionato a 18 squadre) e il 20\u00ba posto della stagione 2008-2009 (campionato a 20 squadre). Il minor numero di punti ottenuti \u00e8 11 (quando la formula dei punti era di due a vittoria e non tre), totalizzati nella stagione 1993-1994.\nA livello internazionale il Lecce ha vinto nel 1976 la Coppa Italo-Inglese Semiprofessionisti, superando la squadra inglese dello in due gare (sconfitta per 1-0 all'andata in trasferta e vittoria per 4-0 al ritorno in casa). Tale competizione metteva di fronte i vincitori della Coppa Italia Semiprofessionisti (oggi Coppa Italia Serie C) e della Football Conference inglese (oggi National League).\nNella stagione 1994-1995 i giallorossi hanno partecipato alla Coppa Anglo-Italiana, venendo eliminati nella fase a gironi.\nSerie A\nSerie B\nSerie C / Serie C1 / Lega Pro Prima Divisione / Lega Pro / Prima Divisione\nCoppa Italia\nCoppa Anglo-Italiana\nCoppa Italo-Inglese Semiprofessionisti\nCoppa Italia di Serie C\nCoppa Italia Lega Pro\nSupercoppa di Serie C\nRecord di punti\nStatistiche individuali.\nIl primatista di presenze con la maglia del Lecce \u00e8 Michele Lorusso, con 418 gare disputate in maglia giallorossa. Subito dietro Lorusso figura Guillermo Giacomazzi, con 316 presenze. Seguono Carmelo Miceli (291), Ruggero Cannito (249), Giuseppe Materazzi (228), Salvatore Di Somma (222) e Pedro Pablo Pasculli (214). L'uruguaiano Giacomazzi \u00e8 attualmente il giocatore pi\u00f9 presente in Serie A con la maglia del Lecce, con 197 gare in massima divisione. \nConsiderando le sole gare di campionato (play-off esclusi), il migliore cannoniere del Lecce \u00e8 Anselmo Bislenghi, autore di 87 gol in 163 presenze (nella stagione 1951-1952 realizz\u00f2 ben 32 reti in 34 gare, laureandosi capocannoniere della Serie C). Il secondo bomber in questa classifica \u00e8, con 67 gol, Franco Cardinali, che ha formato insieme a Bislenghi la coppia pi\u00f9 prolifica nella storia del Lecce. A seguire Pietro De Santis (57), mentre al quarto posto figura l'uruguaiano Ernesto Chevant\u00f3n, che ha realizzato con il Lecce 53 gol in 116 presenze. Chevant\u00f3n \u00e8 inoltre il miglior marcatore del Lecce in Serie A con 32 reti e detentore del record di gol segnati in una singola stagione in massima serie (19), primato eguagliato da Mirko Vu\u010dini\u0107 nel 2005.\nIl portiere Emmerich Tarabocchia detiene attualmente il record italiano di imbattibilit\u00e0 nelle prime tre categorie (1790 minuti), stabilito con il Lecce nel campionato di Serie C 1974-1975.\nDi seguito sono riportati i record individuali di gol e presenze con la maglia del Lecce, relativamente alle sole partite di campionato.\nDati aggiornati al 21 maggio 2021.\nTifoseria.\nStoria.\nIl Lecce \u00e8 molto popolare in tutto il Salento. Sostengono la squadra anche i numerosi emigranti salentini residenti nell'Italia centrale e settentrionale o all'estero.\nLa sede storica dei sostenitori organizzati del Lecce, gli \"Ultr\u00e0 Lecce\" (gruppo ultras nato nel 1996), \u00e8 la curva nord dello stadio Via del mare, la parte pi\u00f9 passionale della tifoseria giallorossa. Un altro gruppo storico \u00e8 la \"Giovent\u00f9\", che ha sede nella curva sud.\nMemorabile rimane la trasferta al Riviera delle Palme di San Benedetto del Tronto l'8 luglio 1987 per lo spareggio valevole la promozione in Serie A contro il , con l'esodo di circa 10 000 sostenitori salentini. Lo spareggio premi\u00f2 i romagnoli, che vinsero l'incontro per 2-1.\nIl 18 settembre 2004 l'Unione Sportiva Lecce, nella persone dell'allora presidente Quirico Semeraro, dedic\u00f2 la maglia numero 12 ai supporter salentini. La maglia fu consegnata ai tifosi da tutta la squadra di quella stagione, capitanata da Cristian Ledesma. I tifosi del Lecce rappresentano simbolicamente il dodicesimo uomo in campo.\nIn seguito alla retrocessione del club salentino in Serie B del 13 maggio 2012 maturata dopo la sconfitta a Verona contro il , i tifosi del Lecce non smisero di applaudire i giocatori che si trovavano sotto il settore ospiti del Bentegodi, in lacrime al termine della gara. L'episodio fu sottolineato da Dario Massara, telecronista di Sky, ed ebbe risalto sui media nazionali.\nGemellaggi.\nI tifosi del Lecce sono gemellati da molti anni con i tifosi del . Spesso in nome di tale vicinanza i tifosi delle due squadre espongono bandiere della compagine amica durante le partite. L'esempio pi\u00f9 eclatante del grande gemellaggio tra i leccesi e i palermitani \u00e8 l'ultima partita del campionato di Serie B 2002-2003, decisiva per la promozione in Serie A. La sfida, che vide i leccesi vittoriosi per 3-0 e promossi in Serie A, avrebbe potuto promuovere in massima serie anche i palermitani in caso di vittoria esterna: malgrado la sconfitta, i tifosi ospiti festeggiarono con i sostenitori avversari e il gemellaggio rimase intatto. Negli anni 1980 forte era il gemellaggio con il , che si ruppe in seguito al gemellaggio dei salentini con i supporter del , finito per\u00f2 dopo breve tempo.\nRapporti di amicizia legano i tifosi giallorossi a quelli del . La simpatia reciproca nacque nella stagione 2010-2011 di Serie A, quando i giallorossi ebbero la meglio sull'altra squadra di Genova, la , che retrocesse in cadetteria. Un'altra amicizia dei giallorossi \u00e8 con i sostenitori della Cavese.\nRivalit\u00e0.\nLa rivalit\u00e0 sportiva pi\u00f9 accesa riguarda il , con il quale il Lecce gioca il cosiddetto derby di Puglia, disputatosi per la prima volta l'8 dicembre 1929 in Serie B a Lecce, dove la squadra di casa si impose sul Bari per 1-0. Da quel momento il derby si gioc\u00f2 in pi\u00f9 occasioni anche in Serie C e Coppa Italia, ma soprattutto in Serie A. Il primo derby tra Lecce e Bari giocato nella massima serie risale al 27 ottobre 1985, quando, allo stadio della Vittoria di Bari, i padroni di casa si imposero per 2-0. L'ultimo derby giocato in massima serie risale al 15 maggio 2011, quando allo stadio San Nicola di Bari i salentini vinsero per 2-0 contro il Bari gi\u00e0 retrocesso, festeggiando il raggiungimento della salvezza con un turno di anticipo rispetto alla fine del campionato di Serie A 2010-2011. La partita fu poi messa sotto inchiesta dalla giustizia sportiva, che emise delle condanne per illecito sportivo. Tra le vittorie pi\u00f9 importanti che i tifosi giallorossi ricordano nel derby con il Bari figura quella per 4-0 ottenuta allo stadio San Nicola il 22 dicembre 2007, nel campionato di Serie B 2007-2008.\nAltre rivalit\u00e0 meno sentite sono quelle con , , , , , , , Cosenza e (Sampdoria, Salernitana e Reggina sono gemellate con il Bari). Le rivalit\u00e0 regionali invece riguardano il , il Brindisi, la Fidelis Andria e il .\nOrganico.\nRosa 2021-2022.\n\"Aggiornata al 30 gennaio 2022.\"\nStaff tecnico.\nLo staff tecnico tratto dal sito web ufficiale della societ\u00e0, aggiornato al 22 agosto 2021.\nBibliografia.\nPer la sezione cronistoria: \"Il libro del calcio italiano\", Corriere dello Sport-Stadio, ottobre 2000"}
{"id": "296791", "revid": "1305772", "url": "https://it.wikipedia.org/wiki?curid=296791", "title": "Nelson Rockefeller", "text": "Biografia.\nTerzo figlio di John Davison Rockefeller Jr. (unico erede dell'omonimo patriarca della famiglia), fin da piccolo comincia a soffrire di dislessia e anche a causa di ci\u00f2 i suoi risultati scolastici saranno deludenti, tanto che l'Universit\u00e0 di Princeton gli negher\u00e0 l'accesso nonostante l'altisonante cognome. Entrer\u00e0 poi al Dartmouth College, dove otterr\u00e0 la laurea nel 1930. Nel 1931 sposa Mary Todhunter Clark e poco dopo inizia a lavorare per l'impresa di famiglia, partecipando alla gestione dell'enorme e ambizioso progetto edilizio della famiglia nel cuore di Manhattan: il Rockefeller Center.\nDurante la seconda guerra mondiale il Rockfeller \u00e8 stato nominato \"Coordinatore degli Affari Interamericani\" dal Presidente Franklin Delano Roosevelt. Ha aiutato la rete radio CBS a trasmettere programmi diplomatici/culturali (diplomazia culturale) all'America del Nord e del Sud per creare la pace internazionale. (\"Vedi - Viva Am\u00e9rica\") Dopo un lungo viaggio in America Latina, si impegna nella campagna elettorale del 1952 al fianco di Dwight Eisenhower, da cui tuttavia \u00e8 costretto ad allontanarsi a causa di un litigio con il Segretario di Stato (nonch\u00e9 collaboratore del Presidente) John Foster Dulles.\nNel 1957 Nelson Rockefeller partecipa, affiancando la famiglia Caprotti e altri soci minori, con una quota decisiva all'apertura della prima catena di grande distribuzione aperta in Italia, la Supermarkets Italiani, oggi conosciuta come Esselunga. Nel 1958 il Partito Repubblicano lo candida come governatore di New York: nonostante la tradizione progressista di questo Stato, egli riesce a vincere brillantemente.\nOgni volta che si ricandida per questa carica Rockefeller viene sempre riconfermato, e rimane in carica fino al 18 dicembre del 1973. Nel 1961, subisce la perdita del figlio Michael (antropologo ventitreenne scomparso in Guinea), mentre l'anno dopo divorzia da Mary Clark per sposare Happy Rockefeller. Concorre, senza successo, alle primarie presidenziali per il Partito Repubblicano nel 1960, 1964 e 1968. Nella seconda occasione subisce una dura contestazione durante la convention del suo partito, dovuta al divorzio e quindi all'immagine troppo \"liberal\" che aveva dato di s\u00e9. La terza candidatura riceve miglior accoglienza, ma viene battuta da quella di Richard Nixon.\nDa questo momento in poi Rockefeller si sposta pi\u00f9 a destra, e i suoi ultimi anni da governatore di New York sono caratterizzati dall'assedio di Attica, da una durissima legge anti-Droga e da una stretta allo stato sociale. Nel 1974 Nixon \u00e8 costretto a dimettersi a seguito dello scandalo Watergate: alla presidenza sale Gerald Ford, che tra la sorpresa generale lo nomina vicepresidente. Il 13 maggio 1976 visita le zone colpite dal terremoto in Friuli e promette uno stanziamento di 21 miliardi alle popolazioni friulane per la ricostruzione. Tuttavia alle elezioni presidenziali del 1976 Ford non lo conferma, sostituendolo con Bob Dole: ci\u00f2 avviene perch\u00e9 i \"falchi\" conservatori del partito sono rimasti delusi dalla sconfitta di misura alle primarie del loro candidato Ronald Reagan, e pretendono che un loro rappresentante sia scelto come vicepresidente. Deluso, si ritira a vita privata e muore d'infarto a 70 anni."}
{"id": "296809", "revid": "767487", "url": "https://it.wikipedia.org/wiki?curid=296809", "title": "Carosello napoletano", "text": "Carosello napoletano \u00e8 un film del 1954 diretto da Ettore Giannini. Nel cast figurano molti attori, tra i quali Sophia Loren e Paolo Stoppa.\nIl film \u00e8 stato selezionato tra i 100 film italiani da salvare.\nHa vinto il Prix International al Festival di Cannes 1954.\nVersione cinematografica dell'opera teatrale \"Carosello napoletano\", che fu presentata per la prima volta a Firenze il 14 aprile 1950 al teatro La Pergola, successivamente al Teatro Quirino di Roma, e portata anche all'estero con notevole successo. Nel film alcune canzoni furono affidate alla voce di Carlo Tagliabue e Beniamino Gigli, mentre molte altre furono interpretate da Giacomo Rondinella, che fu tra gli attori.\nNel 1992 la versione restaurata del film \u00e8 stata presentata al Festival di Cannes. Il progetto del restauro \u00e8 stato diretto da Emanuele Valerio Marino, gi\u00e0 direttore dell'archivio cinematografico di Cinecitt\u00e0.\nTrama.\nSalvatore Esposito, un cantastorie vagabondo, se ne va in giro per Napoli con la sua numerosa famiglia tirando un pianino e illustrando immagini in una sorta di rievocazione in chiave musicale della cultura e della storia della citt\u00e0 attraverso i secoli:\nIniziando dalla storia di \"Michelemm\u00e0\", in cui si rivivono l'incursione e le violenze dei pirati saraceni in un villaggio di pescatori nel 1660;\nLe invasioni straniere, da quella francese alla spagnola, dall'inglese alla statunitense;\nLe cosiddette \"99 disgrazie di Pulcinella\": il teatro d'arte con la rivalit\u00e0 tra le pi\u00f9 famose maschere del nord Italia e quella napoletana, impersonata dal celebre Antonio Petito;\nLa zuffa tra due ragazze per la contesa di un bel merciaiolo nel rione di Santa Lucia e il contemporaneo inizio del turismo di massa nel 1900 con un benestante svedese che diviene albergatore in citt\u00e0;\nIl commercio pubblicitario, nell'atelier fotografico di un apprezzato fotografo, delle cartoline illustrate di Napoli con la diva del momento e al contempo la storia di tre musicisti che si vedono costretti a partire per la Grande Guerra e la grande popolarit\u00e0 dei caf\u00e9 chantant;\nIl dopoguerra dei guappi, in cui tre signorotti si contendono la stessa donna;\nInfine si passa alla sera di Natale del 1945 che si chiude con una fastosa tarantella di piazza.\nProduzione.\nAl film parteciparono numerosi celebri ballerini appartenenti a prestigiose accademie di danza:\nIl film \u00e8 stato realizzato negli stabilimenti di Cinecitt\u00e0.\nDistribuzione.\nIl film venne presentato in aprile al Festival di Cannes 1954. Usc\u00ec nei cinema italiani il 14 ottobre.\nIl 25 ottobre successivo fu tra i sette film partecipanti al \"Festival del film italiano\" al Cinema Tivoli di Londra; alla manifestazione presenziarono la regina Elisabetta, Filippo di Edimburgo e la principessa Margaret; inoltre parteciparono gli attori Sophia Loren, Gina Lollobrigida, Marisa Belli, Gianna Maria Canale, Irene Genna, Lydia Alfonsi, Nadia Gray, Eleonora Rossi Drago, Giulietta Masina e Federico Fellini, Paolo Stoppa, Vittorio De Sica, Giacomo Rondinella ed Ettore Giannini, l'ambasciatore Manlio Brosio, il ministro Giovanni Ponti, Nicola De Pirro e Goffredo Lombardo.\nIncassi.\nIncassi accertati nelle sale sino al 31 marzo 1965: \u00a3 735.908.518\nManifesti e locandine.\nLa realizzazione dei manifesti del film per l'Italia fu affidata al pittore cartellonista Carlantonio Longi."}
{"id": "296822", "revid": "317645", "url": "https://it.wikipedia.org/wiki?curid=296822", "title": "Rigassificatore (GNL)", "text": "Nell'ambito del ciclo di produzione e trasporto del gas naturale (GN), un rigassificatore \u00e8 un impianto industriale che permette di riportare il prodotto dallo stato liquido (GNL) utilizzato nel trasporto marittimo a quello gassoso utile per il trasporto terrestre ed il consumo finale. Gli impianti di rigassificazione possono essere realizzati a terra, oppure in alto mare (su strutture \"offshore\"), o su particolari navi dette \"unit\u00e0 galleggianti di stoccaggio e rigassificazione\" (o FSRU, dall'inglese \"Floating Storage and Regasification Unit\").\nQuando viene trasportato per mare il gas naturale subisce nel porto di partenza un processo di liquefazione per ridurre il volume del prodotto, che pu\u00f2 essere cos\u00ec trasportato con maggiore efficienza ed in condizioni di sicurezza (non essendo infatti infiammabile allo stato liquido). Il processo avviene mediante un forte abbassamento della temperatura, che viene portata al disotto della temperatura di ebollizione del metano, principale componente della miscela, che a pressione atmosferica \u00e8 pari a \u2212161,4\u00a0\u00b0C. Il gas liquefatto viene quindi imbarcato su speciali navi dette metaniere, dotate di cisterne criogeniche che si occupano di mantenere il carico allo stato liquido sino al porto di destinazione, dove subisce il processo inverso per poter essere riportato in forma aeriforme e quindi immesso nelle condotte della rete di distribuzione.\nIl processo di rigassificazione.\nIl processo di rigassificazione viene avviato con l'attracco di una nave metaniera presso l'impianto di rigassificazione. Il gas normalmente viene trasportato in condizioni di pressione atmosferica e ad una temperatura di circa -163\u00a0\u00b0C, tuttavia \u00e8 possibile che il trasporto avvenga, soprattutto quando si tratta di piccole navi, all'interno di serbatoi pressurizzati e dunque a temperature meno basse.\nIl gas, ancora liquido, viene trasferito dalla nave ad un serbatoio di stoccaggio all'interno del rigassificatore, dove mantiene le medesime condizioni fisiche di trasporto. Successivamente viene inviato ad un vaporizzatore che agendo sulla temperatura effettua la gassificazione con l'espansione del gas, che torna allo stato naturale. La variazione di temperatura avviene in genere tramite lo scambio termico in fasci tubieri tra gas liquido e acqua di mare, che cede il proprio calore al gas; la pressione invece viene ridotta tramite l'espansione del gas in appositi serbatoi. A questo punto il gas pu\u00f2 essere immesso nella rete di distribuzione nazionale.\nAnzich\u00e9 disperdere inutilmente il \"freddo\" in mare, i rigassificatori possono essere abbinati ad impianti che prevedono l'uso di basse temperature (ad esempio stabilimenti di surgelazione di cibi), \"riciclando\" cos\u00ec l'energia frigorifera con notevoli risparmi energetici.\nTipologie di rigassificatori.\nEsistono varie tipologie di rigassificatori che sfruttando diverse soluzioni tecniche che permettono di adattarli secondo le varie esigenze dei siti in cui vengono costruiti.\nOnshore.\n\u00c8 la tecnologia pi\u00f9 diffusa e collaudata perch\u00e9 la prima ad essere sviluppata. Consiste nel realizzare in prossimit\u00e0 del mare (in genere all'interno o in prossimit\u00e0 di una grossa area portuale) dei serbatoi destinati ad accogliere il GNL (gas liquefatto). Tali serbatoi, costruiti con una struttura in cemento esterna pi\u00f9 una metallica interna a forma cilindrica, sono collegati attraverso opportune condotte ad un pontile di attracco a cui ormeggia la nave metaniera che trasporta il gas in forma liquida. Il GNL viene pompato dalle navi metaniere ai serbatoio di stoccaggio, che operano normalmente a pressione atmosferica e a una temperatura di circa -160\u00a0\u00b0C. Dallo stoccaggio, il GNL viene pompato e in seguito riscaldato fino a tornare allo stato gassoso, prima di essere introdotto nelle tubazioni per la distribuzione.\nI gas sviluppati nei serbatoi di stoccaggio vengono compressi e ri-condensati.\nOffshore GBS (Gravity Based Structure).\nQuesta tecnologia \u00e8 la pi\u00f9 innovativa, il primo terminale al mondo di questo tipo \u00e8 quello progettato da Aker Kv\u00e6rner per conto della societ\u00e0 Adriatic LNG al largo di Rovigo, presso Porto Viro ed entrato in servizio nel 2009. Il rigassificatore terminale GNL Adriatico consiste in una struttura di cemento armato in cui sono alloggiati due serbatoi in acciaio. La struttura viene trasportata dal cantiere dove \u00e8 costruita (semplicemente trainata sfruttando la spinta di Archimede dato che \u00e8 in grado di galleggiare) sul luogo dove deve essere posizionata e viene \"affondata\", cio\u00e8 fatta adagiare sul fondo utilizzando un'opportuna zavorra. La struttura costituisce cos\u00ec una vera e propria isoletta artificiale a cui le navi metaniere possono attraccare e scaricare il gas. L'impianto che riporta il gas allo stato aeriforme \u00e8 alloggiato sulla stessa struttura, assieme agli impianti ausiliari e agli alloggiamenti del personale di bordo. Un gasdotto sottomarino permette di collegare il rigassificatore alla costa e di far arrivare il gas alla rete sulla terraferma.\nOffshore FSRU (Floating Storage Regassification Unit).\nA differenza della precedente questa tecnologia prevede la realizzazione di una struttura galleggiante in cui alloggiano i serbatoi per contenere il gas. La struttura galleggiante, che pu\u00f2 anche essere una nave metaniera opportunamente adattata, viene ancorata permanentemente al fondo marino, lontano dalla costa e funziona da serbatoio galleggiante a cui attraccano le metaniere per scaricare il gas liquefatto che viene riportato allo stato gassoso a bordo dell'unit\u00e0 galleggiante. Un gasdotto collega la nave alla terraferma consentendo di immettere il gas nella rete gas. Questo sistema verr\u00e0 applicato nel sito di Livorno dalla societ\u00e0 Olt Offshore, partecipata dal gruppo E.ON con il 46,79%, E.ON \u00e8 tra i pi\u00f9 grandi gruppi energetici al mondo a capitale interamente privato.,e dal GRUPPO IREN con il 46,79%, multiutility quotata alla Borsa Italiana, che far\u00e0 ancorare a 22\u00a0km (12 miglia nautiche) dalla costa la nave cisterna norvegese \"Golar Frost\".\n\u00c8 inoltre in fase di progettazione da parte di Saipem Fano il futuro terminale di rigassificazione API di Falconara Marittima (Ancona), che prevede analogamente l'attracco di navi FSRU a un terminale off-shore esistente, dislocato a 16\u00a0km dalla costa, che con le opportune modifiche diventer\u00e0 il punto di attracco dove le FSRU immetteranno nel futuro gasdotto sottomarino il gas metano allo stato gassoso ad una pressione fra i 45 e i 90 bar, che sar\u00e0 poi misurato, analizzato nella sua composizione, regolato in pressione da impianti on-shore, e infine immesso nella rete nazionale dei gasdotti Snam Rete Gas per essere distribuito a tutte le utenze allacciate alla rete.\nOffshore Regasification Gateway.\nLa Excelerate Energy \u00e8 una societ\u00e0 texana produttrice di navi metaniere in grado di rigassificare a bordo, secondo una tecnologia sviluppata in proprio e commercializzata a partire dal 2006.\nLa stessa nave funge quindi sia da vettore che, una volta giunta a destinazione, da impianto di rigassificazione. L'infrastruttura necessaria per la ricezione del gas aeriforme si limita ad una boa di ormeggio e scarico del metano, collocata al largo, dal quale si diparte un gasdotto sottomarino per veicolare il prodotto verso terra.\nLa scelta di navi rigassificatrici riguarda anche il progetto di Gaz de France, proposto al largo delle coste delle Marche.\nLe tecnologie sono diverse ed hanno sicuramente per questo pregi e difetti che le distinguono. La prima \u00e8 sicuramente la pi\u00f9 economica ma ovviamente richiede l'impegno di una certa superficie di un'area portuale o comunque di terraferma. Di solito questo tipo di impianti sono stati realizzati in grosse aree portuali (il caso del Giappone o della Spagna) oppure in complessi petroliferi o chimici costieri (il caso della Francia) non mancano tuttavia il caso di impianti costruiti su zone della coste in cui si \u00e8 dovuto costruire il pontile di attracco partendo dal nulla (di nuovo la Spagna). Le due tecnologie offshore offrono sicuramente pi\u00f9 versatilit\u00e0 perch\u00e9 vengono realizzate in mare aperto e quindi risultano adeguate a situazioni in cui le coste sono densamente abitate e non esistono grossi porti. Per contro sono assai pi\u00f9 costose e richiedono tempi di progettazione e di realizzazione maggiori.\nLa tecnologia pi\u00f9 innovativa (\"Offshore Regasification Gateway\"), quella della nave rigassificatrice, sembrerebbe riuscire ad abbattere il costo dell'impianto: in prima approssimazione il costo di 2 navi rigassificatrici, necessarie a garantire un approvvigionamento analogo a quello di un impianto tradizionale di medie dimensioni, sarebbe uguale a quello dell'impianto stesso, con il vantaggio di includere in s\u00e9 il costo delle navi altrimenti da calcolare a parte.\nI costi energetici.\nImpatto ecologico complessivo.\nL'Italia \u00e8 interessata da un significativo numero di progetti per la realizzazione di impianti di rigassificazione del GNL, solitamente proposti nella configurazione a circuito aperto che prevede l'utilizzo dell'acqua di mare per il riscaldamento del gas liquefatto.\nLe alternative tecnologiche, genericamente definite a circuito chiuso, richiedono un consumo energetico maggiore per non impattare l'ambiente acquatico.\nUna valutazione del diverso impatto tra un maggior consumo di energia per la rigassificazione in \u201ccircuito chiuso\u201d e l'utilizzo di acqua di mare per la modalit\u00e0 a circuito aperto \u00e8 stata completata nell'ottobre 2011 dal Comitato Scientifico del WWF-Trieste.\nSecondo tale fonte, le due tecnologie comportano l'una, la combustione di un'aliquota supplementare (+ 0,87%) del GNL conferito in impianto, quindi una maggior emissione di CO2 e NOx, l'altra, l'effetto cumulativo del raffreddamento dell'acqua di mare, della perdita dei servizi ecosistemici espletati dall'habitat marino, della distruzione di plancton e larve, della selezione operata a favore di specie batteriche resistenti al trattamento con cloro, del rilascio di sostanze tossiche ivi compreso il cloro libero residuo.\nTra le due forme di contaminazione, la seconda solleva elementi di maggior preoccupazione, in quanto il cloro immesso nell'acqua di mare d\u00e0 principalmente origine ad alogenoderivati organici (essenzialmente bromurati), come i trialometani (principalmente bromoformio), gli acidi aloacetici, gli aloacetonitrili, gli alofenoli. In relazione allo stato di ossigenazione dell'acqua e alle fioriture fitoplanctoniche, durante le fasi ipossiche o anossiche vengono prodotte notevoli quantit\u00e0 di ammonio, che interferisce con il cloro per la formazione di clorammine. Sono tutte sostanze prioritarie cos\u00ec definite nel D.Lgs. 152/2006, Allegato III, parte III (Norme in materia ambientale \u2013 analisi dell'impatto antropico): rientrano nella lista delle sostanze pi\u00f9 a rischio per il comparto acque. Sono tossiche, in parte persistenti e mutagene. Si accumulano nei lipidi e vengono trasmesse lungo la catena alimentare. Possono agire da \"endocrine disruptor\".\nA prescindere da altri aspetti legati alla sicurezza, alla salute di popolazione e lavoratori, di tutela del paesaggio che la realizzazione di questi impianti potrebbe comportare e per qualsiasi tipologia di impianto di rigassificazione previsto, al fine di preservare gli habitat marini andrebbero precauzionalmente adottati - secondo il WWF - schemi di funzionamento diversi da quelli a circuito aperto in tutti i mari italiani.\nLe controversie sulla loro realizzazione.\nLa costruzione dei rigassificatori \u00e8 oggetto di aspro dibattito in Italia poich\u00e9 si frappongono due diverse esigenze: da un lato quella di ottenere maggiore capacit\u00e0 di approvvigionamento di gas da altri paesi, dall'altro i timori delle comunit\u00e0 locali.\nLa prima \u00e8 un'esigenza di natura economica, mentre la seconda riguarda tematiche di sicurezza e ambiente. L'impianto di rigassificazione, trattando gas altamente infiammabile in determinate condizioni desta parecchie preoccupazioni nelle comunit\u00e0 locali, le quali temono i rischi di esplosione nel caso di un incidente rilevante. Considerando la massa di gas i rischi potenziali sono concreti, seppure le condizioni di sicurezza sono garantite. Pertanto nella popolazione locale un rigassificatore \u00e8 avvertito solamente come una minaccia all'integrit\u00e0 ambientale e fisica della zona.\nAspetti negativi.\nCome gi\u00e0 accennato gli aspetti negativi che riguardano la costruzione di un rigassificatore sono legati soprattutto ai rischi potenziali dell'impianto stesso, in quanto atto a lavorare grosse quantit\u00e0 di metano altamente infiammabile: per questa ragione sono sottoposti alle direttive Seveso, ossia di impianti a rischio di incidente rilevante come per le raffinerie di petrolio. Sono stati condotti vari studi riguardo al rischio potenziale dei rigassificatori, la maggior parte di essi \u00e8 ovviamente legato a modelli teorici in quanto un reale incidente di grosse proporzioni (come quello pi\u00f9 volte paventato dagli oppositori) non si \u00e8 mai verificato. Le misure di sicurezza e le tecnologie oggi impiegate nella realizzazione degli impianti consente una certa tranquillit\u00e0 sull'affidabilit\u00e0 dei terminali di rigassificazione.\nL'energia sviluppata in un'eventuale esplosione \u00e8 calcolabile se \u00e8 nota la portata dell'impianto, ed \u00e8 legata al lavoro di espansione del gas, che \u00e8 il prodotto del volume medio trattato (dalla taglia dell'impianto) e del salto di pressione delle metaniere e la pressione atmosferica della rete di distribuzione del gas.\nIn caso invece di combustione del metano contenuto in una metaniera o un rigassificatore, l'energia sarebbe dell'ordine di grandezza di una bomba atomica, sebbene diluita su un tempo relativamente pi\u00f9 lungo. I fronti di fiamma di un incidente potrebbero estendersi per chilometri.\nAltri due aspetti negativi del ciclo di rigassificazione sono legati alla reimmissione delle acque raffreddate in natura (il GNL \u00e8 a -160 \u00b0C) e alla necessit\u00e0 di immettere grandi quantitativi di cloro, che confluir\u00e0 in natura, per impedire la naturale colonizzazione delle tubature da parte di alghe ed altri esseri viventi.\nEntrambi questi aspetti di impatto ambientale negativo sono legati alla tipologia di funzionamento cosiddetta \"a ciclo aperto\", dove il calore utile alla gassificazione del GNL proviene dall'acqua di mare. Potrebbero essere evitati ricorrendo ad altre tecnologie di tipo \"a ciclo chiuso\" in cui il calore necessario alla trasformazione di fase viene veicolato da altre fonti.\nAspetti positivi.\nPer quanto l'impianto presenti rischi potenziali di esplosione, la tecnologia in questo campo rende gli impianti piuttosto sicuri: non a caso gli incidenti che riguardano gasiere e impianti di rigassificazione sono esigui e poco significativi rispetto ad altri impianti come le raffinerie di petrolio.\nPoich\u00e9 il passaggio del gas da liquido a gassoso assorbe calore, si hanno a disposizione molte frigorie da utilizzare nell'industria del freddo come surgelati, frutta ecc., dal quale si possono abbattere i costi energetici fino al 40%. Oppure negli ambiti della ricerca e nella produzione di materiali ad alto valore tecnologico: superconduttori e nanotecnologie. Un aspetto quest'ultimo che offre la possibilit\u00e0 di interagire con le strutture scientifiche ed universitarie, con le positive ricadute occupazionali.\nIl ciclo di rigassificazione di per s\u00e9 non presenta grandi emissioni di anidride carbonica in atmosfera, come una centrale elettrica a gas o ad olio combustibile. Pertanto il suo impatto ambientale \u00e8 da considerarsi parecchio limitato. Considerando invece l'intero ciclo di liquefazione, trasporto criogenico e successiva rigassificazione, si tratta di un sistema altamente inefficiente. Si stima che il trasporto di metano liquido comporti un aggravio dal 20 al 40% delle emissioni di gas serra. Infine la loro costruzione consente un miglior approvvigionamento di gas anche da altre nazioni produttrici, l'Italia infatti importa gas solo da Russia, Libia, Paesi Bassi ed Algeria tramite gasdotti. La presenza dei rigassificatori consentirebbe un approvvigionamento diversificato anche da altre aree del mondo particolarmente ricche di gas, ma impossibili da collegare con gasdotti.\nAspetti politici.\nIl governo italiano si \u00e8 impegnato nel 2006 nella realizzazione di almeno 4 rigassificatori in modo da ottenere una certa indipendenza energetica dall'Algeria e dalla Russia, che grazie ai recenti accordi possono imporre prezzi molto alti all'Italia.\nDue ipotesi si contrappongono.\nL'Italia come Hub europeo del gas.\nL'Italia pu\u00f2 sfruttare la propria posizione centrale nel Mediterraneo e in Europa, nonch\u00e9 le notevoli connessioni via gasdotto verso il Nord Europa, per proporsi come un hub energetico: importerebbe gas liquefatto via nave, lo rigassificherebbe ed esporterebbe quindi il surplus verso l'Europa. Per attuare questa strategia industriale, palesata nel 2006, \u00abl'Italia ha bisogno di undici rigassificatori di cui almeno quattro dovrebbero essere avviati subito\u00bb.\nTuttavia questo progetto non ha tenuto il passo del tempo: altri Paesi del Nord Europa si stanno velocemente attrezzando con infrastrutture adeguate. Nel novembre 2011 a Rotterdam \u00e8 stato inaugurato il terminal GATE (Gas Access To Europe); a Dunkerque nel 2015 entrer\u00e0 in esercizio il terminal che - secondo le intenzioni dei proponenti - porter\u00e0 la Francia ad essere uno tra gli attori principali nell'esportazione del metano.\nConferma di questo fatto si \u00e8 avuta nel corso dell'audizione di Paolo Scaroni - amministratore delegato ENI, di cui \u00e8 parte Snam Rete Gas, avvenuta il 10 ottobre 2012 presso la Commissione Industria del Senato, dove ha affermato che \u00abQuello di metterci a fare rigassificatori sembra un treno gi\u00e0 perso\u00bb e che andrebbe invece ricercata l'integrazione delle reti europee del gas, con tubi e gasdotti, che colleghino l'Italia con i rigassificatori europei sottoutilizzati.\nInfine Edgardo Curcio, Presidente dell'AIEE \u2013 Associazione Italiana Economisti dell'Energia, alla domanda su come giudica l'obiettivo di rendere l'Italia l'hub mediterraneo del gas, risponde: \u00absi tratta di un obiettivo del quale si \u00e8 discusso pi\u00f9 volte anche in passato ma le difficolt\u00e0 non sono piccole perch\u00e9 dovremmo diventare esportatori netti da importatori netti. Ci\u00f2 presuppone la realizzazione di nuove infrastrutture ma, nella congiuntura attuale (novembre 2012), le imprese sono restie a effettuare investimenti a causa di una domanda di gas in calo. Si pu\u00f2 sicuramente pensare a una ripresa del mercato tra tre anni ma le imprese per loro natura guardano a un orizzonte molto pi\u00f9 breve, e non possono investire in rigassificatori o nuovi gasdotti quando la situazione appare cos\u00ec poco allettante. Si potrebbe quindi pensare a un intervento pubblico ma occorrerebbe capire su chi scaricare i costi, un'altra questione non semplice. L'idea di creare un grande mercato prelevando il gas dal Sud e trasportandolo al Nord e al Centro dell'Europa \u00e8 molto interessante ma di difficile realizzazione\u00bb.\nSoluzione minima.\nTale linea rifiuta di impiegare l'Italia come porta d'accesso per il gas europeo e propone di realizzare solo quei 4 rigassificatori che coprano il fabbisogno italiano. Questa era la linea annunciata dall'ex ministro Pecoraro Scanio, che tuttavia ha bloccato anche la realizzazione di impianti volti a soddisfare il fabbisogno nazionale, come nel caso di Brindisi e Livorno.\nLa Commissione VIA del Ministero dell'Ambiente ha dato parere favorevole agli impianti di Porto Empedocle, Priolo, Gioia Tauro, Trieste e Falconara Marittima.\nNei prossimi anni gli iter autorizzativi verranno completati dalle Regioni competenti.\nRigassificatori in Italia.\nTra parentesi \u00e8 indicata la capacit\u00e0 di rigassificazione in chilometri cubi (miliardi di metri cubi) all'anno (km3/anno). Vedi anche la lista di rigassificatori nel mondo."}
{"id": "296824", "revid": "1876278", "url": "https://it.wikipedia.org/wiki?curid=296824", "title": "Lardo di Colonnata", "text": "Il Lardo di Colonnata \u00e8 un salume ad indicazione geografica protetta (IGP), tipico dell'omonimo paese in Provincia di Massa-Carrara. Viene prodotto con lardo di suino, stagionato in conche di marmo di Carrara.\nCaratteristiche.\nIl Lardo di Colonnata \u00e8 prodotto in conche di marmo in cui vengono riposte, a strati alterni, le falde di lardo suino e la salata con gli aromi: pepe, cannella, chiodi di garofano, cumino, coriandolo, noce moscata, cardamomo, salvia e rosmarino. Le conche, strofinate con aglio, hanno temperature ed umidit\u00e0 particolari, per cui il prodotto finito ha caratteristiche uniche. La vasca piena viene coperta, controllata periodicamente e poi riaperta circa 6-10 mesi pi\u00f9 tardi, a stagionatura ultimata.\nIl lardo di Colonnata ha un aspetto umido, \u00e8 di colore bianco leggermente rosato e presenta una consistenza omogenea e morbida. Ha un sapore delicato e fresco, quasi dolce, finemente sapido se proveniente dalla zona delle natiche, arricchito dalle erbe aromatiche e dalle spezie usate nella lavorazione e dal profumo fragrante.\nIl suo utilizzo ideale \u00e8 al naturale, tagliato a fette sottili. In passato era considerato un semplice condimento o il companatico \"povero\" per i lavoratori delle cave, dato il grande apporto nutritivo. Lo si pu\u00f2 gustare come piatto a s\u00e9 o anche in altri abbinamenti, ad esempio con i crostacei."}
{"id": "296826", "revid": "120918718", "url": "https://it.wikipedia.org/wiki?curid=296826", "title": "Attivit\u00e0 aziendale", "text": "L'attivit\u00e0 aziendale pu\u00f2 definirsi come qualsiasi tipo di compito che una azienda svolge nel suo arco di vita ovvero il complesso e l'esercizio delle funzioni aziendali per portare avanti il core business e non dell'azienda stessa.\nDescrizione.\nLe attivit\u00e0 aziendali sono molto diverse tra loro, ma \u00e8 possibile fare una classificazione.\nUna classificazione tra le pi\u00f9 usate le distingue secondo la loro \"valenza\" aziendale:\nLe attivit\u00e0 di tipo \"strategico\" sono quelle che prevedono la pianificazione strategica che \u00e8 la attivit\u00e0 in cui si fissano gli obbiettivi da raggiungere in medio/lungo termine, si determinano le risorse da investire e le politiche da seguire per il raggiungimento degli scopi preposti. Inoltre si effettua una valutazione delle possibili variazioni che potrebbero intervenire nel processo di attuazione del piano stilato.Tali attivit\u00e0 riguardano l'alta direzione.\nLe attivit\u00e0 di tipo \"tattico\" sono quelle che permettono all'azienda di raggiungere con efficacia ed efficienza gli obiettivi posti in fase strategica. Tali attivit\u00e0 riguardano la gestione ordinaria della azienda e sono di competenza della direzione intermedia. La stesura dei Budget, il controllo gestionale, le scelte sui progetti in atto, l'emanazione delle direttive ai collaboratori, le decisioni sugli investimenti correnti, l'impegno efficiente risorse produttive rappresentano esempi di attivit\u00e0 tattiche.\nLe attivit\u00e0 di tipo \"operativo\" sono tutte quelle attivit\u00e0 che vengono svolte per il conseguimento delle finalit\u00e0 caratteristiche della azienda. In altre parole, sono le attivit\u00e0 compiute per svolgere il lavoro vero e proprio e non per la sua eventuale progettazione e programmazione.\nNaturalmente la generalizzazione effettuata in precedenza prevede un grado di astrazione abbastanza elevato poich\u00e9 talune attivit\u00e0 aziendali non sono riconducibili unicamente ad una delle categorie indicate."}
{"id": "296835", "revid": "47767", "url": "https://it.wikipedia.org/wiki?curid=296835", "title": "San Abdia", "text": ""}
{"id": "296840", "revid": "3115", "url": "https://it.wikipedia.org/wiki?curid=296840", "title": "Citt\u00e0 di rilevanza provinciale", "text": "Le citt\u00e0 di rilevanza provinciale (in ungherese: \"megyei jog\u00fa v\u00e1ros\", lett. \"citt\u00e0 con status di provincia\") costituiscono la suddivisione territoriale di primo livello dell'Ungheria e sono equiordinate alle province, senza dunque ricadere nella competenza amministrativa di alcuna di esse.\nIstituite nel 1954 con poteri analoghi a quelli delle province, nel 1990 \u00e8 stata espressamente contemplata, per le citt\u00e0 con una popolazione superiore a 50\u00a0000 abitanti, la facolt\u00e0 di chiedere al Parlamento di assurgere al rango di citt\u00e0 di rilevanza provinciale, indipendentemente dal fatto di essere capoluogo di una provincia. Eccezione a tale limite minimo di abitanti \u00e8 stata operata nel 1994 a favore degli unici due capoluoghi di provincia che non raggiungevano la soglia, ossia Salg\u00f3tarj\u00e1n e Szeksz\u00e1rd.\nAttualmente, in seguito all'inclusione nella lista della citt\u00e0 di \u00c9rd (2005), il numero dei circondari autonomi ammonta a 23 (18 capoluoghi di provincia pi\u00f9 altre 5 citt\u00e0 che hanno superato i 50\u00a0000 abitanti).\nLa capitale, Budapest, \u00e8 anch'essa equiordinata alle province, ma costituisce una suddivisione a s\u00e9 stante."}
{"id": "296848", "revid": "599013", "url": "https://it.wikipedia.org/wiki?curid=296848", "title": "Dss", "text": ""}
{"id": "296850", "revid": "88812", "url": "https://it.wikipedia.org/wiki?curid=296850", "title": "Strumentalismo", "text": ""}
{"id": "296851", "revid": "23437", "url": "https://it.wikipedia.org/wiki?curid=296851", "title": "Jacopo da Empoli", "text": ""}
{"id": "296855", "revid": "287204", "url": "https://it.wikipedia.org/wiki?curid=296855", "title": "Jacopo Chimenti", "text": "Biografia.\nSuo padre si chiamava Chimenti di Girolamo di Michele e sua madre era Alessandra Tatti, figlia di Jacopo Sansovino.\nSi form\u00f2 alla bottega di Maso da San Friano a Firenze, la sua pittura si ispira soprattutto ai primi maestri del Cinquecento, volgendo lo sguardo alla pittura di Santi di Tito, quindi ad un'arte popolare e devota, sia classicheggiante sia attenta alle verit\u00e0 naturali. Apparve, talvolta, una traccia dell'ambiente caravaggesco, manifestata dalle ricerche luministiche.\nUn dipinto di Jacopo da Empoli si trova nel Santuario della Madonna dei Tre Fiumi nel Mugello, vicino a Ronta. Tenne il suo laboratorio a Firenze presso il Palazzo Pasqui in via dei Servi, come oggi ricorda una targa.\nFu sepolto nella chiesa di San Lorenzo a Firenze."}
{"id": "296858", "revid": "100331129", "url": "https://it.wikipedia.org/wiki?curid=296858", "title": "Guerra e pace (disambigua)", "text": ""}
{"id": "296861", "revid": "438678", "url": "https://it.wikipedia.org/wiki?curid=296861", "title": "Guerra e pace (film 1954)", "text": "Guerra e pace \u00e8 un cortometraggio documentario diretto dal regista Luciano Emmer."}
