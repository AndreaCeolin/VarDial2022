{"id": "335360", "revid": "92723", "url": "https://it.wikipedia.org/wiki?curid=335360", "title": "Daisaku Ikeda", "text": "Ikeda \u00e8 definito come uno dei pi\u00f9 importanti leader spirituali buddhisti della seconda parte del XX secolo e degli anni 2000, assieme al Dalai Lama e a Th\u00edch Nh\u1ea5t H\u1ea1nh, anche se per molti critici rimane una figura estremamente controversa. \u00c8 stato inoltre fondatore del partito politico K\u014dmeit\u014d, del Museo Tokyo Fuji Art Museum e della Universit\u00e0 Soka oltre che un pacifista influente.\nBiografia.\nNasce a Tokyo nel 1928. Quando scoppia la seconda guerra mondiale ha 12 anni e diciassette anni quando termina, per ci\u00f2 evita di essere chiamato a combattere, ma i suoi quattro fratelli maggiori vengono arruolati nell'esercito e il pi\u00f9 grande muore al fronte. Dopo questa esperienza familiare, il giovane Ikeda decide di dedicare la vita a sradicare le cause profonde della violenza fra esseri umani.\nInizi nella Soka Gakkai.\nA diciannove anni conosce J\u014dsei Toda, che diventer\u00e0 il suo maestro, secondo presidente della Soka Gakkai, e aderisce alla fede del Buddismo di Nichiren Daishonin (buddhismo Nichiren). Nel 1949 inizia a lavorare per l'azienda di Toda. Tra i due, entrambi pacifisti, nasce un sodalizio spirituale e umano.\nIl 3 luglio 1957, quando era responsabile della divisione giovani, fu arrestato con l'accusa di violazione della legge elettorale giapponese, quando un gruppo di giovani della Soka Gakkai fu trovato a distribuire denaro in cambio della promessa di voti elettorali nelle successive elezioni amministrative. La detenzione dur\u00f2 due settimane, e dopo 48 udienze, fu definitivamente assolto nel gennaio 1962.\nPresidenza.\nIl 3 maggio 1960 si assunse la responsabilit\u00e0 dell'intero movimento divenendo il terzo presidente della Soka Gakkai. Inizia a viaggiare all'estero, per far conoscere i valori ed i principi del Buddismo di Nichiren Daishonin sino a quel momento praticato in modo molto diffuso ma nel solo Giappone grazie al grandissimo ed esemplare sforzo compiuto da Josei Toda dopo la sua scarcerazione - avvenuta nel 1945 - (aveva infatti trascorso due anni in carcere rimanendo fermamente accanto al suo maestro - nonch\u00e9 fondatore della Soka Gakkai - Tsunesaburo Makiguchi: le autorit\u00e0 di militari giapponesi li avevano perseguiti per non aver sottostato all'obbligo di ossequiare il simbolo shintoista del culto dell'imperatore).\nDopo aver contribuito allo sviluppo della Soka Gakkai in Giappone, nell'ottobre del 1960 parte per le isole Hawaii, prima tappa del suo viaggio oltreoceano per diffondere gli ideali di pace buddisti. Al fine di perseguire l'obiettivo di pace e dialogo fra i popoli, negli anni, ha costruito una rete di conoscenze e cooperazioni in tutto il mondo. Nel 1968 si attiva per promuovere la normalizzazione delle relazioni diplomatiche tra Cina e Giappone e nel 1974 visita sia la Cina che l'Unione Sovietica. Ha in seguito incontrato noti capi di Stato ed esponenti culturali, da Nelson Mandela a Fidel Castro, da Henry Kissinger a Michail Gorba\u010d\u00ebv, da Zhou Enlai a Corazon Aquino, al di l\u00e0 di ogni schieramento politico e ideologico, dichiarando di volere: \u00ablavorare per la pace contro qualsiasi forma di violenza e contribuire al benessere dell'umanit\u00e0 attraverso la diffusione di una cultura e di una educazione umanistica\u00bb.\nSoka Gakkai International.\nNel 1975, a Guam si tiene il primo vero meeting internazionale dei membri Soka, nel quale viene fondata la Soka Gakkai International (SGI), con Ikeda presidente\nLo scopo della SGI \u00e8 il perseguimento della pace del mondo, la sua denuclearizzazione e la crescita di un forte senso di responsabilit\u00e0 per la societ\u00e0 con uno spirito di cittadinanza globale\nScisma con la Nichiren Shoshu.\nNel 1979, in seguito alle critiche, rivoltegli dal clero, di devianza dall'originaria dottrina della Nichiren Sh\u014dsh\u016b (fondata nel XX secolo a seguito della riforma del clero operata nel Periodo Meji ed alla quale hanno aderito gran parte dei templi e del clero aderenti al lignaggio di Nikko Shonin, uno dei discepoli di Nichiren) rassegna le dimissioni dalla Presidenza, rimanendo tuttavia sostanzialmente alla guida spirituale della SGI e presidente onorario della organizzazione giapponese, al cui vertice sieder\u00e0 provvisoriamente Hiroshi Hojo, in un periodo caratterizzato anche da dissidi con il partito vicino alla Soka Gakkai, il K\u014dmeit\u014d. Successivamente Ikeda riprese attivamente la carica alla guida della Soka Gakkai, sempre come \"terzo Presidente\".\nI dissidi tra clero e laici, con accuse di eterodossia, da parte della Nichiren Shoshu, e di conservatorismo esteriore, da parte della Soka Gakkai, continuarono per pi\u00f9 di un decennio, e sfociarono con la \"scomunica\" tramite decreto di apostasia ed espulsione, nel 1991, da parte di Nikken Shonin, guida spirituale della Nichiren Shoshu, nei confronti di Ikeda e dell'intera Soka Gakkai, che allora si stacc\u00f2 dal clero Nichiren divenendo un'organizzazione completamente laica e indipendente. Dopo la scomunica, alcuni membri della Soka Gakkai cominciarono a descrivere il loro gruppo come il primo movimento protestante del buddhismo, facendo un paragone con la vicenda di Martin Lutero in ambito cristiano, sebbene la Soka Gakkai venga descritta come un nuovo movimento religioso di origine buddhista ma separato sostanzialmente dal buddhismo classico, in paragone con le comunit\u00e0 restaurazioniste del cristianesimo.\nVita privata.\nIkeda vive a Tokyo con la moglie Kaneko (1932), sposata il 3 maggio 1952, dalla quale ha avuto tre figli: Hiromasa (1952), vice presidente Soka Gakkai, Shirohisa (1953-1984), deceduto a 31 anni a causa di ulcera perforata, e Takahiro (1958).\nIniziative e riconoscimenti.\nDal 1983 ogni anno rende pubblica una proposta di pace che, oltre a riguardare temi sempre attuali e globali come il nazionalismo, il disarmo nucleare, la povert\u00e0, l'analfabetismo e le crisi ambientali, propone delle possibili soluzioni. Lo stesso anno gli viene consegnata la \"UN Peace Medal\".\nNel 1994 collabor\u00f2 a Los Angeles con il Simon Wiesenthal Center, un'organizzazione ebraica impegnata nella lotta contro l'antisemitismo e per ottenere giustizia dei crimini nazisti impuniti, per una mostra giapponese sull'olocausto \"Il coraggio di ricordare\", che ha ricevuto oltre 2 milioni di visitatori.\nIkeda ha sostenuto, tramite l'organizzazione, il partito giapponese K\u014dmeit\u014d, che dal 2007 \u00e8 alleato del Partito Liberal Democratico. Ha inoltre aderito alla Carta della Terra e supportato un film documentario sull'ambiente: \"Una tranquilla rivoluzione\".\nLe Camere dei Rappresentanti degli stati americani di Georgia, Illinois e Missouri hanno riconosciuto il suo impegno e la dedizione per \"aver dedicato tutta la sua vita alla pace, promuovendo i diritti umani e gli scambi culturali con profonda convinzione per un'umanit\u00e0 condivisa tra l'intera comunit\u00e0 globale\" nel quale \"valorizza educazione ed istruzione come prerequisiti per la creazione di una vera pace in cui la dignit\u00e0 e diritti fondamentali di tutte le persone sono rispettati\".\nIl suo amore per la cultura l'ha portato a fondare numerosi enti culturali, tra cui la Soka University in Giappone e USA, le scuole Soka primarie e secondarie in Giappone, Hong Kong, Malaysia, Brasile e Singapore, la casa delle letteratura \"Victor Hugo\" in Francia, il comitato internazionale per gli artisti per la pace in USA, la compagnia teatrale Min-On in Giappone, il Tokyo Fuji Art Museum, l'istituto per le filosofie orientali giapponese con studi in Francia, Russia, Hong Kong, Singapore e Gran Bretagna, oltre all'Istituto Toda per la Pace Globale e la Ricerca Politica in Giappone e Usa.\nHa tenuto conferenze in molti atenei del mondo, ha scritto numerosi saggi e, in virt\u00f9 delle sue attivit\u00e0 in nome della pace e della cultura, ha ricevuto numerosi riconoscimenti internazionali e lauree honoris causa. \u00c8 cittadino onorario di alcuni comuni italiani.\n\u00c8 membro onorario del Club di Roma. Ha inoltre finanziato, anche con donazioni personali, il restauro della sede della Soka Gakkai italiana, situata nella Villa Le Brache a Firenze, un edificio di grande importanza storica e artistica che versava in condizioni di grave incuria prima di essere acquistato dalla SGI.\nAlcuni membri della SGI e personalit\u00e0 non membri hanno proposto Ikeda al Premio Nobel per la Pace, ma la SG Italia si \u00e8 dissociata in quanto \"il suo agire non \u00e8 legato ad altro che alla pace stessa\" e non al conferimento di premi, mai proposti da appartenenti al movimento in passato, ma comunque accettati da Ikeda stesso.\nControversie e critiche.\nDa taluni critici Ikeda viene descritto come un despota di destra a cui interessa solo il potere, da altri viene invece designato come un comunista a causa dei suoi stretti legami con i leader cinesi. Di sicuro \u00e8 una delle personalit\u00e0 pi\u00f9 influenti del Sol Levante. In una classifica stilata nel 2001 del settimanale \"Asiaweek\", Ikeda figura al 19\u00ba posto fra gli uomini pi\u00f9 potenti dell'Asia. Tra i suoi \"power points\" vi sarebbero i 12 milioni di adepti giapponesi della Soka Gakkai e la \u00abvasta influenza\u00bb sul sistema politico giapponese. Viene inoltre descritto come oggetto di un culto della personalit\u00e0, che varcherebbe i limiti della normale venerazione buddhista tributata dall'allievo al maestro. I seguaci della SGI fanno notare, per\u00f2, che anche altri leader religiosi e politici godono di grande ammirazione e venerazione, ad esempio il pontefice della Chiesa cattolica e il Dalai Lama del buddhismo tibetano, quest'ultimo ritenuto addirittura incarnazione vivente di un bodhisattva, Avalokite\u015bvara, cosa che Ikeda non viene invece ritenuto.\nDaisaku Ikeda viene anche criticato per aver incontrato, in passato, discussi capi di Stato come Mao Tse Tung, Fidel Castro, Noriega e Ceau\u0219escu e il 12 aprile 2005, per l'accoglienza riservata a Tokio, al presidente della Colombia \u00c1lvaro Uribe V\u00e9lez a cui, per\u00f2, precedentemente era stata indirizzata una dura lettera aperta in cui lo si accusa di stare consolidando l'impunit\u00e0 di crimini contro l'umanit\u00e0 nel suo paese. In particolare \u00e8 stato criticato anche per non aver difeso abbastanza la questione del Tibet nei suoi incontri col leader cinese Hu Jintao. Tuttavia questi incontri sono stati occasione per Ikeda di toccare argomenti delicati, specie nel dialogo con paesi dittatoriali, o per mediare la soluzione pacifica di un conflitto.\nInoltre egli ha incontrato anche molti altri leader, attivisti politici e capi di Stato, tra cui i Nobel per la Pace Adolfo P\u00e9rez Esquivel, che lott\u00f2 contro la dittatura militare argentina e che ha scritto la prefazione a un libro su Ikeda, Nelson Mandela (che dichiar\u00f2 di aver trovato ispirazione anche da un libro di Ikeda durante la sua lunga prigionia) e Michail Gorba\u010d\u00ebv. L'attivista afroamericana Rosa Parks ha dichiarato che il momento del suo primo incontro con Ikeda \u00e8 stato \"speciale\" (la stessa cosa \u00e8 stata detta dal leader della Soka Gakkai riguardo alla Parks).\nIn merito al potere economico raggiunto dalla Soka Gakkai e in particolare da Ikeda, in un articolo apparso sul Guardian nel 1984, Polly Toynbee afferma di Ikeda: \u00abSembra un uomo che per molti anni si \u00e8 visto gratificare ogni singolo capriccio, obbedire a ogni singolo ordine, un uomo protetto dalle contraddizioni o dai conflitti. Non mi spavento facilmente, ma qualcosa in lui mi ha fatto venire un brivido che mi \u00e8 corso fin nel midollo\u00bb.\nAttivismo contro la pena capitale.\nIkeda ha da sempre una posizione contro la pena di morte, cos\u00ec come l'intera \"Soka Gakkai\"; ha dedicato interi capitoli delle sue opere e discorsi, come nel seguente brano tratto dal volume \"Choose Life\" (1975), tradotto in lingua italiana col titolo \"Dialoghi\" (1988), nel capitolo intitolato \"Abolizione della pena di morte\":\nIn Giappone per\u00f2, l'associazione non ha mai svolto una vera attivit\u00e0 abolizionista, limitandosi a farla all'estero e attirandosi molte critiche di opportunismo politico, soprattutto quando il K\u014dmeit\u014d, il partito centrista vicino al gruppo, ha fatto parte del governo di Shinz\u014d Abe e non avrebbe sollevato la questione della pena di morte in Giappone in maniera significativa. Tuttavia, durante il primo governo di centro-destra, con il Komeito al potere assieme a Junichiro Koizumi, esponente moderato del Partito Liberal Democratico, si \u00e8 avuta una moratoria della pena di morte, in quanto il Ministro Seiken Sugiura (2005-2006), in ossequio al suo credo buddhista, rifiut\u00f2 di applicare la pena capitale. Questo \u00e8 cambiato con il successivo leader del LDP, Shinz\u014d Abe, esponente nazionalista. Il partito ha comunque presentato mozioni parlamentari per l'abolizione della pena capitale, sebbene rimaste isolate e senza grande seguito. Nel 2016 all'incontro interreligioso ad Assisi il vicepresidente della Soka Gakkai (numero due dell'associazione dopo Ikeda), e vicino al Komeito, Tamotsu Sugiyama ha dichiarato agli esponenti della Comunit\u00e0 di Sant'Egidio che la posizione del partito \u00e8 fermamente contraria, ed esso potrebbe quindi far valere la propria forza di stretto alleato del premier Abe per proporre o chiedere l'abolizione (o la moratoria permanente) della pena di morte presso la Dieta (il parlamento giapponese).\nSelezione di opere.\nDaisaku Ikeda \u00e8 autore di moltissimi libri e pubblicazioni tra cui:"}
{"id": "335362", "revid": "123319080", "url": "https://it.wikipedia.org/wiki?curid=335362", "title": "Vincenzo Vela", "text": "Biografia.\n1820-1844: infanzia e formazione.\nFiglio di Giuseppe, contadino, e di Teresa Casanova, originari del villaggio ticinese di Ligornetto dove oggi si trova il museo Vela che conserva gran parte delle sue opere, Vela era ultimo di sei figli e fratello minore di Lorenzo, anch'egli noto scultore. A nove anni fu avviato alla professione di scalpellino nelle cave di pietra di Besazio (Mendrisio, Canton Ticino) e Viggi\u00f9 (Varese); nel 1833 si trasfer\u00ec presso il fratello Lorenzo a Milano come apprendista scalpellino. Successivamente frequent\u00f2 l'Accademia di Belle Arti di Brera lavorando contemporaneamente dal 1834 nella corporazione dei marmisti del Duomo di Milano e si perfezion\u00f2 quindi presso la bottega di Benedetto Cacciatori (1793-1871) e ai corsi del pittore Luigi Sabatelli.\nFu particolarmente influenzato dalle ricerche formali di Lorenzo Bartolini e dalla pittura romantica di Francesco Hayez. Nel 1842 vinse col bassorilievo \"Cristo che risuscita la figlia di Giairo\" il concorso di scultura indetto dalla citt\u00e0 di Venezia e termina gli studi nel 1844. Il naturalismo di Bartolini \u00e8 riscontrabile a partire dalle opere giovanili di Vela, tra cui \"la preghiera del mattino\" del 1846, di propriet\u00e0 dell'Ospedale Maggiore di Milano, esposta presso Palazzo Morando a Milano.\n1844-1853: primi riconoscimenti a Milano.\nTra il 1844 e il 1846 ottenne le prime commissioni private, tra cui il monumento al vescovo di Pesaro Giuseppe Maria Luvini del 1845, conservato nell'atrio di palazzo civico a Lugano, grazie al quale raggiunse un discreto successo negli ambienti artistici milanesi. Per lo stesso palazzo civico esegu\u00ec anche una statua e due trofei a decorazione della facciata, per i quali ricevette un compenso di 750 lire. Il forte realismo della \"Preghiera del mattino\", scolpita nel 1846, raccolse ampi consensi da parte della critica progressista.\nNel 1847 si rec\u00f2 a Roma, dove conobbe Pietro Tenerani. Poi, tornato in patria, partecip\u00f2 nel 1848 come volontario alla guerra del Sonderbund e successivamente alla Prima guerra d'indipendenza italiana contro l'Austria, partecipando alle giornate di Como; dopo la sconfitta concep\u00ec due dei suoi pi\u00f9 noti capolavori, lo \"Spartaco\" (1847, modello in gesso, alto 208\u00a0cm, museo Vela) ora conservato nell'atrio del palazzo civico di Lugano: una delle icone rivoluzionarie dell'Ottocento, e la \"Desolazione\", presentati in esposizione a Brera nel 1851.\n1853-1867: Torino e successi internazionali.\nNel 1852 si trasfer\u00ec a Torino dove insegn\u00f2 scultura all'Accademia Albertina e tra gli allievi ebbe Gabriele Ambrosio (1844\u20131918). Nel 1867 venne sostituito dal suo allievo Odoardo Tabacchi, e in citt\u00e0 gestiva ben tre atelier: il principale si trovava nella casa Porrino di via San Maurizio 3; il 28 giugno 1852 firm\u00f2 un disegno progettuale per il monumento funebre della famiglia Prever; nel 1853 predispose per la tomba della famiglia Calosso un'edicola classicheggiante: in essa l'erma del defunto, chiusa in una conchiglia, sovrasta un bassorilievo che raffigura l'amore filiale; entrambi i monumenti vennero poi collocati nel Cimitero monumentale di Torino. La scultura della \"Contessina d'Adda col cane\" \u00e8 degli anni 1852-1854 (bozzetto in gesso, alto 104\u00a0cm a Ligornetto, museo Vela).\nDopo aver scolpito a Milano nel 1854 una statua marmorea di Gabrio Piola, posta all'Accademia di Belle Arti di Brera, tramite l'amico e poeta trentino Andrea Maffei si dedic\u00f2 alla realizzazione del Monumento funebre a Gaetano Donizetti, eretto nel 1855 nella Basilica di Santa Maria Maggiore a Bergamo. Gli fu poi commissionato un monumento a Cesare Balbo, inaugurato nel giardino dei Ripari l'8 luglio 1856, e sempre di Vela \u00e8 il \"Monumento sepolcrale alla contessa Maria Isimbardi d'Adda\".\nIn quel periodo scolp\u00ec il ritratto del generale Guillaume-Henri Dufour. Del 1856 \u00e8 la \"Tomba di Tito Pallestrini\", in cui un angelo custode solleva il piccolo Tito (morto a soli tre anni). Per salvarla dal degrado, l'opera \u00e8 stata poi conservata nella raccolte d'arte moderna della GAM di Torino, cos\u00ec come una statua di Minerva del 1858, eseguita su incarico del sovrano portoghese Pedro V di Portogallo e destinata ad essere collocata davanti all'Accademia di Belle Arti di Lisbona: acquisita per la citt\u00e0 nel 1895 dopo lunghe trattative, la statua, restaurata nel 2003, fu trasferita dalla Galleria Civica d'Arte Moderna al cortile interno del Palazzo del rettorato dell'Universit\u00e0 di Torino.\nPer il camposanto torinese esegu\u00ec altre tre opere: nel 1857, un busto del conte Bernardo Baudi di Vesme, un bassorilievo posto sulla tomba del generale Giacinto Provana di Collegno, e nel 1863, un busto della signora Federica Gerbora, moglie dell'avvocato Pio Celestino Agodino. Il cimitero di Pavia conserva un'altra sua opera: la \"Tomba Bozzi\", in marmo, mentre la statua marmorea di Tommaso Grossi, del 1858, \u00e8 posta nel cortile d'ingresso dell'Accademia di Brera.\nNella sua numerosa produzione celebrativa \u00e8 da ricordare il \"Monumento all'Alfiere dell'esercito sardo\" degli anni 1857-1859, commissionatogli nel 1856 da un comitato di patrioti milanesi e collocato e inaugurato il 10 aprile 1859 in piazza Castello davanti a Palazzo Madama (allora Palazzo del Senato), a ricordo delle giornate del 1848 in cui piemontesi e lombardi avevano combattuto insieme contro l'Austria. A Lugano nel parco della villa Ciani \u00e8 tuttora esposta al pubblico la copia della \"Desolazione\", poich\u00e9 l'originale \u00e8 in deposito per sottrarlo alla furia dei vandali. Grande consenso di critica ottiene la statua allegorica dell\"'Armonia dolente\".\nPer Daniele Manin, morto in esilio a Parigi nel 1857, Vela crea una Italia turrita, con i lunghi capelli sciolti e una tunica increspata dall'avanzarsi della gamba sinistra; la mano destra \u00e8 levata in alto e reggeva un ramo di palma (ormai perduto), mentre la sinistra regge un medaglione ovale col ritratto di Manin, posto accanto alla gamba sinistra. La statua, denominata \"Italia dei martiri\", fu collocata all'interno del giardino dei Ripari e inaugurata il 22 marzo 1861.\nAd Adro in provincia di Brescia realizza la tomba della famiglia Dandolo.\nLa Rivetta Tell, un giardinetto sul lungolago del Ceresio posto davanti al Casin\u00f2-Kursaal di Lugano, deve il suo nome ad una statua di Guglielmo Tell, eseguita da Vela nel 1856 per i fratelli Giacomo e Filippo Ciani: la statua fu trasferita qui nel 1914 dalla piazza dell'Hotel du Parc. \u00c8 del 1860 un busto marmoreo che ritrae Stefano Franscini, collocato nello scalone del Palazzo degli studi (posto sul viale Carlo Cattaneo a Lugano, il Palazzo degli studi ospita altri pregevoli medaglioni di Vela). Poco prima di iniziare a lavorare per il famedio dell'Universit\u00e0, nel 1861 aveva portato a termine il \"Monumento alla due Regine\" (Maria Teresa d'Asburgo-Toscana, vedova di Carlo Alberto, e Maria Adelaide d'Asburgo-Lorena, moglie di Vittorio Emanuele II), nel Santuario della Consolata: entrambe erano morte nei primi mesi del 1855. Il monumento presenta tre angeli custodi in bassorilievo sulla parete della cappella.\nA Torino nel 1861 scolp\u00ec il gruppo in pietra raffigurante un cavallo marino che lotta con un tritone, situato nella fontana della prima corte del Borgo Castello nel parco de La Mandria commissionatagli da Vittorio Emanuele II. Nel 1862 scolp\u00ec un busto di Giovanni Battista Vasco, firmato e datato, ora conservato nelle collezioni del Palazzo dell'Universit\u00e0 di Torino. Per la statua dell'anatomopatologo Luigi Gallo, consegnata nel 1863, Vela pone dei resti anatomici che alludono al lavoro di Gallo e un libro chiuso nella mano sinistra.\nNegli anni 1861-1863 lavor\u00f2 ad una statua di Camillo Benso, conte di Cavour (primo monumento celebrativo italiano dedicato allo statista piemontese), conosciuto dallo scultore a Torino. La statua di marmo, eseguita per la Borsa Merci di Genova, rappresenta il conte seduto in poltrona e in abiti borghesi. L'opera, attraverso un incartamento retto dalla mano sinistra, allude anche al programma politico-economico di Cavour, promotore del \"libero scambio\" nel Regno di Sardegna. Del monumento esiste ormai solo un bozzetto, in quanto l'originale fin\u00ec distrutto nel 1942.\nNel 1865 esegu\u00ec una statua marmorea del re Carlo Alberto; pi\u00f9 o meno nello stesso periodo, a seguito della convenzione firmata il 2 novembre 1861, port\u00f2 a termine anche una statua di re Vittorio Emanuele II, commissionatagli dal Consiglio comunale di Torino; nel gennaio 1866 la statua venne collocata nella nicchia vuota sulla destra del portico del Palazzo di Citt\u00e0 (l'iscrizione porta la data XI dicembre MDCCCLX).\nPer la realizzazione di un monumento a Cavour nel febbraio 1863 venne indetto dal Municipio di Torino un concorso: nella primavera del 1863 Vela appront\u00f2 due bozzetti in terracotta e gesso patinato (ora conservati nel museo Vela). Il concorso fu per\u00f2 vinto dallo scultore fiorentino Giovanni Dupr\u00e8. \nAlcune sue opere sono in Emilia: alla Certosa di Bologna nella Sala del Colombario, un imponente monumento a Gioacchino Murat Gioacchino Murat, opera del 1864, domina il sepolcro della figlia, Letizia, sposata con un Pepoli a Bologna, ritratta alla base del monumento. L'epigrafe recita: \"A Letizia Murat Pepoli, i figli posero su la tomba adempiendo il voto, la statua del padre da lei sopra tutti amato\". Nello stesso cimitero bolognese (Chiostro Terzo, arco 88) la Cappella Gregorini Bingham, ospita la scultura rappresentante la \"Desolazione\", con segnatura dello scultore in basso a sinistra \"V. Vela F. 1875\".\nPer il Comune di Correggio realizza quindi un suggestivo monumento al pittore Antonio Allegri, detto il Correggio: inaugurato il 17 ottobre 1880 nella centrale piazza San Quirino, \u00e8 una statua a figura intera in marmo bianco di Carrara, grande quasi il doppio del reale, che ritrae l'artista rinascimentale in piedi, con la tavolozza nella mano sinistra e il pennello nella destra, su un basamento in marmo rosa di Baveno; per favorirne il lavoro preparatorio, allo scultore furono mandate immagini delle piazze cittadine scattate dal grande fotografo correggese Gildaldo Bassi (che a sua volta fece un bel ritratto di Vela, in posa); sullo zoccolo, a basso rilievo, \u00e8 scolpita la scritta \u00ab Al Correggio / La Patria \u00bb.\nFu inoltre autore di un monumento ai caduti nel borgo di Renate in Brianza e di un cenotafio scolpito a Robecco sul Naviglio. Nel 1867 all'Esposizione universale di Parigi present\u00f2 il suo \"Napoleone morente\", che suscit\u00f2 grande ammirazione e che l'imperatore Napoleone III acquist\u00f2 ponendolo nella reggia di Versailles. \nUna copia del suo bassorilievo \"Le vittime del lavoro\", in memoria degli operai morti per lo scavo della galleria ferroviaria del San Gottardo, realizzato nel biennio 1882-1883 per la stazione di Airolo, \u00e8 stata posta all'ingresso degli uffici centrali dell'INAIL a Roma e inaugurata il 1\u00ba maggio 2008 dal presidente della Repubblica Italiana Giorgio Napolitano. Del 1887 un monumento ad Agostino Bertani, inaugurato 5 maggio 1888. Il monumento, situato all'origine nell'attuale Largo Donegani, verr\u00e0 in seguito spostato nella piazza Fratelli Bandiera. Bertani \u00e8 raffigurato mentre si difende in Parlamento dall'accusa di aver sottratto un milione di lire ricevuto per l'indipendenza nazionale. Sul plinto \u00e8 rappresentata l'unione da lui voluta tra Mazzini e Cattaneo sul letto di morte di quest'ultimo.\nUn monumento a Giuseppe Garibaldi, un bronzo del 1889, situato a Como, in Piazza della Vittoria, \u00e8 il suo ultimo monumento pubblico. La figura dell'eroe risorgimentale \u00e8 rivestita da un poncho: la sciabola \u00e8 sfoderata, l'espressione \u00e8 severa.\nNel 1890 Vela diede termine alla sua ultima opera, il monumento funebre al Duca di Lodi Lodovico Melzi d'Eril. L'opera, con richiami ai modelli dei sepolcri rinascimentali toscani, fu commissionata a Vela dalla vedova del Duca e si trova all'interno della Cappella gentilizia di Villa Melzi a Bellagio, sul lago di Como.\nVela \u00e8 sepolto nel cimitero di Ligornetto (Mendrisio) e il suo nome \u00e8 iscritto presso il Famedio del Cimitero Monumentale di Milano.\nMusei.\nElenco dei musei che espongono opere dell'artista:"}
{"id": "335367", "revid": "1543377", "url": "https://it.wikipedia.org/wiki?curid=335367", "title": "Fibrato", "text": "In matematica, e pi\u00f9 precisamente in topologia, un fibrato \u00e8 una particolare funzione formula_1 che si comporta localmente come la proiezione di un prodotto su un fattore. \nI fibrati sono utili in topologia differenziale e in topologia algebrica. Un esempio importante di fibrato \u00e8 il fibrato tangente. Sono anche uno strumento importante nella teoria di gauge.\nDefinizione.\nUn \"fibrato\" \u00e8 una funzione suriettiva continua fra spazi topologici formula_2 che \u00e8 localmente un prodotto. \nPi\u00f9 precisamente, fissato uno spazio topologico formula_3, ogni punto formula_4 di formula_5 possiede un intorno aperto formula_6 tale che la controimmagine formula_7 \u00e8 omeomorfa al prodotto formula_8, e la formula_9 letta su questo prodotto \u00e8 la proiezione sul primo fattore. In altre parole, il seguente diagramma commuta:\ndove formula_10 \u00e8 la naturale proiezione sul primo fattore e formula_11 \u00e8 un omeomorfismo. L'insieme di tutti gli omeomorfismi formula_12 si dice \"trivializzazione locale\" del fibrato.\nLo spazio formula_5 \u00e8 la \"base\" o \"spazio di base\", formula_3 \u00e8 la \"fibra\", formula_15 \u00e8 lo \"spazio totale\" e formula_9 la \"proiezione\". Il fibrato \u00e8 a volte denotato nel modo seguente:\nUn fibrato \u00e8 \"differenziabile\" (o \"liscio\") se \u00e8 definito nella categoria delle variet\u00e0 differenziabili: formula_18 e formula_3 in questo caso sono variet\u00e0 differenziabili e le formula_20 sono funzioni differenziabili. In particolare, ogni \"fibrato differenziabile\" \u00e8 una variet\u00e0 fibrata.\nEsempi.\nProdotto.\nIl prodotto topologico formula_21 di due spazi \u00e8, con la proiezione sul primo fattore, un fibrato sopra la base formula_5 a fibra formula_3. Un tale fibrato \u00e8 detto \"banale\" (o \"triviale\"). Si dimostra che ogni fibrato sopra uno spazio cellulare contrattile \u00e8 banale.\nNastro di M\u00f6bius.\nIl nastro di M\u00f6bius \u00e8 forse l'esempio pi\u00f9 semplice di fibrato non banale. La base formula_5 consiste in una circonferenza, e la fibra formula_25 \u00e8 un segmento. Dato formula_4 in formula_5, un piccolo arco formula_6 della circonferenza contenente formula_4 ha effettivamente come controimmagine un rettangolo formula_8. Globalmente, il nastro di M\u00f6bius \"non \u00e8\" per\u00f2 un prodotto formula_31: un tale prodotto sarebbe infatti una corona circolare.\nToro e bottiglia di Klein.\nAnalogamente, il toro \u00e8 un prodotto formula_32 fra due circonferenze formula_33, mentre la bottiglia di Klein \u00e8 un altro fibrato, avente sempre base formula_34 e fibra formula_33.\nRivestimenti.\nUn rivestimento \u00e8 un fibrato in cui la proiezione \u00e8 un omeomorfismo locale. In particolare, la fibra \u00e8 un insieme discreto di punti.\nFibrati vettoriali.\nUn fibrato vettoriale \u00e8 un fibrato la cui fibra formula_3 \u00e8 uno spazio vettoriale. I fibrati vettoriali occupano un ruolo centrale in topologia e in geometria algebrica. L'esempio pi\u00f9 importante di fibrato vettoriale \u00e8 il fibrato tangente.\nFibrazione di Hopf.\nLa fibrazione di Hopf \u00e8 un particolare fibrato fra sfere formula_37 avente come fibra formula_33.\nPropriet\u00e0.\nMappa aperta.\nLa proiezione formula_9 \u00e8 sempre una funzione aperta.\nSezioni.\nUna sezione di un fibrato \u00e8 una funzione continua \ntale che formula_41 per ogni formula_4 in formula_5. Ad esempio, in un fibrato banale formula_44, preso un punto formula_45 in formula_3, si pu\u00f2 definire la sezione\nUn generico fibrato pu\u00f2 ammettere o non ammettere sezioni. L'esistenza di una sezione conduce alla definizione delle classi caratteristiche.\nMolti oggetti comunemente incontrati nelle teorie matematiche e fisiche possono essere formalizzati come sezioni di un particolare fibrato, di sovente vettoriale. Ad esempio, un campo vettoriale \u00e8 una sezione del fibrato tangente. Una forma differenziale o un pi\u00f9 generico campo tensoriale (come ad esempio il tensore di Riemann) sono anch'essi sezioni di una tipologia di fibrati vettoriali, noti col nome di fibrati tensoriali. Infine, i campi che costituiscono gli oggetti di studio delle teorie di campo classiche possono essere formalizzati come sezioni di particolari fibrati vettoriali, come avviene ad esempio con gli spinori nelle teorie di campo a spin 1/2."}
{"id": "335373", "revid": "484362", "url": "https://it.wikipedia.org/wiki?curid=335373", "title": "Stella Cometa", "text": ""}
{"id": "335377", "revid": "486946", "url": "https://it.wikipedia.org/wiki?curid=335377", "title": "Dialetto alemannico", "text": ""}
{"id": "335378", "revid": "1305772", "url": "https://it.wikipedia.org/wiki?curid=335378", "title": "Argot", "text": "L'argot (IPA: ) \u00e8 un registro linguistico proprio di un gruppo sociale, il cui scopo \u00e8 escludere gli estranei dalla comunicazione, criptando i messaggi scambiati.\nL\"argot\" non \u00e8 un linguaggio tecnico: quest'ultimo viene utilizzato da professionisti di uno stesso campo, mentre l\"argot\" \u00e8 specificamente ideato per essere criptico per i non appartenenti al gruppo.\nIl concetto \u00e8 simile, ma non identico, a quello espresso dal termine inglese \"slang\".\nFunzione.\nNon esiste un solo \"argot\", ma diverse parlate sviluppatesi in varie epoche in seno alle pi\u00f9 disparate classi sociali. Ha principalmente due funzioni:\nL'importanza attribuita a ciascuna di queste due funzioni dipende dal tipo di \"argot\". \nPer continuare a svolgere la propria funzione, l\"argot\" deve subire continuamente un processo di rinnovamento, in particolare per quanto riguarda il lessico: molte parole sono passate dall\"argot\" al francese corrente e in commercio si possono trovare dei dizionari di \"argot\", che ne annullano dunque l'efficacia. Per questo motivo, le traduzioni per parole come \"denaro\", \"donna\" o \"fare l'amore\" sono innumerevoli.\nL'utilizzo dell\"argot\", come dello \"slang\", rappresenta un modo di affrontare i tab\u00f9 comuni: il linguaggio corrente tende a non evocare certe realt\u00e0 esplicitamente. Gli \"argot\" sono quindi molto ricchi di termini riguandanti temi come il sesso, la violenza, il crimine e la droga.\nStoria.\nOrigini.\nIn origine, con il termine \"argot\" s'indicavano le parlate della malavita o dei militari. In seguito si sono sviluppati \"argot\" anche in altri gruppi sociali e in ogni quartiere, quindi ogni ambiente possiede il suo \"argot\".\nIl concetto appare in Francia nel XIII secolo, con il nome di \"jargon\" (cio\u00e8 gergo).\nUna delle prime apparizioni dell\"argot\" all'interno di un testo letterario risale al XV secolo, grazie a Fran\u00e7ois Villon e alle sue ballate inserite nel \"Coquillards\", che narravano di mascalzoni e del loro lessico gergale comprensibile solo grazie alla descrizione degli atti processuali subiti dai malviventi. Da quel momento i riferimenti all\"argot\" si intensificarono, basti pensare al dizionarietto intitolato \"Vie g\u00e9n\u00e9reuse des Mercelotz, Gueuz, et Boesmiens\" del 1596, scritto da un autore che si firm\u00f2 con lo pseudonimo di \"Pechon de Reuby, enfant esveill\u00e9\" (\"Figlio di facchino, sveglio ladro apprendista\").\nGrande importanza ebbe un'altra delle prime apparizioni del termine \"argot\", nel 1628, con l'opera pubblicata da Olivier Ch\u00e9reau, lanaiolo di Tours: \"Le jargon ou Langage de l'argot d\u00e9form\u00e9\", e solo allora \"argot\" perse la definizione univoca di gergo della malavita.\nDiffusione letteraria.\nLa letteratura francese dei secoli successivi diffuse soprattutto l\"argot parigino\", attraverso le opere di Victor Hugo, Honor\u00e9 de Balzac, \u00c9mile Zola e molti altri.\nL\"argot\" parigino rest\u00f2 molto vivace nella capitale fino agli anni cinquanta; il romanziere Louis-Ferdinand C\u00e9line l'us\u00f2 per i suoi testi fino al 1961, anno della sua morte.\nEvoluzione contemporanea.\nL'evoluzione sociologica della popolazione parigina \u00e8 la causa principale della sua decadenza. Lo \"jargot\", cio\u00e8 l\"argot\" comune, \u00e8 un registro espressivo familiare derivato dall\"argot\", ma che ha perduto le funzioni criptiche e di appartenenza al gruppo: le parole in \"argot\" vengono usate quasi per gioco, utilizzando espressioni che non sono pi\u00f9 state usate dal gruppo sociale che le ha create da quando il significato \u00e8 diventato noto ai terzi. Attualmente un lessico che deriva dall\"argot\" viene usato per sua stessa ammissione da Daniel Pennac.\nI principali innovatori dell\"argot\" sono i giovani adolescenti che abitano le \"cit\u00e9s\" (complessi residenziali di periferia edificati negli anni settanta), nelle periferie di grandi citt\u00e0 come Parigi o Marsiglia.\nIn questi quartieri risiedono comunit\u00e0 di origine magrebina, i cui figli sono nati in Francia: questo spiega come molti neologismi in \"argot\" derivino da lingue straniere come l'arabo, le lingue africane e spesso anche l'inglese.\nFormazione dell\"argot\".\nPer l'elaborazione di un \"argot\", si pu\u00f2 ricorrere a differenti mezzi:\nAlcuni esempi:\nVarianti.\nIl termine \"argot\" pu\u00f2 indicare anche i linguaggi \"tecnici\" adottati dai giovani in diversi contesti: possiamo trovare infatti l'argot delle scuole, che comprende dei termini che si riferiscono alle classi, o agli studenti, ma che variano da un particolare istituto a un altro; o l'argot di internet, delle caserme o di un qualunque altro contesto.\nVerlan.\nSi tratta di un'evoluzione dell\"argot\" che consiste nell'invertire le sillabe di una parola e in alcuni casi anche di eliderla. \u00c8 diffuso soprattutto nelle periferie delle grandi citt\u00e0, ma le parole pi\u00f9 utilizzate sono comprensibili anche in altri contesti sociali. Ha cominciato a diffondersi alla fine del XX secolo, grazie al \"rap\" francese, ma le sue origini sono anteriori.\nLa parola stessa \"verlan\" \u00e8 formata dall'inversione delle sillabe di \"\u00e0 l'en-vers\", cio\u00e8 \"al contrario\" e in quanto lingua parlata, rispetta raramente l'ortografia delle parole d'origine, partendo pi\u00f9 spesso da una ricostruzione fonetica a partire dalla pronuncia. Inoltre, quando una parola \u00e8 monosillabica, si aggiunge tra le due consonanti \"eu\" (pronunciato ). Per quanto riguarda le parole di tre o pi\u00f9 sillabe le regole sono pi\u00f9 complesse e spesso sono soggettive.\nEsempi:\nL'uso fa apparire parole che sono il verlan di una parola verlan: ad esempio \"rebeu\", da \"beur\", il verlan di \"arabe\", cio\u00e8 \"arabo\"."}
{"id": "335379", "revid": "125866032", "url": "https://it.wikipedia.org/wiki?curid=335379", "title": "Darfo Boario Terme", "text": "Darfo Boario Terme (\"D\u00e0rf\" in dialetto camuno) \u00e8 un comune italiano di abitanti, situato nella bassa Val Camonica, provincia di Brescia in Lombardia.\nIl capoluogo del comune \u00e8 Darfo, mentre la sua denominazione \u00e8 dovuta al nome del capoluogo unito a quello della principale frazione, Boario Terme.\nGeografia fisica.\nTerritorio.\nDarfo sorge alla confluenza tra il fiume Dezzo ed il fiume Oglio, alle pendici di un monticello di arenaria rossa posto al centro della Valle Camonica detto Monticolo.\nIl territorio \u00e8 posto allo sbocco della Valle di Scalve ed \u00e8 densamente urbanizzato.\nIntorno al centro, cio\u00e8 Darfo, Boario Terme, Corna, Montecchio, si sviluppano a raggiera: Erbanno, Gorzone, Sciano, Angone, Fucine, Pellalepre, Bessimo superiore e Capo di Largo. I quattro quartieri pi\u00f9 importanti della citt\u00e0 (Darfo, Boario Terme, Corna e Montecchio) sono strettamente integrati a formare una sorta di quadrilatero, il cui centro \u00e8 la zona \"Isola\", nome derivante dal fatto che si trova ad un'ansa del il fiume Oglio.\nSuperficie.\nL'area urbana ha una superficie di 36,200 chilometri quadrati, e dal punto di vista altimetrico il dislivello \u00e8 notevole: dal punto pi\u00f9 basso del Bessimo sup. (206 m) al valore massimo del Dosso Sparviero (1895 m).\nRilievi montuosi.\nI rilievi pi\u00f9 importanti del governo municipale sono: Monte Erbanno (1664 metri) e Altissimo (1704 metri) a nord-ovest, Dosso Blussega (1810 metri) e Dosso Sparviero a sud-ovest (1895 metri). L'area presenta formazioni rocciose a Montecchio e Corna, e ghiaia e sabbia lungo l'alveo del fiume Oglio. I Monticoli (derivante al tardo latino montic\u016dlus, diminutivo di mons montis, che vuol dire \u201cmonte\u201d) sono considerati come fondamentali per il paese di Darfo Boario Terme, infatti essi hanno pi\u00f9 volte protetto la Piana Boario dalle piene del fiume Oglio e la loro altezza massima \u00e8 di 394 m.\nPietra Simona.\nLa roccia affiorante che forma i caratteristici Monticoli \u00e8 costituita da arenaria rossa, detta anche \"Pietra Simona\", proveniente dalla zona di Simoni di Gorzone, dove \u00e8 stata estratta fin dall'antichit\u00e0. La pietra di Simona \u00e8 l'elemento base e caratteristico della natura e del paesaggio della Bassa Valcamonica (in particolare Darfo Boario Terme), e per la sua naturale disponibilit\u00e0, \u00e8 alla base dell'arte rupestre. La pietra di Simona \u00e8 un'arenaria di metamorfismo di contatto; presenta un piano di stratificazione uniforme e un piano di frattura di 45 gradi. Ha la solubilit\u00e0 negativa del cemento, porosit\u00e0, permeabilit\u00e0 e resistenza chimica. \u00c8 una specie di roccia elastica e presenta una notevole resistenza alla lavorazione. Il suo peso specifico \u00e8 calcolato in 33 quintali/metro cubo e, quando liscio, ha una lucentezza opaca testurizzata. La caratteristica che lo rende immediatamente riconoscibile \u00e8 il suo colore rosso porpora costante. La versatilit\u00e0 di questa arenaria ha resistito alla concorrenza del marmo nel Medioevo. Marcello Ricardi ha scritto nel n. Articolo 1 della rivista \"L'Ogliolo\", \"Possedere il portale della casa in pietra Simona significa che a Vicinie si pu\u00f2 vedere una famiglia, sia per ricchezza personale che per influenza politica. In molti paesi della Valle Camonica queste strutture sono ancora intatte, e La data dell'inaugurazione \u00e8 spesso incisa...\".\nIdrografia.\nAi piedi del centro storico di Erbanno c'\u00e8 una golena fluviale, oggi case e industrie sono ovunque, ma fino a pochi decenni fa si trattava ancora di coltivazioni. Migliaia di anni fa questa pianura era sede di un bacino lacustre, che si estendeva dall'attuale Lago d'Iseo fino a Cividate Camuno. Ci\u00f2 dipende non solo dalla natura del sottosuolo, ma anche dalla presenza di evidenti strumenti di pesca, come semplici reti e gabbie, nelle incisioni rupestri della zona. Il territorio del comune di Darfo Boario Terme comprende, oltre al fiume Oglio, anche il torrente Dezzo, Rovinazza, Budrio, Re, Ogliolo e le centrali idroelettriche Italsider. Fin dai tempi antichi, fiumi e torrenti sono stati gravemente danneggiati dalle inondazioni. Basti ricordare il gravissimo disastro provocato dal crollo della diga di Gleno (1 dicembre 1923) e dall'alluvione del 16 settembre 1960.\nOrigini del nome.\nSecondo l'Olivieri, il nome \u00e8 una parola composta \"\"ad arvum\", che significa \"presente\". Secondo Mario Gallotti deriverebbe dalla parola mediterranea \"arbe\", che \u00e8 il nome del fiume alpino. Alcuni studiosi ritengono che abbia avuto origine dal tedesco \"Dorf\" (villaggio). Don Lino Ertani ha proposto di ipotizzare che Darfo derivi dall'antico vocabolo dialettale \"Garf\" (frana, ghiaia e roccia). La pronuncia dialettale \u00e8 in realt\u00e0 \"Darf\"\" e starebbe ad indicare la risalita del terreno dell'antica Darfo e la discesa dei coni dei torrenti Rovinazza e Re, i quali hanno portato a valle numerosi massi e detriti.\nStoria.\nLa zona era abitata gi\u00e0 in epoca preistorica: sono presenti incisioni rupestri presso la localit\u00e0 dei Corni Freschi (\"Attola\"), ai piedi del Monticolo, e nel Parco comunale delle incisioni rupestri di Luine.\nSempre a \"Luine\" sono state rinvenute terrecotte dell'et\u00e0 del bronzo (1969), mentre altre incisioni rupestri sono state trovate nei pressi del Lago Moro. Sul Monticolo \u00e8 stata rinvenuta invece un'ascia in bronzo nel 1897.\nScarse sono le notizie in et\u00e0 romana, sebbene si supponga che il fondo valle sia stato a quel tempo disabitato a causa di alluvioni dell'Oglio e la presenza di zone paludose. Di et\u00e0 barbarica \u00e8 probabilmente la necropoli scoperta nel 1808 presso Corna e le tombe scoperte nel 1939 e nel 1958 presso il Municipio.\nDivenne centro importante in et\u00e0 medievale in quanto sede di un porto (presso Montecchio) e del Castello di Montecchio. Nel 1200 \u00e8 ricordato come \"burgus\" fornito di \"castrum\", dove risiedeva la curia, che aveva preso il posto dell'ormai decaduta pieve di Rogno.\nNel 1047 Enrico III elegge Darfo a Corte Regia, e permette che gli abitanti della Val di Scalve continuino l'antica usanza di portare annualmente 1000 libbre di ferro, con la pena per i trasgressori di 100 libbre di oro. In tal modo dovette essere residenza di un rappresentante o vicario imperiale.\nNel 1508 Darfo (Darf) compare nella mappa della Valle Camonica disegnata da Leonardo da Vinci e conservata al Castello di Windsor\nNel 1591 vi \u00e8 una contesa con Bovegno circa alcuni pascoli in quota.\nNel XVI secolo il porto venne fortemente danneggiato da una serie di alluvioni.\nDopo la met\u00e0 del XVII secolo si distacca da Darfo la municipalit\u00e0 di Gianico.\nNel 1830 \u00e8 eretto il ponte sull'Oglio, a sei arcate, in legno, tra Darfo e Corna.\nNel 1834 una rivolta dei popolani di Darfo si oppose al dominio austro-ungarico, ma venne subito stroncata.\nIl 1\u00ba dicembre 1923 il disastro del Gleno comport\u00f2 ingenti danni al paese e la morte di 150 persone. Anche re Vittorio Emanuele III visit\u00f2 il paese devastato.\nIl 15 aprile 1929 al comune vennero aggregati i soppressi comuni di Erbanno e Gorzone.\nNel 1959 vennero aggregate la frazioni di Bessimo Superiore e Capo di Lago, staccate dal comune di Angolo Terme.\nL'8 maggio 1968 il consiglio comunale cambi\u00f2 la denominazione del comune in \"Darfo Boario Terme\", ed il 28 gennaio 1969, con decreto del Presidente della Repubblica n. 38 venne insignita del titolo di citt\u00e0.\nNel 1980 nasce il Parco comunale delle incisioni rupestri di Luine.\nMonumenti e luoghi d'interesse.\nArchitetture religiose.\nLe chiese di Darfo sono:\nTerme di Boario Terme.\nLa Storia.\nAntonio Bazzini, come scrisse in \"Cronaca di Lovere\", sosteneva che la storia di Boario Terme come eccellente centro di cura inizia quando venne costruito il Casin\u00f2 di Boario, dove venivano gestite \"acque salutari magnesiache e vitrinolate di ferro\". \nSecondo alcuni studiosi, invece, la conoscenza delle acque di Boario si fa risalire al XV secolo e spinse alcuni medici a studiarne gli effetti terapeutici. Sembra che vi avesse fatto visita anche il famoso medico e naturalista Paracelso (1493-1541). Nel 1700, quando il medico Francesco Roncalli Parolino scrisse nel suo scritto \"De acquis brixianis\", precisamente nel 1724, si verific\u00f2 un notevole risveglio. Lo stesso Roncalli ha ribadito l'efficacia delle \"\"aquae bogiarianae\"\"\"\" in \"Europae Medicina\" (1747). Nel XIX secolo, Ottavio Ferrario (1840) condusse nuove ricerche e le prime analisi chimiche. Alessandro Manzoni scrisse al medico il 16 dicembre 1845. Giovanni Morelli (Giovanni Morelli) di Bergamo: \"Ho ragione di pentirmi di non aver profittato della gentile e cordiale esibizione ch'Ella mi fece per procurarmi direttamente l'acqua di Boario dal padrone del fondo\". Nel 1857, il dottor. Biffi, il primo medico scienziato del luogotenente austriaco in Lombardia la defin\u00ec \"la pi\u00f9 attiva della Lombardia\". Tuttavia, secondo Cant\u00f9, la rivalutazione delle acque di Boario si ebbe grazie al medico Zattini di Darfo nel 1858. Da allora sempre pi\u00f9 persone si sono recate a Boario per curarsi, ma soggiornando nei paesi vicini, come Darfo, Corna, Esine, ecc. Solo nel 1906 le acque di Boario furono rivalutate. Da allora, \u00e8 stato costruito il primo edificio termale con caratteristiche come una cupola in stile liberty e, nel 1906 fu costruito anche l'Hotel Terme, seguito dall\u2019edificazione di altri alberghi. Tuttavia, solo nel 1914, attraverso la costruzione di una stazione termale, si svilupp\u00f2 scientificamente e metodicamente il valore terapeutico delle acque. In conseguenza di tale sviluppo, il eleva Boario ad Ente Autonomo di Cura. Tra il 1951 ed il 1952, venne scoperta una nuova fonte, oggi chiamata Fausta, in onore del suo scopritore il Dott. Fausto Cardio. Pochi anni dopo, con l'ampliamento del parco, le terme furono completamente trasformate e venne aggiunto un nuovo padiglione ed un enorme auditorium. Questo piccolo centro termale super\u00f2 anche la terribile alluvione che colp\u00ec Boario la notte del 17 settembre 1960. Nel 1964 viene aperto un nuovo stabilimento termale intitolato a Alessandro Manzoni. Nel 1965 viene ampliato e rimodernato il vecchio stabilimento termale, dedicato ad Adolfo Ferrata. Alberghi, pensioni e alberghi nuovi o moderni andarono incrementando la capacit\u00e0 ricettiva di Boario Terme. La sorgente termale si trova in un vasto parco, in mezzo a viali ombrosi, vasti prati e aiuole, dominato dalle ripide pareti rocciose del Monte Erbanno. \nDopo tre secoli di rinomata valenza terapeutica e curativa, le terme di Boario conservano una qualit\u00e0 di elevata eccellenza, come attestato dal CerAm, Centro Europeo di Ricerca delle Acque Minerali nel 2010. \nLa Cupola.\nLa Cupola Liberty, emblema delle Terme di Boario, \u00e8 realizzata in marmo bianco, e il balcone \u00e8 sorretto da pilastri con capitelli ionici. La sua storia pu\u00f2 essere fatta risalire al 1913: un tempo sede era dell'orchestra, mentre oggi \u00e8 ritenuta segno e simbolo delle Terme di Boario e del comune in cui esse sono localizzate, Darfo Boario Terme. La cupola \u00e8 il simbolo di maggior prestigio del Padiglione dell\u2019Antica Fonte, ed \u00e8 stata edificata un secolo fa dall\u2019architetto Amerigo Marazzi, divenendo un esempio lampante di architettura liberty .\nIl Parco.\nImportante per il benessere \u00e8 anche il parco secolare, comprendente 130mila metri quadrati di terreno in cui vengono captate le acque minerali. Esso \u00e8 il luogo ideale per passeggiare in relax e rinvigorire lo spirito \nLe Acque.\nLa preziosa qualit\u00e0 delle acque termali hanno fondamenta naturalmente nelle Alpi che circondano la Valle Camonica. Infatti, entrando in contatto con degli elementi minerali preziosi, le acque si purificano e si arricchiscono grazie ad essi. Le acque sono di tipo solfato, bicarbonato, calciche e magnesiche fredde (13-15\u00a0\u00b0C). Le quattro fonti di cui sono provviste le Terme di Boario, si differenziano tra loro grazie alla concentrazione di sali, una caratteristica che permette loro di avere funzioni terapeutiche diverse quali cura, riabilitazione e prevenzione. Principalmente svolgono una funzione benefica per tutti i disturbi fisici riconducibili allo stress causato dalla frenesia della vita quotidiana .\nCome gi\u00e0 detto sopra, le fonti sono quattro e sono:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nFolklore.\nGli sc\u00fct\u00fcm sono nei dialetti camuni dei soprannomi o diminutivi, a volte anche personali, altre indicanti tratti caratteristici di una comunit\u00e0. Quello che contraddistingue gli abitanti di Darfo \u00e8 \"Pescad\u00f9r\" (Pescatori) \"Oc\" (Oche) \"Balut\u00edne\" (racconta balle - palline).\nLo sc\u00fct\u00fcm di Angone \u00e8 \"Ga\u00e8i\".\nLo sc\u00fct\u00fcm di Fucine \u00e8 \"Pal\u00f2cc\".\nGeografia antropica.\nIl comune di Darfo Boario Terme \u00e8 il pi\u00f9 popoloso della Valle Camonica.\nUrbanistica.\nAttualmente le antiche Comunit\u00e0 di Darfo, Montecchio, Corna, Boario (le prime due sulla sinistra dell'Oglio, le altre sulla destra) formano un unico centro urbano, mentre sono ancora abbastanza separate le frazioni di Fucine, Pellalepre, Bessimo, Erbanno e Gorzone.\nInfrastrutture e trasporti.\nLa stazione di Darfo-Corna e la fermata di Boario Terme, poste lungo la ferrovia Brescia-Iseo-Edolo, sono servite da collegamenti regionali svolti da Trenord nell'ambito del contratto di servizio stipulato con la Regione Lombardia.\nFra il 1901 e il 1917 le frazioni Bessimo, Boario, Erbanno e Angone era inoltre presente una fermata, e a Corna la principale stazione intermedia, della tranvia Lovere-Cividate Camuno.\nSport.\nLa squadra di calcio del paese, l'Unione Sportiva Darfo Boario; nata nel 1937, \u00e8 una delle prime societ\u00e0 calcistiche della Val Camonica. Per la stagione 2018-19 milita in Serie D e disputa le proprie gare casalinghe allo \"Stadio comunale di Darfo Boario Terme\"."}
{"id": "335397", "revid": "1272592", "url": "https://it.wikipedia.org/wiki?curid=335397", "title": "Gonzo", "text": "Altro.\nGonzo \u2013 in alcune parti della Toscana indica il sasso levigato di fiume"}
{"id": "335399", "revid": "14214", "url": "https://it.wikipedia.org/wiki?curid=335399", "title": "Candido ovvero l'ottimismo", "text": ""}
{"id": "335407", "revid": "123258611", "url": "https://it.wikipedia.org/wiki?curid=335407", "title": "Calumet", "text": "Il calumet (; pronuncia italiana \"calum\u00e9\" o \"calum\u00e8t\"), in italiano anche calum\u00e8, \u00e8 una pipa da cerimonia degli Indiani dell'America Settentrionale.\nTradizione.\nIl \"calumet\" veniva utilizzato durante importanti cerimonie, specialmente per celebrare un trattato di pace o di alleanza.\nSecondo la leggenda dei Lakota, che lo chiamano \"Chanunpa Wakan\" o \"\u010dha\u014bn\u00fa\u014bpa\", il \"calumet\" fu donato agli uomini dalla femmina bianca di bisonte insieme alle sette cerimonie.\nStruttura.\nLa tradizione vuole che il cannello - fatto comunemente con legno di frassino bianco - simboleggi gli uomini, mentre il fornello - fatto comunemente di pietra - rappresenterebbe la madre Terra.\nI Lakota usavano per il fornello del \"calumet\" la catlinite (dal nome di George Catlin, pittore statunitense che visse a lungo fra gli indiani e a cui veniva concesso di visitare le aree dove si trovava tale materiale), uno scisto quarzifero colorato di rosso per l'alto contenuto di ferro e facilmente lavorabile. Altre trib\u00f9 usavano rocce bluastre, nere o verdi. I Cherokee e i Chickasaw costruivano fornelli con una sorta di terracotta. Gli Ute del Colorado usavano alabastro color salmone.\nNel \"calumet\" venivano comunemente bruciate salvia e graminacee, oltre al tabacco."}
{"id": "335408", "revid": "287204", "url": "https://it.wikipedia.org/wiki?curid=335408", "title": "Giratore", "text": "Il giratore \u00e8 un doppio bipolo caratterizzato dalla relazione costitutiva:\nformula_1\ndove formula_2 \u00e8 detto \"rapporto di girazione\". \nL'impiego di un circuito giratore \u00e8 l'inversione di una impedenza. In altri termini, pu\u00f2 fare s\u00ec che un circuito capacitivo si comporti induttivamente, un filtro passa-banda si comporti come un filtro elimina banda, e cos\u00ec di seguito. L'idea fu escogitata attorno al 1948 da Bernard Tellegen dei laboratori di ricerca della Philips. Viene usato principalmente nella progettazione di filtri attivi.\nSimulazione di una induttanza.\nL'impiego primario di un giratore \u00e8 quello di simulare un elemento induttivo in un circuito elettronico di piccole dimensioni o in un circuito integrato. Prima della invenzione del transistore, bobine di filo di grande induttanza potevano essere usate nei filtri elettronici. Una bobina di induttanza reale pu\u00f2 venire sostituita con un insieme pi\u00f9 piccolo contenente un condensatore, un amplificatore operazionale o transistori e dei resistori. Ci\u00f2 risulta utile specialmente nella tecnologia dei circuiti integrati, oppure nei casi in cui necessita una induttanza di elevato valore oppure facilmente regolabile. I condensatori veri sono spesso molto pi\u00f9 simili ai condensatori ideali di quanto non siano gli induttori veri agli induttori ideali. Perci\u00f2, un induttore sintetizzato con un giratore ed un condensatore pu\u00f2, in talune applicazioni, essere pi\u00f9 aderente ad un induttore ideale di quanto non possa esserlo un qualsiasi induttore vero. Pertanto, l'uso di condensatori e giratori pu\u00f2 migliorare la qualit\u00e0 delle reti di filtro che sarebbero altrimenti costruite con l'impiego di induttori. Il fattore di merito Q degli induttori sintetizzati pu\u00f2 essere facilmente scelto. Il rapporto di girazione dipende dai valori dei resistori. \u00c8 quindi facile, se il giratore viene utilizzato per la realizzazione di un induttore, realizzare induttori con induttanza variabile.\nUn uso tipico \u00e8 negli equalizzatori audio.\nFunzionamento del circuito.\nIl circuito funziona sulla inversione dell'effetto del condensatore. Il risultato desiderato \u00e8 un bipolo ohmico-induttivo nella forma\nformula_3\nQuesta consiste di una induttanza ideale L con una resistenza in serie formula_4. Dal diagramma, si pu\u00f2 vedere che l'impedenza dell'induttanza equivalente \u00e8 l'induttanza desiderata in parallelo con l'impedenza di C ed R.\nformula_5\nSe R \u00e8 molto pi\u00f9 grande di formula_4, questa si approssima a\nformula_7\nQuesta \u00e8 la stessa di una resistenza formula_4 in serie con una induttanza L=formula_9. Differisce da una induttanza vera per il termine RC in parallelo, e perch\u00e9 formula_4 \u00e8 grande in confronto alla resistenza di una induttanza vera. Una induttanza vera ha una resistenza interna piccola dovuta soltanto al filo di cui \u00e8 fatta. Ci\u00f2 limita il fattore di merito Q, o la selettivit\u00e0, dei filtri che possono essere fatti con una induttanza simulata.\nApplicazioni.\nL'applicazione principale di un giratore \u00e8 quella di ridurre le dimensioni ed i costi di un sistema col ridurne la necessit\u00e0 di induttori ingombranti, pesanti e costosi. Per esempio, le caratteristiche di un filtro passa-basso RLC possono venire concretizzate con dei condensatori, resistori e amplificatori operazionali, senza usare induttori. In questo modo un equalizzatore hi-fi grafico pu\u00f2 essere ottenuto con condensatori, resistori ed amplificatori operazionali senza l'uso di induttori grazie all'invenzione del giratore. \nAlcune realizzazioni del giratore sono ampiamente usate nei dispositivi telefonici che si connettono alla rete telefonica POTS. Ci\u00f2 ha consentito ai telefoni di diventare molto pi\u00f9 piccoli, poich\u00e9 il circuito del giratore porta la componente continua (DC) della corrente nel circuito di linea, consentendo al trasformatore che porta il segnale acustico di essere molto pi\u00f9 piccolo a causa della eliminazione della corrente continua. Anche la circuiteria di scambio telefonico \u00e8 stata influenzata dall'uso dei giratori nelle line card. I giratori sono pure ampiamente impiegati in hi-fi, equalizzatori grafici, equalizzatori parametrici, filtri passa banda ed elimina banda, e nei filtri per la rilevazione del tono pilota stereo nell'FM.\nCi sono molte situazioni laddove non \u00e8 possibile usare un giratore per sostituire un induttore."}
{"id": "335409", "revid": "102399762", "url": "https://it.wikipedia.org/wiki?curid=335409", "title": "Guida, navigazione e controllo", "text": "Guida, navigazione e controllo, nota con la sigla GNC, \u00e8 un'espressione usata in ambito aeronautico e astronautico e nelle autovetture a guida autonoma.\nLe discipline di guida, navigazione e controllo rappresentano rispettivamente: la conoscenza o memoria, i sensi, e l'intelligenza di un sistema dinamico dotato di un certo livello di autonomia nella gestione del proprio stato (per esempio posizione).\nMentre per altre applicazioni della teoria del controllo le tre discipline di guida, navigazione e controllo sono trattate spesso disgiuntamente, in ambito aerospaziale, dove il livello di autonomia dei sistemi \u00e8 alto, le tre discipline sono altamente integrate, da cui discende la trattazione delle stesse attraverso la meta-disciplina GNC."}
{"id": "335411", "revid": "767487", "url": "https://it.wikipedia.org/wiki?curid=335411", "title": "Nodi di Ranvier", "text": "Ogni neurone possiede un prolungamento, detto assone, lungo il quale viaggiano, in uscita dal neurone stesso, gli impulsi elettrici diretti ad altre cellule nervose o muscolari. Affinch\u00e9 la conduzione di tali impulsi sia il pi\u00f9 rapida possibile (circa 30-140\u00a0m/s) l'assone possiede un rivestimento isolante (la guaina mielinica, composta da una sostanza detta mielina) che limita il tempo impiegato per il passaggio di ioni positivi attraverso la membrana cellulare, dal quale dipende lo spostamento dell'impulso stesso (il potenziale d'azione). L'impulso impiegherebbe un tempo maggiore ad attraversare l'assone se non ci fosse la guaina mielinica. \nLa guaina mielinica presenta delle interruzioni (pi\u00f9 precisamente delle zone di spessore minimo), dette nodi di Ranvier, in corrispondenza delle quali si ha l'effettivo passaggio di ioni attraverso il plasmalemma, grazie alla presenza di numerosi canali del Na+ e del K+ che partecipano al potenziale d'azione: il fatto che tale fenomeno si verifichi solo nei nodi di Ranvier consente un notevole \"risparmio\" in termini di tempo. La propagazione degli impulsi nervosi lungo le fibre mieliniche (cio\u00e8 i prolungamenti ricoperti dalla guaina mielinica) prende il nome di conduzione saltatoria, appunto perch\u00e9 l'impulso \"salta\" da un nodo di Ranvier all'altro. "}
{"id": "335415", "revid": "984922", "url": "https://it.wikipedia.org/wiki?curid=335415", "title": "VSFilter", "text": "VSFilter \u00e8 un filtro DirectShow in grado di trasferire i sottotitoli dai file VOB verso altri formati. Permette anche la riproduzione di diversi tipi di sottotitolo all'interno dei filmati, sia in fase di riproduzione che di codifica. Fa parte del progetto guliverkli ed era precedentemente chiamato VobSub."}
{"id": "335418", "revid": "14214", "url": "https://it.wikipedia.org/wiki?curid=335418", "title": "Candido o l'ottimismo", "text": ""}
{"id": "335420", "revid": "1784114", "url": "https://it.wikipedia.org/wiki?curid=335420", "title": "Ikkitousen", "text": " \u00e8 un manga scritto e illustrato da Yuji Shiozaki. \u00c8 stato serializzato sulla rivista \"Gum Comics\", edita da Wani Books, dal 26 aprile 2000 al 26 agosto 2015 ed in seguito \u00e8 stato raccolto in 24 volumi \"tank\u014dbon\". La serie \u00e8 un mix tra arti marziali e fan service. La trama vede in lotta alcune scuole giapponesi che si combattono per il dominio del territorio del Kant\u014d ed \u00e8 liberamente ispirata a \"Il romanzo dei Tre Regni\", opera cinese del XIV secolo.\nUn adattamento anime suddiviso in 4 stagioni, prodotto dallo studio J.C.Staff, \u00e8 stato realizzato a partire dal 2003. La prima stagione \u00e8 composta da 13 episodi di circa 20 minuti l'uno; le successive sono intitolate: ' (2007), ' (2008) e \"\" (2010).\nI diritti per la commercializzazione in Italia della serie vennero acquisiti dalla Shin Vision, sia nella versione cartacea che in quella animata. Di quest'ultima il solo primo episodio \u00e8 stato trasmesso, in lingua originale con sottotitoli in italiano, l'11 settembre 2005 dal canale MTV all'interno del contenitore \"Anime Week\". A seguito del passaggio delle licenze alla Fool Frame, poi diventata EMC, quest'ultima ha rinunciato ai diritti sulla serie anime. La licenza per la pubblicazione in Italia del manga \u00e8 stata acquisita nel 2009 dalla J-Pop. La pubblicazione \u00e8 poi iniziata il 22 novembre 2009 ed \u00e8 terminata il 26 aprile 2017.\nTrama.\nLa giovane Hakufu \u00e8 arrivata da poco in Giappone ed immediatamente si mette alla prova combattendo contro alcuni nuovi compagni di scuola che sottovalutano le sue doti di combattente per via della sua spiccata stupidit\u00e0 e le sue misure esagerate. Ma quando si scontra contro uno dei migliori combattenti della scuola \u00e8 chiaro che la ragazza nasconde un grande potere ed \u00e8 probabilmente l'incarnazione di un suo vecchio antenato. Koukin, il suo pi\u00f9 vicino parente dopo sua madre, si promette immediatamente di starle sempre accanto e vegliare sulla sua incolumit\u00e0, anche se giorno dopo giorno osserva le sue doti di combattente crescere progressivamente.\nIniziato il torneo di arti marziali all'ultimo sangue in cui sette scuole si sfidano per il controllo del territorio, Hakufu viene scelta con Koukin per rappresentare la propria scuola, al fianco di altri tre studenti tra cui Shimei Ryomou (l'unica che veramente affianca i due), la misteriosa ragazza con cui Hakufu ha risvegliato il suo spirito segreto durante un combattimento. Il torneo prosegue con incidenti e colpi di scena finch\u00e9 non \u00e8 chiaro per i protagonisti che qualcuno sta tentando di rievocare il passato, manovrando i vari combattenti come marionette al fine di conquistare il potere.\nMedia.\nManga.\n\"Ikki Tousen\" inizi\u00f2 la serializzazione sulla rivista per manga \"seinen\" \"Comic Gum\". Il primo volume fu pubblicato da Wani Books nell'ottobre 2000, con un totale di 20 volumi disponibili al 26 settembre 2012. In Italia i diritti sono stati acquisiti da Edizioni BD, che lo ha pubblicato sotto l'etichetta J-Pop dal 22 novembre 2009 al 26 aprile 2017.\nIl manga \u00e8 pubblicato nel Nord America e nel Regno Unito da Tokyopop con il titolo \"Battle Vixens\", e sono stati venduti i primi quindici volumi tra il 6 aprile 2004 e il 27 aprile 2010. Il manga \u00e8 pubblicato anche in Australia e Nuova Zelanda da Madman Entertainment, in Francia da Panini Comics, in Argentina da Editorial Ivrea, in Germania da Carlsen Comics (con il titolo \"Dragon Girls\"), in Taiwan da Sharp Point Press, in Brasile da Nova Sampa."}
{"id": "335422", "revid": "125933104", "url": "https://it.wikipedia.org/wiki?curid=335422", "title": "Gin", "text": "Il gin \u00e8 una bevanda alcolica, solitamente incolore, ottenuta per distillazione di un fermentato ricavato solitamente da cereali o patate in cui viene messa a macerare una miscela di erbe, spezie, piante, bacche e radici: i \"botanicals\" (in italiano \"botaniche\").\nTra queste devono essere sempre presenti i galbuli di ginepro che caratterizzano il profumo e il gusto. Il nome del distillato deriva proprio da questa pianta.\nStoria.\nI primi proto-gin sono stati prodotti in Italia, a Salerno, presso la Scuola Medica Salernitana. Questi monaci, che per primi realizzarono un orto botanico per approvvigionarsi delle materie prime da distillare, hanno condotto i primi esperimenti dove dell'alcol base veniva distillato insieme a coccole di ginepro. Il fine non era ottenere una bevanda ludica, ma trasmettere le propriet\u00e0 mediche del ginepro, per fare una medicina che fosse facilmente trasportabile e usabile durante tutto l'anno. \nLa formulazione del gin \u00e8 stata modificata poi nei Paesi Bassi verso la met\u00e0 del Seicento ad opera di un medico dell'Universit\u00e0 di Leida, Francisco Della Boe, meglio noto come Franciscus Sylvius, il cui intento era quello di trovare un rimedio per curare i soldati olandesi che si ammalavano di febbre nelle Indie orientali.\nDall'Olanda il gin si diffuse sempre pi\u00f9 in Inghilterra la quale raggiunse l'apice della produzione allorch\u00e9 Guglielmo III di Orange nel 1690 viet\u00f2 l'importazione di distillati stranieri, primo fra tutti il cognac degli acerrimi nemici francesi, favorendo cos\u00ec l'utilizzo delle eccedenze di cereali per la produzione di alcool da destinare alle distillerie di gin. La produzione divenne cos\u00ec importante che addirittura si arriv\u00f2 ad utilizzare tale bevanda come parte del salario da destinare agli operai; le conseguenze furono gravi ed importanti soprattutto dal punto di vista sociale per l'aumento del tasso di alcolismo nella popolazione pi\u00f9 povera con notevoli ripercussioni di ordine pubblico e di sicurezza. Il governo inglese tent\u00f2 di porvi rimedio con le Gin Acts ma senza successo.\nLe bacche di ginepro danno al distillato un tipico profumo e sapore facilmente riconoscibile. Il disciplinare UE nr. 110 del 2008 prescrive che il sapore del Ginepro debba essere predominante. Anche se questo non \u00e8 attualmente verificabile nei gin presenti sul mercato. Anzi esistono prodotti nei quale questo sapore \u00e8 decisamente troppo blando e che quindi non dovrebbero neppure essere chiamati gin.\nIl gin trova ampio uso nella preparazione di cocktail.\nProduzione.\nCi\u00f2 che caratterizza il Gin \u00e8 l'uso dei \"Botanicals\" (erbe, spezie e sostanze aromatizzanti inserite e utilizzate per dare un aroma particolare ed unico), e queste variano a seconda della ricetta segreta di ogni mastro distillatore. \nI principali \"botanicals\".\nGinepro: \u00e8 l'unico che per legge deve essere presente nel Gin, il quale per definizione tautologica, deve sapere di bacche di Ginepro.\nSemi di Coriandolo: aggiungono note speziate; i semi provenienti dal Marocco apportano note di pepe, mentre quelli provenienti dall'est Europa aggiungono timbri floreali e agrumati.\nRadici di Angelica: \u00e8 impiegata per bilanciare gli aromi degli altri botanicals, anche se conferisce note di terra, legno e muschio.\nIris Germanica / Iris Pallida: aggiunge sensazioni di viola e di foglie, trattiene inoltre le parti aromatiche pi\u00f9 volatili.\nScorza di agrumi: Non \u00e8 presente in tutti i Gin, ma in molti prodotti di prestigio, tra cui Plymouth e Beefeater; la scorza usata \u00e8 quella di limone e/o arancia. \nQuesti sono i principali, ma ve ne sono molti altri tra cui cannella, mandorle, liquirizia, noce moscata e cardamomo.\nTipi di Gin.\nL'Europa ha classificato il Gin in diverse categorie che sono:\nQuando gli aromi sono aggiunti direttamente allo spirito rettificato con almeno il 96% di alcol, senza distillarlo nuovamente, si ottiene il Gin; deve essere poi imbottigliato con un rapporto alcol/volume di almeno 37,5%.\nIl Gin distillato (Distilled Gin) si ottiene distillando nuovamente uno spirito rettificato al 96%, assieme a bacche di Ginepro e altri botanicals; si possono aggiungere aromi naturali, o identici a quelli naturali. Il prodotto finale deve avere almeno il 37,5% di alcol, e prima di essere imbottigliato pu\u00f2 essere diluito o con acqua o addizionato con altro spirito rettificato.\n\u00c8 classificato come Gin Distillato anche il Plymouth Gin, il quale pu\u00f2 essere prodotto solo nell'omonima cittadina, da una sola distilleria. \nIl \"'London Gin \u00e8 identico ad un Gin distillato, con l'eccezione che qui non si possono aggiungere aromi; nonostante riporti il nome London, pu\u00f2 essere prodotto ovunque nel mondo. I botanicals devono essere messi a macerare per un periodo non superiore alle 24 ore nell'alcol di base per essere poi ridistillati in una singola seduta (one-shot). L'alambicco utilizzato per questo scopo deve essere di tipo tradizionale. Pu\u00f2 essere aggiunta la dicitura \"dry\", a significare l'aggiunta di massimo 0,1 g/l di dolcificante.\nL'Old Tom Gin \u00e8 una versione pi\u00f9 dolce del London Dry Gin, dove \u00e8 impiegato sciroppo a base di glucosio; era il gin originale usato per il popolare cocktail Tom Collins. \nGli Spiriti aromatizzati al Ginepro sono prodotti aggiungendo aromi naturali, o identici a quelli naturali; devono essere imbottigliati con un rapporto alcol/volume del 30%. Rientra in questa categoria il Genever, che negli ultimi anni sta vivendo un ritorno di popolarit\u00e0 dovuto al suo uso in miscelazione.\nLo sloe gin, infuso con prugnole selvatiche, non pu\u00f2 essere considerato un gin aromatizzato ma un liquore, in quanto dolce e con una gradazione alcolica inferiore, solitamente intorno ai 28%.\nCocktail.\nIl gin viene usato per la preparazione di numerosi cocktail:\nLetteratura.\nNel romanzo distopico 1984 di George Orwell, ambientato in Inghilterra, il consumo giornaliero di gin \u00e8 quasi obbligatorio per la popolazione, essendo anche una parte consistente delle razioni alimentari elargite dal governo. Da citare anche il romanzo fantascientifico \"l'uomo che cadde sulla terra\" ed il suo protagonista T.J. Newton, consumatore assiduo di Gin durante il suo soggiorno sulla terra."}
{"id": "335426", "revid": "339392", "url": "https://it.wikipedia.org/wiki?curid=335426", "title": "Scania (regione)", "text": ""}
{"id": "335430", "revid": "1543377", "url": "https://it.wikipedia.org/wiki?curid=335430", "title": "Carcharocles megalodon", "text": "Il megalodonte (\"Otodus megalodon\" o \"Carcharocles megalodon\" Louis Agassiz, 1843) \u00e8 una specie estinta di squalo di notevoli dimensioni, noto per i grandi denti fossili. Il nome scientifico \"megalodon\" deriva dal greco e significa appunto \"grande dente\". I fossili di \"C. megalodon\" si trovano in sedimenti dal Miocene al Pliocene (tra 3,6 e 4 milioni di anni fa). In passato si pensava fosse un membro della famiglia Lamnidae, rendendolo strettamente imparentato con il grande squalo bianco (\"Carcharodon carcharias\"). Tuttavia al momento vi \u00e8 un consenso unanime sulla sua appartenenza alla famiglia estinta degli Otodontidi, che divergeva dalla discendenza del grande squalo bianco durante il Cretaceo inferiore.\nGli scienziati suggeriscono che il megalodonte sembrasse una versione pi\u00f9 grossa del grande squalo bianco, anche se alcuni esperti ritengono che potrebbe essere stato simile allo squalo elefante (\"Cetorhinus maximus\") o allo squalo toro (\"Carcharias taurus\"). Considerato uno dei pi\u00f9 grandi e potenti predatori che siano mai esistiti, i resti fossili di megalodonte suggeriscono che questo squalo gigante abbia raggiunto una lunghezza massima di 18 metri con una dimensione media di 10,5 metri.\nLe loro grandi mascelle potevano esercitare una forza di morso da 102.000 a 125.000 N, anche se alcuni studi propongono fino a 180.000 Newton per alcuni esemplari colossali; la pressione mascellare era di 500 kg/cm2. Soltanto i coccodrilli come Purussaurus potevano superare questa forza, peraltro di molto. I loro denti erano spessi e robusti, costruiti per afferrare la preda e rompere l'osso.\nTassonomia.\nVi fu una prima apparente descrizione del megalodonte nel 1881 ad opera del naturalista e paleontologo italiano Roberto Massimo Lawley, che lo classific\u00f2 come \"Selache manzonii\".\nLa classificazione \u00e8 oggetto di dibattito scientifico tra gli esperti. In passato questo animale \u00e8 stato classificato nel genere \"Carcharodon\", come l'attuale squalo bianco. Nel 1995 il nuovo genere \"Carcharocles\" (appartenente alla famiglia Otodontidae) fu proposto per l'animale. Molti paleontologi ora appoggiano quest'ultima teoria.\nLa scoperta di fossili assegnati al genere \"Megalolamna\" nel 2016 port\u00f2 alla rivalutazione del genere \"Otodus\", ora considerato parafiletico (cio\u00e8 facente parte di un gruppo con un ultimo antenato comune, ma senza includere tutti i suoi discendenti). L'inclusione degli squali \"Carcharocles\" in \"Otodus\" avrebbe reso il genere monofiletico insieme a \"Megalolamna\", che risulterebbe essere il diretto sister-taxon.\n\u00c8 stato considerato un parente stretto del pi\u00f9 noto, e tuttora vivente, grande squalo bianco (\"Carcharodon carcharias\"), soprattutto per la notevole somiglianza nella forma e nella struttura dei denti. Tuttavia, un numero crescente di ricercatori sta mettendo in discussione questo legame, abbracciando l'ipotesi che sia invece l'evoluzione convergente il motivo per cui squalo bianco e \"C. megalodon\" hanno una dentatura tanto simile. In ogni caso, l'aspetto e le dimensioni del \"C. megalodon\" sono ricostruiti proprio a partire da questa somiglianza.\nQuesto cladogramma illustra le relazioni tra il megalodonte e gli altri squali, incluso il grande squalo bianco (\"Carcharodon carcharias\"):\nEvoluzione.\nSebbene i pi\u00f9 antichi resti di megalodonte risalgano all'Oligocene superiore e siano datati circa 28 milioni di anni fa, altre specie in competizione continuarono ad esistere anche dopo la sua evoluzione, tra i 16 e i 23 milioni di anni. Si ritiene che il megalodonte si estinse verso la fine del Pliocene, probabilmente circa 2,6 milioni di anni fa; i denti di megalodonte risalenti al Pleistocene, pi\u00f9 recenti di 2,6 milioni di anni, sono considerati reperti inaffidabili.\nIl Megalodonte \u00e8 adesso considerato membro della famiglia Otodontidae, genere \"Carcharocles\", in opposizione alla precedente classificazione nella famiglia Lamnidae, genere \"Carcharodon\". La classificazione del megalodonte nel genere \"Carcharodon\" fu dovuta alle somiglianze dentali con il grande squalo bianco, ma la maggioranza degli esperti ora concorda che ci\u00f2 si debba ad una convergenza evolutiva. In questo modello, il grande squalo bianco \u00e8 pi\u00f9 strettamente imparentato con lo squalo \"Isurus hastalis\" che con il megalodonte, come si pu\u00f2 evincere dalle somiglianze fra i denti di queste due specie; i denti del megalodonte hanno dentellature pi\u00f9 fini di quelle dei denti del grande squalo bianco. Il grande squalo bianco \u00e8 pi\u00f9 strettamente imparentato anche con lo squalo mako del genere \"Isurus\", avendo con questi un ultimo antenato comune circa 4 milioni di anni fa.\nMorfologia.\nA causa dei resti frammentari, ci sono state molte stime contraddittorie sulle dimensioni per il megalodonte, in quanto possono essere ricavate solo da denti fossili e vertebre. Anche per questo, il grande squalo bianco \u00e8 alla base della sua ricostruzione e stima delle dimensioni, poich\u00e9 \u00e8 considerato il migliore analogo al megalodonte.Le dimensioni dei fossili ritrovati (per lo pi\u00f9 denti lunghi fino a 17\u00a0cm, anche se pare siano stati ritrovati denti di 20\u00a0cm) fanno pensare ad un animale la cui lunghezza avrebbe potuto raggiungere i 18 metri, sebbene negli anni 1990 i biologi marini Patrick J. Schembri e Stephen Papson asserirono che il \"C. megalodon\" avrebbe potuto raggiungere una lunghezza totale massima di 24-25 m.Le stime sul peso indicano che potesse raggiungere le 50-70 tonnellate ma per alcuni esemplari si potevano forse raggiungere le 80 tonnellate. Basandosi sul metabolismo dello squalo bianco, si pensa che il \"C. megalodon\" avesse bisogno di mangiare in media un quinto del suo peso ogni giorno, cio\u00e8 8 tonnellate di carne. Possedeva un'apertura della mascella superiore ai 2 metri e pare che la sua dieta potesse includere anche le grandi balene, come la caperea (ancora esistente ai nostri giorni).\nNessun altro pesce possedeva un morso potente come il suo, forse nemmeno Dunkleosteus. Si stima che la pressione esercitata potesse superare i 102.000 N ovvero 10.000 kg forza, il doppio del tirannosauro. Era sufficiente a schiacciare una piccola automobile, esercitando una pressione di 500 kg/cm2. Solamente i coccodrilli superavano questa forza, con alcuni esemplari in grado di mordere con una pressione di 444.000 N per 5000 kg/cm2.\nDiffusione, abitudini e alimentazione.\nDa alcuni siti anomali di ritrovamento sulle coste orientali degli Stati Uniti d'America e nei Caraibi si \u00e8 ipotizzato che le femmine di \"C. megalodon\" partorissero le loro \"uova\" in baie protette, con acque particolarmente basse; solo quando i piccoli raggiungevano dimensioni ragguardevoli si avventuravano in mare aperto.\nIl \"C. megalodon\" era un predatore diffuso in tutti gli oceani dalle latitudini pi\u00f9 meridionali a quelle pi\u00f9 settentrionali; adatto a pi\u00f9 ambienti e pi\u00f9 climi (ma tendenzialmente prediligendo quelli caldi e temperati), probabilmente preferiva le zone relativamente costiere, in cui era facile incontrare i grossi mammiferi marini di cui certamente si nutriva (impronte di morsi, rinvenute su resti ossei fossilizzati, anche rimarginate, tenderebbero a confermare questa teoria).\nReperti di questo grosso squalo sono per\u00f2 stati rinvenuti anche in zone di mare aperto, oppure in giacimenti situati in piccole isole remote dell'Oceano Pacifico e dell'Oceano Indiano. Va per\u00f2 aggiunto che era, con ogni probabilit\u00e0, un predatore specializzato nella caccia a poca profondit\u00e0.\nIl miocene \u00e8 stato il periodo di massima diversificazione dei cetacei di grossa taglia (20 generi di balene contro i 6 attuali), ed ha conosciuto anche una grande diffusione di altre possibili prede (dugonghi e grossi sirenidi, tartarughe marine, pinnipedi di grossa taglia, pinguini di grossa taglia, altri squali predatori, squali balena, tonni); nelle acque fredde abbondavano gli antenati dell'attuale orca, in quelle calde invece regnavano i \"C. megalodon\".\nIl \"C. megalodon\" e la criptozoologia.\nAlcuni criptozoologi affermano che il \"C. megalodon\" potrebbe essersi estinto pi\u00f9 di recente, o essere addirittura sopravvissuto fino ai giorni nostri. Mentre la maggior parte degli esperti \u00e8 concorde sul fatto che le prove disponibili dimostrino che il \"C. megalodon\" si sia estinto, l'idea di una popolazione di questi squali sopravvissuta sembra aver stimolato l'opinione pubblica, ma gli indizi a supporto di questa teoria sono generalmente scarsi e ambigui.\nI sostenitori della sopravvivenza del megalodonte citano il ritrovamento di due denti da parte dell'HMS \"Challenger\" per i quali \u00e8 stata proposta la datazione a 24.000 e a 11.000 anni fa, in base alla stima del tempo impiegato dall'accumulazione del manganese sugli stessi. Tuttavia \u00e8 possibile che i denti provenissero da un deposito pliocenico e siano per erosione finiti in uno strato pi\u00f9 recente e si siano fossilizzati molto tempo prima di incrostarsi di manganese. Altri esperti ritengono che queste stime siano sbagliate, ed affermano che l'ipotesi di un \"C. megalodon\" post-Pliocene sia errata, dal momento che si basano su test e metodologie datate e non pi\u00f9 affidabili. \u00c8 stato fatto presente inoltre che il \"C. megalodon\" era un predatore che viveva lungo le coste, e che quindi pensare che ci siano esemplari sopravvissuti in acque profonde \u00e8 veramente difficile.\nAlcuni avvistamenti relativamente recenti di grandi creature simili a squali sono stati interpretati come avvistamenti di \"C. megalodon\" sopravvissuti, ma queste testimonianze sono normalmente considerate abbagli dovuti all'avvistamento di squali elefante e squali balena, o di altri grandi animali. Un famoso esempio \u00e8 quello riportato dallo scrittore Zane Grey. \u00c8 possibile, ma improbabile, che alcuni di questi avvistamenti siano dovuti a squali bianchi di dimensioni enormi."}
{"id": "335432", "revid": "712828", "url": "https://it.wikipedia.org/wiki?curid=335432", "title": "Personaggi dal Galles in Negima", "text": ""}
{"id": "335433", "revid": "1452073", "url": "https://it.wikipedia.org/wiki?curid=335433", "title": "Harry Potter e la pietra filosofale (videogioco)", "text": "Harry Potter e la pietra filosofale \u00e8 il nome di cinque videogiochi diversi. Le prime quattro versioni sono state commercializzate nel 2001 da Electronic Arts per PC, Game Boy Color, Game Boy Advance e PlayStation. La versione PC \u00e8 stata portata sul Mac dalla Aspyr nel 2002. La versione per Nintendo GameCube, PlayStation 2 ed Xbox \u00e8 stata pubblicata nel 2003. \u00c8 il primo gioco della saga. Il gioco \u00e8 basato su \"Harry Potter e la pietra filosofale\" di J. K. Rowling, anche se la trama risulta estremamente fedele al film, pi\u00f9 che al libro.\nNel videogioco la voce italiana di Harry Potter \u00e8 di Alessio Puccio o di Jacopo Sarno: dipende dalla piattaforma con cui si gioca.\nTrama.\nUscito in corrispondenza all'omonimo film, il gioco vede protagonista Harry alla scuola di magia e stregoneria di Hogwarts. Harry Potter \u00e8 un orfano che vive con i suoi zii a Londra. All'et\u00e0 di undici anni si rende conto grazie ad una visita di Hagrid di possedere poteri magici e parte con lo stesso Hagrid per la scuola di magia di Hogwarts. Arrivato qui dovr\u00e0 affrontare incredibili avventure, seguire le lezioni per apprendere gli incantesimi da utilizzare durante il gioco (e quindi affrontare delle sfide proposte dagli insegnanti per imparare ad usarli), giocare a Quidditch nella squadra di Grifondoro, conquistare utili oggetti magici anche grazie alle gelatine Tuttigusti +1, aiutare gli amici, far guadagnare punti alla casa dei Grifondoro per vincere la Coppa delle case alla fine del gioco (tuttavia la vincer\u00e0 Grifondoro a prescindere dai punteggi delle quattro case dato che, come nel film e nel romanzo, alla fine dell'anno i Serpeverde si trovano in vantaggio ma Silente assegner\u00e0 altri punti ai Grifondoro all'ultimo minuto per le varie imprese compiute da Harry e i suoi amici) e infine superare varie prove per arrivare a combattere con Lord Voldemort, il suo nemico finale, colui che lo ha reso orfano all'et\u00e0 di un anno uccidendo i suoi genitori."}
{"id": "335435", "revid": "1149807", "url": "https://it.wikipedia.org/wiki?curid=335435", "title": "Personaggi di Negima", "text": "Questa \u00e8 la lista dei personaggi della serie \"Negima: Magister Negi Magi\".\nNegi Springfield.\n \u00e8 l'insegnante responsabile della classe media 3\u00b0A dell'Istituto Femminile Mahora. Ha 10 anni all'inizio della serie ed \u00e8 un mago; \u00e8 alla ricerca di indizi su suo padre Nagi, scomparso anni fa a seguito di una guerra imprecisata tra maghi.\nStudentesse della classe 3\u00b0 A.\nSayo Aisaka.\n \u00e8 la 1\u00aa studentessa della classe. In realt\u00e0 si tratta di un fantasma, uno y\u016brei per la precisione. Pi\u00f9 spesso spaventata che in grado di spaventare, Sayo infesta la sedia n. 1 dalla sua dipartita nel lontano 1940 e, come Evangeline A.K. McDowell (studentessa N\u00b0 26), non pu\u00f2 allontanarsi dall'Istituto Femminile Mahora anche se pu\u00f2 girovagare negli immediati dintorni. Sayo fa la sua prima comparsa effettiva nel capitolo 74 (se escludiamo la foto di gruppo del capitolo 72 in cui appare alle spalle di Asakura e le prime illustrazioni a colori del capitolo 1), quando verr\u00e0 casualmente notata da Negi durante una votazione per la scelta dell'attivit\u00e0 da svolgere nel festival scolastico.\nDopo questo evento e i successivi tentativi delle studentesse della 3\u00aa A per esorcizzare la classe, Sayo rimane invisibile ed inosservata a buona parte delle sue compagne, ad esclusione di Evangeline (anche lei una creatura dell'oltretomba), di Negi e di Kazumi Asakura (studentessa N\u00b0 3). Asakura stessa cercher\u00e0 di sfruttare le capacit\u00e0 di Sayo per farne la perfetta \"spia\" e poter cos\u00ec raccogliere notizie ed informazioni sull'Istituto nella maniera pi\u00f9 discreta possibile.\nNella serie animata, Sayo era la fiamma di giovent\u00f9 del preside dell'istituto Mahora, che ancora ricorda la poesia scritta dalla ragazza poco prima della sua morte. Nel manga non vengono accennate le cause del decesso, avendo Sayo dimenticato quasi tutto della sua vita terrena, tuttavia il mangaka Ken Akamatsu ha dichiarato che Sayo \u00e8 stata brutalmente assassinata durante una serie di efferati delitti che ebbero luogo al Mahora Gakuen nel 1940. Successivamente Sayo riesce a svincolarsi parzialmente dalla sua posizione di spirito infestatore, possedendo una piccola bambola di pezza, tenuta sempre con cura dall'amica Asakura.\nNell'anime, dopo il Pactio con Negi (nel 26\u00ba episodio), la si vede avvolta in uno sgargiante Yukata giallo e arancione, intenta a lanciare fuochi fatui contro un esercito di mostri.\nY\u016bna Akashi.\n \u00e8 la 2\u00aa studentessa della classe, una ragazza particolarmente atletica che fa parte del club di basket presso l'Istituto Femminile Mahora. La si vede spesso in compagnia di Makie, Ako ed Akira \u2013 anche loro membri di club sportivi \u2013 e suo padre, il professor Akashi, \u00e8 un insegnante presso il Mahora Gakuen. Nella sua classe, \u00e8 una delle ragazze pi\u00f9 vivaci ed ha una strana passione per i prodotti messi in vendita dai canali televisivi dedicati allo shopping.\nAnche se attualmente non si sa molto sul suo conto, sappiamo che \u00e8 orfana di madre e che tiene tantissimo al padre. Durante lo scontro con l'esercito di robot di Chao Linghsen, Y\u016bna si dimostra molto battagliera.\nQuando Negi e l'Ala Alba si recano in Inghilterra, Yuna e il resto della classe li seguono fino al villaggio dove abitava Negi prima di partire per il Giappone.\nIn seguito l'Ala Alba parte di nascosto per andare al portale che conduce al mondo magico, ma purtroppo Yuna e altre ragazze (Makie, Ako, Natsumi e Akira) li seguono e cos\u00ec finiscono anche loro nel mondo magico.\nA causa della distruzione del portale operata da Fate Avernucus, Yuna si perde insieme a Makie, ma per fortuna si riconciliano con le altre al festival di Ostia.\nKazumi Asakura.\n \u00e8 la 3\u00aa studentessa della classe. Un membro del club di giornalismo, Asakura \u00e8 alla perenne caccia dello scoop sulla vita dell'Istituto Femminile Mahora. \u00c8 un'esperta nell'arte del travestimento ed odia le ingiustizie. Inoltre, essendo la studentessa numero 3 della classe, \u00e8 compagna di banco di Sayo Aisaka (studentessa N\u00b0 1) e per tale motivo \u00e8 in grado di vedere e percepire lo spettro, a differenza della maggior parte delle sue compagne di classe.\n\u00c8 nata il 10 gennaio del 1989. Nel 34\u00ba capitolo viene descritta come il database umano della 3\u00aa A. Ha voti molto alti ed \u00e8 la numero 4 in classe per grandezza di seno.\nAsakura \u00e8 anche una delle prime studentesse a scoprire il segreto di Negi, durante il viaggio a Ky\u014dto, fatto questo che getter\u00e0 nel panico il giovane mago, perennemente atterrito all'idea di essere trasformato in ermellino.\nTuttavia Asakura, contrariamente alle aspettative, manterr\u00e0 il segreto ed anzi usufruir\u00e0 delle doti di Negi per le sue ricerche.\nLa sua passione per il giornalismo la porter\u00e0 ad associarsi temporaneamente a Chao Lingshen, anche lei studentessa che frequenta la classe 3\u00b0 A presso l'Istituto Mahora, durante il torneo di arti marziali organizzato proprio da quest'ultima. Ha un carattere un po' pestifero e ci\u00f2 spesso causa le feroci irritazioni di Chisame Hasegawa. \u00c8 l'ottava a stipulare un pactio con Negi, durante il viaggio nel mondo magico.\nNell'Anime, dopo il Pactio con Negi, (26\u00ba Episodio) la vediamo ai comandi di una piccola telecamera aerea, intenta a controllare gli spostamenti nemici.\nYue Ayase.\n \u00e8 la studentessa numero 4 della classe 3\u00b0 A. A dispetto del fatto di essere estremamente intelligente ed amante dei libri, odia studiare, cosa questa che la porta ad avere il 5\u00b0 peggiore risultato della sua classe. Per tale motivo, Yue \u00e8 membro effettivo del gruppo delle \"Baka Rangers\" (\"baka\" = stupido in giapponese), ossia del gruppo delle cinque peggiori studentesse della classe. In particolare, essendone la leader, Yue \u00e8 anche conosciuta con il soprannome di \"Black Ranger\".\nInsieme a Nodoka Miyazaki (studentessa N\u00b0 27) ed Haruna Saotome (studentessa N\u00b0 14), Yue \u00e8 anche membro del club di esplorazione della biblioteca. Fa inoltre parte del club di filosofia e la si vede spesso battibeccare con Kotaro Inugami, particolarmente poco propenso alla sua arte retorica.\nInsieme ad Haruna, Yue \u00e8 la maggior sostenitrice del rapporto tra Nodoka e Negi anche se col passare del tempo comincer\u00e0 a provare una \"particolare\" simpatia nei confronti dell'insegnante di inglese. Riguardo ai particolari poteri di quest'ultimo, Yue ne viene a conoscenza durante il viaggio a Ky\u014dto, quando la sede dell'associazione magica del Kansai dove lei e le altre ragazze sono ospiti viene attaccata. In seguito, Yue stipuler\u00e0 il patto con Negi, divenendo in grado di utilizzare la stregoneria. Infatti, sar\u00e0 proprio lei a diventare lo stregone ufficiale del gruppo.\nDurante il viaggio nel mondo magico, viene separata dai suoi compagni a causa della distruzione del portale.\nSi materializza davanti a Collette Fallendoll, studentessa di una scuola di magia di Ariadne, una delle nazioni del mondo magico. Collette senza volerlo la investe (stava leggendo mentre volava rasoterra con una scopa) e provoca un'amnesia a Yue.\nPur non ricordando nulla, Yue fa amicizia con Collette ed entra a far parte di quella scuola dimostrandosi un'ottima allieva.\nDopo aver vinto una pericolosa gara, viene scelta insieme ad alcune compagne per far parte dei cavalieri nazionali di Ariadne, che dovranno rappresentare la loro nazione all'anniversario che si svolge ad Ostia per celebrare la fine della guerra.\nDurante le celebrazioni, il gruppo di Yue viene avvertito di alcuni tumulti in citt\u00e0 (ovvero lo scontro tra il gruppo di Negi e quello di Fate) e siccome collaborano col servizio d'ordine, intervengono.\nYue incrocia casualmente Negi, non lo riconosce ma sente in qualche modo di potersi fidare di lui. Perci\u00f2 quando le sue compagne attaccano Negi in quanto ricercato, Yue gli chiede di stordirla, cos\u00ec Negi avr\u00e0 la possibilit\u00e0 di scappare e Yue non dovr\u00e0 cercare di catturarlo.\nNell'anime, dopo il Pactio stipulato nel 26\u00ba episodio, la vediamo equipaggiata con una scopa di saggina e un cappello da strega, perfettamente in grado di eguagliare la potenza magica dello stesso professore.\nAko Izumi.\n \u00e8 una timida ed atletica ragazza che fa parte del club di calcio femminile della scuola e che lavora come assistente all'infermeria dell'Istituto Femminile Mahora, ragione per cui la si vede talvolta indossare l'uniforme da infermiera. Ha una grande cicatrice di origine ignota sulla schiena, ed \u00e8 inoltre l'unica ragazza della 3\u00aa A ad indossare i reggicalze sotto l'uniforme scolastica. \u00c8 grande amica di Makie Sasaki (studentessa N\u00b0 16), Akira \u014ck\u014dchi (studentessa N\u00b0 6) e di Y\u016bna Akashi (studentessa N\u00b0 2), anche loro membri dei club sportivi. Inoltre, Ako \u00e8 anche la responsabile del club maschile di calcio.\nCome accennato nel capitolo 62 del manga, ha un fratello maggiore. \u00c8 una buona chitarrista e membro del gruppo pop della 3\u00aa A insieme a Madoka Kugimiya (studentessa N\u00b0 11), Misa Kakizaki (studentessa N\u00b0 7) e Sakurako Shiina (studentessa N\u00b0 17).\nNel manga, si infatua di Negi in versione \"adolescente\" e lo invita al concerto del secondo giorno del festival scolastico del Mahora Gakuen, insieme a Kugimiya e Kotarou, quest'ultimo a sua volta in versione \"adolescente\".\nAnche lei seguir\u00e0 Negi nella sua terra natia e finisce sperduta nel mondo magico; qui verr\u00e0 fatta schiava e spesso maltrattata da uno dei superiori. In uno di questi casi venne salvata dal Nagi (ovvero il Negi adolescente, ma lei lo ignora) e scoprir\u00e0 pian piano di essere davvero innamorata di lui.\nAko scoprir\u00e0 casualmente che il suo amato Nagi \u00e8 in realt\u00e0 Negi (uno dei superiori della ragazza, Tosaka, aveva scoperto la vera identit\u00e0 di Negi, e minacciava di consegnarlo alle autorit\u00e0 in quanto ricercato) restandone scioccata. Ma poi accetter\u00e0 il fatto (e salver\u00e0 Negi dal ricatto di Tosaka) confessando a Negi il suo amore prima dell'incontro con Rakan.\nDopo il tornero, sar\u00e0 proprio Negi a liberarla togliendole il collare da schiava.\nNell'anime, dopo il Pactio con Negi nell'episodio 26, la vediamo con l'uniforme da infermiera e un'enorme siringa, pronta a \"punzecchiare\" i cattivi della situazione.\n\u014ck\u014dchi Akira.\n \u00e8 la studentessa N\u00b0 6 della classe 3\u00b0 A. Atletica e timida, oltre ad essere componente del club di nuoto, \u00e8 grande amica di Makie Sasaki (Studentessa N\u00b0 16), Ako Izumi (Studentessa N\u00b0 5) e Y\u016bna Akashi (Studentessa N\u00b0 4), anche loro membri dei club sportivi.\nAkira assomiglia molto a Motoko Aoyama di Love Hina. Considerando l'alto tasso di elementi \"fuori dall'ordinario\" della 3\u00b0A e la sua finora ridotta presenza nel corso della serie, si specula che possa essere una sirena.\nQuando Chao Lingshen completa il suo piano per rivelare al mondo l'esistenza della magia e dei maghi, Akira \u00e8 una delle poche ragazze della classe a rimanere calme di fronte alla ricomparsa di Negi. Ovviamente, la sua conoscenza sull'esistenza della magia \u00e8 cancellata dalla sua memoria con il ritorno di quest'ultimo dal futuro.\nAkira \u00e8 inoltre la co-protagonista in un breve capitolo muto insieme a Negi all'interno del manga.\nNella saga del mondo magico viene schiavizzata e obbligata a fare la cameriera insieme a Natsumi ed Ako, per poi venire riscattata insieme a loro da Negi quando quest'ultimo vincer\u00e0 la sfida contro Rakan.\nNell'anime, dopo il Pactio con Negi, episodio 26, la si vede in costume da nuoto, intenta a scagliare turbini d'acqua contro mostri e demoni.\nMisa Kakizaki.\n \u00e8 la studentessa numero 7 della classe 3\u00b0 A, oltre ad essere la leader delle \"cheerleader\" della classe: Madoka Kugimiya (Studentessa numero 11) e Sakurako Shiina (Studentessa numero 17). \u00c8 nata nel 15 maggio del 1988. Ama le prugne, adora fare shopping (va in centro tutti i fine settimana) ed odia le bevande gassate. Nel capitolo 27 del manga, Madoka accenna al fatto che Misa sia fidanzata. \u00c8 membro del club di canto e \"cheerleader\" del Mahora.\nNell'anime, dopo il Pactio con Negi, nell'episodio 26, la vediamo vestita da \"cheerleader\" intenta a risollevare magicamente gli animi delle compagne.\nAsuna Kagurazaka.\n \u00e8 la studentessa numero 8 della classe 2\u00aaA, presso l'Istituto Femminile Mahora, oltre ad essere l'irascibile, violenta ed attaccabrighe protagonista della serie, insieme a Negi Springfield. \u00c8 nata il 21 aprile del 1988, fa parte del club di belle arti e il suo gruppo sanguigno \u00e8 B. Pur essendo orfana di entrambi i genitori, e quindi costretta a pagarsi la retta attraverso lavori part-time mattutini (come la consegna dei quotidiani), \u00e8 a tutti gli effetti una studentessa dell'istituto e condivide la sua stanza di dormitorio con Konoka Konoe (Studentessa N\u00b0 13), sua migliore amica, e lo stesso Negi, affidatole in cura dal Preside del Mahora Gakuen. Asuna \u00e8 in continuo conflitto con Ayaka Yukihiro (Studentessa N\u00b0 29), sua migliore nemica/amica ed ha una cotta per il precedente professore d'inglese e responsabile della 1\u00b0A, Mr. Takahata. Fa anche parte del gruppo delle \"Baka Rangers\", con il nome di \"Baka Red\". \u00c8 anche la prima fra le ragazze a scoprire il segreto di Negi, quando questi \u00e8 costretto ad usare la magia per salvare Nodoka Miyazaki (Studentessa N\u00b0 27). Inizialmente la loro relazione non \u00e8 delle migliori, ma nel corso della storia migliora ed Asuna assurge al ruolo di \"sorella maggiore\" di Negi e di sua protettrice. Infatti, \u00e8 la prima studentessa con cui Negi stringe un Pactio e la sua arma \u00e8 una gigantesca spada (quasi sempre per\u00f2 sostituita da un fan di carta) che far\u00e0 la sua prima comparsa nel capitolo 61 del manga, quando Asuna tenter\u00e0 di salvare Negi da un branco di squali.\nAsuna gode di una praticamente assoluta immunit\u00e0 alla magia e prima di arrivare all'Istituto Mahora aveva viaggiato con Nagi, il padre di Negi, e la sua compagnia. Infatti, come rivelato successivamente, Asuna \u00e8 la principessa che Nagi e il suo gruppo avrebbero dovuto proteggere; non ha memoria del suo passato perch\u00e9 i suoi ricordi sono stati sigillati per impedire che le scene cruenti alle quali ha assistito finissero con il segnarla profondamente, in maniera indelebile. Ma l'effetto di questi ricordi spesso torna in superficie, in maniera imprevedibile, come accade durante il Torneo di Arti Marziali dell'Istituto Mahora, quando Asuna tenta di uccidere Setsuna Sakurazaki (Studentessa N\u00b0 15), sua avversaria nonch\u00e9 maestra di arti marziali, oltre che fidata amica.\nDopo aver combattuto nella grande battaglia contro Chao Lingshen, decide di affidarsi ad Evangeline per sviluppare le sue capacit\u00e0 di combattimento. E grazie a questo addestramento Asuna diventa davvero molto potente. Insieme all'Ala Alba (il gruppo formato da Negi e le sue alunne) si reca nel mondo magico, ma viene separata dagli altri a causa della distruzione del portale da parte di Fate Averruncus. Asuna si ritrova con Setsuna, e sono spiate da Tsukuyomi, poi si riuniscono con Nagase e Konoka. Infine ad Ostia, Asuna felicissima rincontra Negi e il resto del gruppo. Dopo aver soccorso Nodoka e i suoi nuovi amici, attaccati da un gruppo di cacciatori di taglie, Asuna e gli altri tornano ad Ostia. Qui avviene l'incontro/scontro con Fate: Asuna convince Negi a rifiutare la proposta di Fate di tornarsene tranquilli nel loro mondo abbandonando quello magico al suo destino, e quando inizia la battaglia, Asuna da prova di una grande forza. Durante la battaglia, Asuna e Setsuna sono separate da Negi, che combatte contro Fate. Setsuna allora fronteggia Tsukuyomi mentre Asuna corre da Negi. Durante il tragitto per\u00f2 viene intercettata da due ministra magi di Fate e una di loro, Shiori, la bacia: cos\u00ec facendo la stordisce e si trasforma in un esatto duplicato di Asuna, in modo da infiltrarsi nel gruppo di Negi. La vera Asuna, insieme ad Anya, \u00e8 adesso prigioniera di Fate, che utilizza un incantesimo per farle tornare la memoria.\nAttraverso i flashback e la sua memoria \u00e8 possibile ricostruire parte del suo passato: Asuna \u00e8 nata nella famiglia reale di Ostia col nome di Asuna Vesperina Theotonasia Enteofushia e le \u00e8 stato assegnato il titolo di principessa imperiale del crepuscolo. Scoperti subito i suoi poteri la sua stessa famiglia l'ha sfruttata come un oggetto per secoli, lei stessa afferma in alcuni flashback che non ha mai avuto niente n\u00e9 \u00e8 mai stata qualcuno. Quando la grande guerra inizi\u00f2, incontr\u00f2 per la prima volta Nagi Springfield, il Thousand Master allora quindicenne, che si affezion\u00f2 a lei e le promise di salvarla. In seguito per\u00f2 venne catturata dal Mago dell'Origine, il capostitipe della sua famiglia che possiede i suoi stessi poteri, che voleva sfruttarla per distruggere il mondo magico. Nagi sconfisse il mago e salv\u00f2 Asuna. Finita la guerra la principessa Arika Anarchia Enteofushia venne incoronata regina e, per proteggere Asuna dai senatori di Megalosembria che volevano a loro volta sfruttarla, sigill\u00f2 la principessina tra le rovine della capitale distrutta di Ostia. Probabilmente dopo che Nagi salv\u00f2 Arika dalla sua condanna a morte, anche Asuna venne liberata e inizi\u00f2 a viaggiare con i membri del Ala Rubra, che la chiamano la loro principessina (durante quel periodo impar\u00f2 a usare il kanka). Nei flashback di quel periodo si nota molto bene che Asuna non \u00e8 innamorata di Takamichi e lo tratta come un amico, mentre si pu\u00f2 notare che aveva dei sentimenti per Nagi, dichiarando addirittura che in futuro voleva fare un pactio con lui! \u00c8 possibile che abbia addirittura trascorso del tempo con Arika prima della nascita di Negi, e forse i due si erano gi\u00e0 incontrati quando lui era ancora un neonato. Dopo la scomparsa di Nagi, Asuna prossegui il viaggio con Takamichi e Gatou, ma poi quest'ultimo mori per motivi non ancora chiari, la sua morte fece piangere Asuna forse per la prima volta in tutta la sua vita. In seguito and\u00f2 con Takamichi all'istituto Mahora, assunse l'identit\u00e0 di Asuna Kagurazaka e la sua memoria fu sigillata.\nNell'anime, il suo personaggio \u00e8 leggermente differente. Fisicamente, \u00e8 particolarmente evidente la sua eterocromia, ossia, uno dei suoi occhi \u00e8 blu, l'altro verde. Ma la differenza principale riguarda la sua immunit\u00e0 alla magia, frutto di un contratto con un demone, siglato per perdere o sopprimere l'abilit\u00e0 naturale che l'accompagna sin dall'infanzia: la capacit\u00e0 di evocare i demoni. Il prezzo di tale contratto \u00e8 la sua morte, programmata per avvenire nella mezzanotte del suo quattordicesimo compleanno, morte che verr\u00e0 sventata grazie all'aiuto\u00a0\u2013 in parte involontario\u00a0\u2013 di Negi e tutta la classe 3\u00b0 A, attraverso un viaggio nel passato, nove anni prima rispetto agli eventi attuali. Di fatto nell'anime quindi il personaggio \u00e8 stato completamente sconvolto e alterato rispetto alla sua originalit\u00e0 del manga. Nella seconda serie animata, \"Negima?!\", Asuna \u00e8 nuovamente diversa sia dal manga che dalla prima serie, perch\u00e9 viene mostrata come una ragazza normale, dotata certamente di una grande forza, ma comunque priva di poteri magici. Del passato di tale versione della ragazza non si sa nulla.\nMisora Kasuga.\n \u00e8 la studentessa numero 9 della classe 3\u00b0 A, presso l'Istituto Femminile Mahora, e fa parte del club di atletica leggera. Sebbene non si conosca molto di lei, Misora \u00e8 chiaramente un maschiaccio iperattivo, anche se la si vede talvolta indossare la veste tipica delle suore.\nNel 110\u00ba capitolo del manga si apprende che anche lei \u00e8 una ministra magi (un'apprendista) e che fa parte delle \"forze di difesa\" dell'istituto Mahora. Per quel che \u00e8 possibile dedurne, i suoi poteri hanno carattere mistico. Da quanto dichiarato pi\u00f9 avanti, Misora \u00e8 un minister con scarso entusiasmo perch\u00e9 i suoi genitori (probabilmente maghi anche loro) l'hanno costretta ad entrare come adepta nel clan del \"Mondo interno\".\nEssendo una maga che vive in mezzo agli umani sa quale \u00e8, di conseguenza, la punizione per chi si fa scoprire (cio\u00e8 venir trasformati in ermellino) e ne \u00e8 completamente terrorizzata, tanto che quando lei \u00e8 in missione per l'ordine durante il festival scolastico e le sue compagne la riconoscono inizia ad agitarsi terribilmente dando il via a scene demenziali. Come ad Asakura ed Haruna, le piacciono i pettegolezzi: in un episodio si traveste addirittura da prete per carpire in confessionale il nome della ragazza di cui \u00e8 innamorato Negi.\nIl suo artefatto, nel manga, \u00e8 rappresentato da un paio di scarpe da ginnastica che le permettono di correre e saltare in maniera eccezionale e nell'anime, dopo il \"pactio\" con Negi, siglato nell'episodio 26, la si vede vestita da suora intenta a lanciare fulmini contro i demoni avversari.\nChachamaru Karakuri.\n \u00e8 un ginoide creato da Satomi Hakase (Studentessa N\u00b0 24) e Chao Lingshen (Studentessa N\u00b0 19) per Evangeline A.K. MacDowell ed alimentato sia da fonti di energia meccaniche che dalla magia (in particolare \u00e8 dotata di anima, al contrario delle altre macchine create dal duo di \"scienziate folli\").\nA dispetto del fatto che le sue parti robotiche siano evidentissime, come ad esempio le sue antenne a forma di orecchie di coniglio e la molla dalla quale trae in parte l'energia meccanica che le serve, solo Kamo e Chisame Hasegawa (Studentessa N\u00b0 25) sembrano aver realizzato la sua vera natura. Ad ogni modo, al di l\u00e0 della sua vera identit\u00e0, Chachamaru possiede un animo nascosto, sensibile ed attento ed \u00e8 la sola amica di Evangeline, oltre ad esserne \"Minister Magi\". A testimonianza di ci\u00f2, sebbene in principio il suo comportamento possa sembrare freddo e privo di emozioni, la si vede spesso compiere atti caritatevoli che l'hanno resa estremamente popolare in citt\u00e0.\nChachamaru fa anche parte dei club di Go e di cerimonia del t\u00e8, ma solo per poter meglio seguire, e servire, Evangeline e come molte altre studentesse ha una particolare simpatia per Negi. Devota alle sue creatrici, \u00e8 uno dei membri dell'esercito d'invasione marziano; in particolare si occupa di Cyber Warfare scontrandosi con Chisame Hasegawa.\nNell'anime, dopo il Pactio con quest'ultimo, siglato nell'episodio 26 (Chachamaru \u00e8 legata ad Evangeline da un \"Doll contract\", ovvero un legame di natura burattinaia/burattino), la sua potenza viene notevolmente amplificata. Il suo cognome \"Karakuri\" in giapponese significa \"meccanismo\".\nMadoka Kugimiya.\n \u00e8 la pi\u00f9 seria delle tre \"cheerleader\" della classe e fa spesso in modo che le altre due, soprattutto Sakurako, non si caccino nei guai. Le piacciono i tagliolini Gyuudon, gli accessori in argento ed \u00e8 una fan di Avril Lavigne ma odia i playboys. Rassomiglia a Motoko Aoyama di \"Love Hina\" con i capelli corti.\nOltre a far parte del gruppo delle \"cheerleader\", Madoka \u00e8 anche membro del gruppo pop della 3\u00aa A, insieme ad Ako Izumi (studentessa N\u00b0 5), Misa Kakizaki (studentessa N\u00b0 7) e Sakurako Shiina, e durante il festivale scolastico spinge Izumi ad invitare Negi in versione \"adolescente\" al concerto del loro complesso. Molto protettiva nei confronti di Ako, non ci penserebbe due volte a gettarsi in sua difesa, come dimostra durante il festival scolastico. Sembra che provi qualcosa per il Kotaro adolescente.\nNell'anime, dopo il Pactio con Negi, (26\u00ba Episodio), la vediamo vestita da \"cheerleader\", intenta a risollevare magicamente il morale delle proprie compagne di battaglia.\nK\u016b Fei.\n \u00e8 la 12\u00aa studentessa della classe. \u00c8 l'energetico, allegro e popolarissimo capitano cinese del club di Kung-fu e precedente vincitrice del Torneo di Arti Marziali dell'Istituto Mahora. Nel nuovo torneo, contro ogni aspettativa (sua compresa), riesce a battere Mana Tatsumiya (studentessa N\u00b0 18), anche se le gravi ferite riportate la costringeranno a dare forfait e ritirarsi.\nAssomiglia molto a Kaolla Suu di \"Love Hina\" ed \u00e8 anche lei membro delle \"Baka Rangers\", con il nome di \"Baka Yellow\". In tal proposito, lei stessa afferma di non potersi dedicarsi molto allo studio a causa delle sue difficolt\u00e0 di comprensione, dovute alla differenza tra i kanji della lingua giapponese e di quella cinese.\nOdia essere usata da Satomi Hakase (studentessa N\u00b0 24) e Chao Lingshen (studentessa N\u00b0 19) come cavia per i loro esperimenti. Conosce il segreto di Negi dall'operazione di salvataggio di Konoka Konoe a Ky\u014dto, e proprio dopo tale serie di avvenimenti, prende il giovane insegnante di inglese come suo apprendista di kenp\u014d, infatti, fra le altre cose \u00e8 anche campionessa di Wu-Shu, antica arte bellica cinese. La sua inflessione finale tipica \u00e8 \"-aru\". Pur non essendo una partner di Negi, fa parte del suo gruppo d'attacco contro Chao Ling Shen.\nNell'anime, dopo il Pactio con Negi nell'episodio 26, la vediamo vestita in stile cinese, intenta a combattere con due tonfa tradizionali.\nKonoka Konoe.\n \u00e8 la 13\u00aa studentessa della classe e la compagna di stanza di Asuna e Negi, nel dormitorio del Mahora Gakuen, oltre ad essere la nipote del preside dell'istituto. \u00c8 nata il 18 marzo del 1989, il suo gruppo sanguigno \u00e8 AB. Ama l'occulto e cucinare, non odia niente. \u00c8 segretaria, membro del gruppo di studio sulla preveggenza e del club di esplorazione della biblioteca.\n\u00c8 una delle migliori amiche di Asuna insieme con la nemica/amica Ayaka Yukihiro e grande sostenitrice di Negi. Essendo la nipote di Konoemon Konoe, capo dell'associazione magica del Kant\u014d, \u00e8 a sua volta dotata di grandi poteri. In generale pare che la capacit\u00e0 di Konoka sia quella di controllare la stessa energia magica. Suo padre \u00e8 il capo dell'associazione magica del Kansai ed ha sposato sua madre in un matrimonio combinato con l'obiettivo di ridurre le tensioni tra l'Est (il Kant\u014d, sede Tokyo) e l'Ovest (Il Kansai, sede Ky\u014dto); la famiglia Konoe fa parte del clan Fujiwara, il pi\u00f9 nobile ed aristocratico del Giappone, tra le cui fila, a partire dall'VIII secolo fino al XX, l'imperatore sceglieva la sua sposa (la prima a non far parte del clan Fujiwara \u00e8 l'attuale imperatrice).\nNel manga, Konoe \u00e8 anche la quarta persona con cui Negi stipula un Pactio e la sua principale caratteristica \u00e8 la magia risanatrice. Ha una forte simpatia per Setsuna Sakurazaki (studentessa N\u00b0 15), sua amica d'infanzia e \"protettrice dall'ombra\", simpatia che appare pi\u00f9 essere a carattere \"romantico\" (in chiave yuri) che altro (di per contro \u00e8 chiarissimo che Setsuna prova forti sentimenti per la sua amica, una delle ragioni per cui cerca di evitare la sua compagnia, conscia anche della infinita differenza di classe tra di loro). A testimonianza di tale rapporto, Konoka usa per la prima volta i suoi poteri proprio per salvare Setsuna, quando quest'ultima le fa scudo col suo corpo per impedire ad una freccia scagliata da un demone di ferirla. Ferita dalla freccia, Setsuna precipita dal tetto del castello sul quale le due si trovano e Konoka, pur di salvarla a sua volta, si getta insieme a lei e grazie alla sua magia arresta la loro caduta a precipizio ed in seguito cura e guarisce del tutto la ferita della giovane compagna.\nNell'anime, dopo il Pactio con Negi siglato nell'episodio ventisei, la vediamo vestita con un kimono tradizionale, mentre stringe due ventagli di carta.\nHaruna Saotome.\n \u00e8 la 14\u00aa studentessa della classe. \u00c8 la fonte di ogni pettegolezzo dell'Istituto Mahora e compagna fissa di Yue Ayase (studentessa N\u00b0 4) e Nodoka Miyazaki (studentessa N\u00b0 27). A differenza di queste ultime due, in principio non \u00e8 a conoscenza del segreto di Negi, infatti le due amiche la tengono all'oscuro di tale situazione per impedire che i suoi pettegolezzi possano mettere a repentaglio il futuro del giovane mago.\n\u00c8 nata il 18 agosto 1988, il suo gruppo sanguigno \u00e8 B. Ama la cerimonia del t\u00e8 e le scene cruente, odia i rettili e le scadenze. In ogni caso, come le altre due, anche Haruna \u00e8 membro del club di esplorazione della biblioteca e si \u00e8 prefissa come missione personale quella di riuscire a far fidanzare Negi e Nodoka, che loro lo vogliano o no. Il suo soprannome \u00e8 \"Pal\" (Haruna \u2192 Haru (abbreviazione) \u2192 Paru (assonante in giapponese) \u2192 Pal (omofono inglese) = \"amico\") ed \u00e8 anche membro del club dei manga.\nHaruna \u00e8 anche la sesta ragazza a stipulare un Pactio provvisorio con Negi, subito dopo Yue. Il suo artefatto \u00e8 il suo \"sketch book\" (blocco da disegno o da schizzi), i cui disegni si animano.\nNell'anime, dopo il Pactio con Negi siglato nell'episodio 26, la si vede vestita da pittrice, con un basco blu e un grembiule bianco e la sua fida tavolozza, con la quale \u00e8 in grado di animare i suoi disegni per utilizzarli contro i nemici.\nSetsuna Sakurazaki.\n \u00e8 la 15\u00aa studentessa della classe e uno dei personaggi pi\u00f9 atipici di tutto Negima. Esperta nel kend\u014d della scuola Shinmei di Ky\u014dto, lo stesso dojo di Motoko Aoyama di \"Love Hina\", \u00e8 amica d'infanzia di Konoka Konoe (studentessa N\u00b0 13), anche se si comporta pi\u00f9 come sua guardia del corpo che come semplice amica. Nutrendo una devozione sconfinata nei suoi confronti, oltre ad un profondo sentimento di rispetto, utilizza sempre il titolo onorifico di \"ojou-sama\" ogni qual volta le si riferisce o le parla. Dietro tali atteggiamenti, comunque, \u00e8 evidente un'affezione amorosa (in chiave yuri), tradita da pi\u00f9 eventi e situazioni. Comunque raramente comunica con Konoka preferendo proteggerla dall'ombra.\nIn verit\u00e0 Setsuna \u00e8 una hany\u014d, cio\u00e8 un demone mezzo-sangue, e per questo \u00e8 dotata di due ali bianche; inoltre, da quanto dichiarato da Evangeline \u00e8 possibile dedurre che i suoi capelli siano tinti e che indossi delle lenti a contatto per alterare il colore degli occhi e la forma della pupilla; il suo timore \u00e8 che la verit\u00e0 sulla sua natura possa farla odiare da Konoka, cosa che naturalmente non si verifica quando il suo segreto viene scoperto. In tal proposito, gli unici ad esserne a conoscenza sono Asuna, Konoka, Evangeline A.K. MacDowell, Chachamaru Karakuri e Negi; essendone Chachamaru a conoscenza, ne sono di conseguenza informate anche Chao Lingshen e Satomi Hakase.\nDopo l'incidente di Kyoto, Setsuna diventa pi\u00f9 aperta, anche con Konoka. Occasionalmente opera esorcismi con Mana Tatsumiya ed \u00e8 la terza persona con cui Negi stipula un Pactio; la sua arma abituale \u00e8 una nodachi, un tipo particolare di sciabola usata dalla cavalleria tradizionale giapponese, lunga 150\u00a0cm, di nome Yuunagi; il suo artefatto \u00e8 invece costituito da pugnali tradizionali giapponesi che pu\u00f2 comandare a suo piacere. La sua abilit\u00e0 nell'uso del ki, inoltre, le permette di creare uno shikigami, comunemente chiamato \"Chibisetsuna\", chiaramente la sua versione superdeformed.\n\u00c8 la prima a scoprire la natura non umana di Chao Lingshen, quando entra in contatto con l'artefatto \"Cassiopea\", insieme a Negi, che subito comprende non poter essere stato creato da un umano o mago. Spesso, anche contro la sua volont\u00e0, veste le orecchie da gatto, comunemente conosciute come \"nekomimi\". Nell'anime, dopo il \"Pactio\" con Negi, la vediamo indossare un mantello nero a collo alto, da cui spuntano le ali, e brandire la sua fida sciabola. Nel periodo 252 Setsuna ha stipulato un \"Pactio\" con Konoka, dopo un lungo bacio.\nDopo lo sviluppo del suo personaggio, la sua popolarit\u00e0 l'ha resa 1\u00b0 nella classifica di gradimento che viene pubblicata insieme al manga, permettendole di battere sia Makie Sasaki, che Nodoka Miyazaki. Nell'ultima classifica pubblicata, Setsuna \u00e8 attualmente in prima posizione, seguita subito dopo da Nodoka e Asuna, rispettivamente al secondo e terzo posto.\nMakie Sasaki.\n \u00e8 la 16\u00aa studentessa della classe. \u00c8 la femminile, infantile, allegra, delicata e popolarissima ginnasta ritmica della classe. Ha una forte simpatia per Negi ed \u00e8 una grande amica di Y\u016bna Akashi, Ako Izumi e Akira \u014ck\u014dchi. Anche lei, \u00e8 membro delle \"Baka Rangers\", con il nome di \"Baka Pink\", essendo la 2\u00b0 peggiore studentessa dell'intero Istituto Mahora. In classe, invece, \u00e8 la studentessa pi\u00f9 popolare del gruppo. Il suo soprannome nella ginnastica artistica \u00e8 \"l'albatross rosa\", come detto nel capitolo 56 del manga, chiaramente ispirato al \"Fenicottero di Belgorod\", Svetlana Khorkina. Inoltre, nella vita usa il suo nastro praticamente per fare qualsiasi cosa, come afferma lei stessa.\nMakie segue l'Ala Alba nel Galles, e sar\u00e0 tra le ragazze che seguiranno di nascosto il gruppo fino al portale per il mondo magico, nel quale ci finiranno per sbaglio. Insieme a Yuna, verr\u00e0 separata dagli altri a causa della distruzione del portale ad opera di Fate Averruncus, tuttavia troveranno accoglienza come cameriere presso persone amichevoli, che permetteranno loro di recasi ad Ostia per l'anniversario della fine della guerra. E qui si riuniranno a tutte le loro compagne.\nNell'anime, dopo il Pactio con Negi siglato nell'episodio 26, la vediamo avvolta in un costume da ginnastica artistico/ritmica, mentre agita il suo fido nastro rosa come se fosse una frusta.\nMakie doveva inizialmente ricoprire il ruolo di Konoka Konoe come miglior amica della protagonista. Sasaki \u00e8 una nota marca di attrezzi per la Ginnastica Ritmica.\nSakurako Shiina.\n \u00e8 la 17\u00aa studentessa della classe. \u00c8 la pi\u00f9 allegra delle tre \"cheerleader\" della classe, oltre a far parte del club di lacrosse. Insieme con le gemelle Fuuka e Fumika Narutaki forma il trio delle ragazze iperattive della classe. Sakurako adora il karaoke, i suoi gattini e i biscotti. Come hobby, Sakurako adora scommettere e riesce a vincere le sue scommesse la maggior parte delle volte, traendone un grande profitto. Inoltre, per molto tempo \u00e8 stata compagna di classe di Asuna Kagurazaka e Ayaka Yukihiro, motivo per il quale conosce le due ragazze molto bene.\nNell'anime, dopo il Pactio con Negi siglato nell'episodio 26, la si vede vestita da \"cheerleader\", intenta a risollevare magicamente il morale delle proprie compagne.\nMana Tatsumiya.\n \u00e8 la 18\u00aa studentessa della classe e la miko della classe 3\u00b0 A. Lavora part-time al tempio Tatsumiya e come esorcista mercenaria, talvolta in compagnia di Setsuna.\nScopre il segreto di Negi a Ky\u014dto, anche se era gi\u00e0 a conoscenza dell'esistenza dei maghi, essendo una \"ministra magi\". All'apparenza, infatti, fa parte del club di biathlon solo in quanto innamorata del capitano di tale associazione, ma in realt\u00e0 probabilmente la sua \u00e8 solo una copertura e il suo vero amore era una mago che ha perso la vita in passato, come nota Chamo nel manga, osservando la fotografia nel pendente di Mana, da cui la ragazza non si separa mai. Inoltre, Mana porta sempre con s\u00e9 la carta del suo Pactio, che probabilmente le permette di evocare le sue pistole.\nDurante il festival del Mahora Gakuen, la vediamo schierata con Chao Lingshen e quando combatte rivela una particolare ed ovvia predilezione per il combattimento a distanza, anche se riesce a cavarsela anche nei duelli a breve distanza, spesso usando a sua difesa alleate particolarmente abili nelle arti marziali, come Setsuna o K\u016b Fei. Le piace combattere contro quelli che sono reputati forti, e nello scontro finale del torneo, combatter\u00e0 contro Kaede Nagase, concludendo con un pareggio. Dopo la distruzione del portale, lei e Takamichi sono stati chiamati nel mondo magico (prima che il portale venisse completamente chiuso) per trovare i dispersi e dare la caccia a Fate.\nSulla sua carta \u00e8 riportato il nome \"Arcana Mana\" e non \"Tatsumiya Mana\" ed il numero d'indice \u00e8 \"I\", inoltre tale carta differisce da quelle create da Negi. Nell'anime, dopo il Pactio con Negi, siglato nell'episodio 26, la si vede avvolta in un succinto abito di pelle, mentre imbraccia un grosso fucile di precisione.\nChao Lingshen.\n \u00e8 la 19\u00aa studentessa della classe e il genio dell'Istituto Mahora. Ricchissima ragazza, apparentemente cinese, \u00e8 la migliore amica di Satomi Hakase (Studentessa N\u00b0 24) insieme alla quale ha creato Chachamaru Karakuri, ed \u00e8 la proprietaria del Chao Bao Zi, il \"ristorante\" dove lavorano la stessa Chachamaru, Satsuki Yotsuba e K\u016b Fei, oltre a far parte di numerosi altri club scolastici, compresi alcuni di livello universitario. Nonostante ci\u00f2, le sue origini rimangono per buona parte del manga misteriose. Per sua stessa ammissione, Chao non \u00e8 una maga e non \u00e8 dotata di poteri magici, n\u00e9 \u00e8 in grado di controllare l'energia latente del ki, tuttavia non per questo \u00e8 meno pericolosa degli altri maghi presenti nel Mahora, tant'\u00e8 che la stessa Evangeline A.K. MacDowell la definisce una persona malvagia, sebbene in modo differente dal suo.\nRimasta in ombra per buona parte della serie, Chao diventa protagonista durante il festival del Mahora Gakuen, in quanto principale sponsor ed organizzatrice del Torneo di Arti Marziali dell'Istituto Mahora, in realt\u00e0 una copertura montata ad arte per riuscire a raccogliere prove pubbliche dell'esistenza dei maghi, da fornire in pasto all'opinione pubblica. Contro di lei, per fermarla, si muoveranno a turno i diversi maghi che fanno parte del comitato scolastico, aiutati di volta in volta dalle studentesse che ruotano intorno a Negi e dallo stesso insegnante bambino quando il torneo di arti marziali si sar\u00e0 concluso. \u00c8 proprio al termine di questa fase che si apprende come in realt\u00e0 Chao provenga da Marte, da un'epoca futura in cui il pianeta rosso sar\u00e0 stato reso abitabile. Inoltre, sempre durante questo confronto si apprende come il suo obiettivo sia quello di modificare il suo stesso futuro agendo sull'era attuale; contestualmente, dichiara anche di essere una discendente di Negi e lo invita ad unirsi a lei nella sua operazione. Avendo ricevuto un rifiuto, porta avanti il suo piano come stabilito, sconfiggendo il comitato dei maghi e svelando al mondo intero l'esistenza dell'Inner World, il mondo segreto gestito dai maghi e fino ad allora sconosciuto alla popolazione mondiale. Tuttavia, Negi &amp; Co. riescono a ritornare indietro nel tempo grazie al cassiopeia, spingendola a modificare i suoi piani, fino a costringerla ad uno scontro diretto. Dopo aver facilmente battuto Asuna e Setsuna, ed aver sconfitto Takahata, viene sfidata a duello da Negi, dal quale verr\u00e0 sconfitta. Riconciliatasi con Negi e con le sue compagne, Chao torna nel suo tempo, non prima di aver consegnato al suo antenato un libro con l'albero genealogico della sua famiglia, che contiene quindi anche il nome della futura compagna del professore.\nKaede Nagase.\n \u00e8 la 20\u00aa studentessa della classe e kunoichi del clan Koga. Calma e gentile, Kaede \u00e8 un membro delle \"Baka Rangers\", con il nome di \"Baka Blue\". \u00c8 anche una delle prime ragazze a scoprire il segreto di Negi, quando lo rincuora dopo il primo scontro con Evangeline A.K. MacDowell, durante il quale il mago se l'era cavata per un soffio e solo grazie al provvidenziale intervento di Asuna Kagurazaka ed al suo potere di neutralizzazione della magia. Da allora ne diventa anche maestra, anticipando cos\u00ec le lezioni di K\u016b Fei.\nDurante il viaggio a Kyoto, partecipa all'operazione di salvataggio di Konoka e in seguito, nel torneo di Arti Marziali dell'Istituto Mahora, supera agevolmente le qualificazioni, finendo con l'affrontare nelle semifinali il Colonnello Sanders, contro il quale a nulla varr\u00e0 la sua abilit\u00e0 nel creare una serie di doppi ombra. Al termine del Torneo, la si vedr\u00e0 accettare Kotaro come suo allievo ed intervenire insieme al gruppo d'attacco contro Chao Lingshen.\nSar\u00e0 membro dell'Ala Alba, che seguir\u00e0 nel mondo magico, e vi si perder\u00e0 insieme agli altri per via della distruzione del portale.\nSi ritrover\u00e0 insieme a Konoka, svolgendo \"lavoretti\" a favore dei villaggi che incontrano (come la caccia ai draghi), finch\u00e9 non si riuniranno prima con Setsuna e Asuna, poi con tutti gli altri. Stipula un pactio con Negi, ottenendo come artefatto un largo mantello capace di rendersi invisibile e con all'interno una vera e propria casa, con tutti i confort. Attualmente sta cercando, insieme a Setsuna, Chachamaru, Asakura, Sayo, Ku e Haruna, un portale che permetta loro di tornare sulla Terra. E le loro indagini le hanno condotte alle rovine dell'antica Ostia, dove Fate tiene prigioniere Asuna e Anya.\nNell'anime, dopo il Pactio con Negi, siglato nell'episodio 26, la si vede avvolta in uno sgargiante abito rosso, in stile cinese, mentre brandisce una shuriken di proporzioni colossali.\nChizuru Naba.\n \u00e8 la 21\u00aa studentessa della classe, dal carattere calmo e materno. Fra tutte le ragazze della 3\u00aa A \u00e8 probabilmente la pi\u00f9 matura. \u00c8 una persona gentile con tutti, volontaria al centro di assistenza cittadino e membro del club di astronomia. In alcune situazioni tuttavia pu\u00f2 diventare spaventosa (pur conservando sempre un dolce sorriso) e farsi rispettare da tutti. Le sue compagne di stanza sono Ayaka Yukihiro, per cui ha un'ammirazione e devozione sconfinata, e Natsumi Murakami, che tratta da sorella minore. A loro si aggiunger\u00e0 successivamente Kotaro che Chizuru far\u00e0 passare per fratello di Natsumi per non aver problemi con Ayaka, assurgendo al ruolo di \"grande sorella\" pi\u00f9 o meno come Asuna con Negi.\nNell'anime, dopo il Pactio con Negi, siglato nell'episodio 26, la si vede vestita con un lungo abito, che dissimula la sua vera forza. Il patto con Negi le procura il controllo sulle stelle e sulla luce in genere.\nFuuka Narutaki.\n \u00e8 la 22\u00aa studentessa della classe. \u00c8 la maggiore delle due gemelle Narutaki, oltre ad essere la pi\u00f9 dinamica, sempre alla ricerca di spunti e stimoli nuovi che possano mettere in risalto la sua dote pi\u00f9 evidente: la capacit\u00e0 di cacciarsi sempre nei guai. Insieme alla gemella Fumika, la si vede spesso gironzolare intorno a Kaede Nagase e le tre formano insieme un trio del tutto atipico, ma affiatato.\nInsieme a Fumika, Fuuka fa parte del club di escursionismo e, nel manga, prende parte alla guerra che si scatena fra i maghi e Chao Lingshen, durante l'ultimo dei tre giorni del Mahora Festival.\nNell'anime, dopo il Pactio con Negi, siglato nell'episodio 26, la si vede insieme a sua sorella, mentre mette in pratica gli insegnamenti di Kaede nella tecnica ninja dello sdoppiamento.\nFumika Narutaki.\n \u00e8 la 23\u00aa studentessa della classe. \u00c8 la minore delle due gemelle Narutaki, oltre ad essere la pi\u00f9 posata. Trascorre la maggior parte del suo tempo nel tentativo di dissuare Fuuka dal portare avanti le sue idee bizzarre, sebbene i suoi sforzi sovente siano del tutto vani.\nInsieme a Fuuka, la si vede spesso gironzolare intorno a Kaede Nagase e le tre formano insieme un trio del tutto atipico, ma affiatato. Inoltre, e sempre insieme alla gemella, Fumika fa parte del club di escursionismo e, nel manga, prende parte alla guerra che si scatena fra i maghi e Chao Lingshen, durante l'ultimo dei tre giorni del Mahora Festival.\nNell'anime, dopo il Pactio con Negi, siglato nell'episodio 26, la si vede insieme a sua sorella, mentre mette in pratica gli insegnamenti di Kaede nella tecnica ninja dello sdoppiamento.\nSatomi Hakase.\n \u00e8 la 24\u00aa studentessa della classe e l'esperta di robotica del Fuuka Gakuen. \u00c8 la migliore amica di Chao Lingshen, oltre ad essere la creatrice di Chachamaru. \u00c8 anche un membro del club di robotica e del Jet Propulsion society dell'istituto Mahora. Quello che non sa lei lo sa Chao Lingshen e viceversa.\nPassa buona parte del suo tempo ad occuparsi di Chachamaru ed il suo attuale progetto di ricerca principale \u00e8 riuscire a coniugare Scienza e Magia. Poich\u00e9 controlla la memoria di Chachamaru, deve essere a conoscenza del segreto di Negi, ma tutta la sua devozione \u00e8 rivolta a Chao. Infatti, aiuta quest'ultima in qualunque cosa e insieme a lei allestisce il Torneo di Arti Marziali del Mahora Gakuen. \u00c8 la vice-leader dell'armata d'invasione marziana e sar\u00e0 lei a portare a termine l'incantesimo finale, anche dopo la sconfitta di Chao Ling Shen.\nNell'anime, dopo il \"Pactio\" con Negi, siglato nell'episodio 26, la vediamo indossare il suo fido camice bianco, e sulla schiena una specie di zaino da cui fuoriescono due grosse braccia meccaniche, che decuplicano la forza dei suoi colpi.\nChisame Hasegawa.\n \u00e8 la 25\u00aa studentessa della classe. \u00c8 una maniaca del computer e conduce una doppia vita: in pubblico seria e posata, ma nella vita privata diventa Miss Chiu, la pi\u00f9 popolare Idol della rete. Maniaca del cosplay, ama ritoccare le sue foto sexy e pubblicarle sul suo sito web a favore dei suoi fan. Per altro, in principio le sole persone che conoscono la sua doppia vita sono Negi Springfield, Kotaro, Kazumi Asakura, Ayaka Yukihiro e Makie Sasaki. Scontrosa e dotata di uno spiccato cinismo, odia in particolare Chachamaru Karakuri, Mana Tatsumiya, le gemelle Fuuka e Fumika Narutaki, K\u016b Fei, Chao Lingshen, Evangeline A.K. McDowell, Kaede Nagase, Zazie Rainyday e soprattutto Negi, persone che considera folli a causa della loro peculiare apparenza o dei loro modi di fare spesso incomprensibili e al limite del razionale. In realt\u00e0, ha un fortissimo terrore di essere a sua volta pazza a causa del suo hobby, fatto che lei nega a s\u00e9 stessa, ma che si rivela evidente durante il Cosplay Contest durante il quale va in panico totale una volta di fronte al pubblico.\nAl torneo di Arti Marziali, col semplice ragionamento, si rende conto di come Negi sia un mago e suo malgrado cerca di aiutare lui e gli altri maghi, contrastando con le misere forze a disposizione il tentativo di Chao Lingshen di rivelare la verit\u00e0 sui maghi attraverso la rete. Lo fa siglando un Pactio con Negi, che le permette di viaggiare con la magia dentro internet, e sfrutter\u00e0 tale potere per impedire a Chao di diffondere nel web le prove sull'esistenza dei maghi.\nNonostante sia un po' recalcitrante, alla fine parte insieme all'Ala Alba per il mondo magico: qui si perde come tutti gli altri a causa della distruzione del portale. Viene ritrovata da Negi e Chachamaru, li seguir\u00e0 nella ricerca degli altri e finir\u00e0 per diventare una preziosa consigliera per Negi, soprattutto durante l'allenamento con Rakan, durante il quale Chisame si accorge di volere veramente bene al suo piccolo professore. Nell'anime, dopo il Pactio con Negi, siglato nell'episodio 26, la vediamo vestita da idol, con un vestitino rosa e un grembiule bianco, con tanto di cappello di paglia con nastro in tinta. Brandisce una bacchetta magica che lancia un raggio a forma di cuoricini rosa.\nEvangeline A.K. McDowell.\n, il cui nome per esteso \u00e8 Evangeline Athanasia Katherine \"Kitty\" McDowell, \u00e8 la 26\u00aa studentessa della classe, ed \u00e8 in realt\u00e0 una vampira, uno Shinso per la precisione, di origine scozzese.\n\u00c8 nata durante la guerra dei cent'anni, mutata in non-morto all'et\u00e0 di dieci anni e sconfitta ed imprigionata da Nagi Springfield, padre di Negi, nell'Istituto Mahora, quindici anni prima degli eventi attuali. A causa di tale maledizione, Evangeline \u00e8 confinata all'interno del Mahora Gakuen e non pu\u00f2 in alcun modo allontanarsene, a meno che non beva il sangue di Negi, discendente diretto del Master che la imprigion\u00f2, o che il preside dell'Accademia non firmi un permesso speciale ogni cinque secondi, per garantire la sua libert\u00e0 provvisoria. \u00c8 una maga potentissima, specializzata in magie di ghiaccio, ed \u00e8 temuta anche dal preside dell'istituto Mahora. Anche priva dei suoi poteri \u00e8 un avversario potentissimo, come dimostra lo scontro con Setsuna durante il Torneo del Mahora Gakuen. \u00c8 anche il primo avversario di rilievo di Negi.\nLe sole persone che conoscono davvero Evangeline sono Chachamaru e Chachazero. Adora giocare a Go, cos\u00ec come anche la cerimonia del t\u00e8, a tal punto da far parte del club relativo insieme a Chachamaru. Nei riguardi di Negi Springfield, figlio del suo peggior nemico, Evangeline prova sentimenti contrastanti. Da un lato lo vede come uno strumento per riacquisire la libert\u00e0 perduta, dall'altro sembra attratta dagli atteggiamenti del giovane mago, a tal punto da accettarlo come suo apprendista.\nNei quarti di finale del Grande Torneo delle Arti Marziali, organizzato da Chao Lingshen, si lascia sconfiggere da Setsuna.\nMa durante il tentativo di Chao di svelare l'esistenza della magia al mondo, Evangeline si limita ad assistere agli eventi, avendo stipulato un patto di neutralit\u00e0 con Chao. Nell'anime, dopo il Pactio con Negi, siglato nell'episodio 26, la vediamo indossare un succinto abito nero e il suo fido mantello.\nNodoka Miyazaki.\n \u00e8 la 27\u00aa studentessa della classe. Grande appassionata di libri, \u00e8 membro del club di esplorazione della biblioteca ed \u00e8 soprannominata da tutti \"Honya-chan\", \"la libraia\". Dopo che Negi la salva da una brutta caduta (evento che si ripete a causa della sua abitudine di portare troppi libri insieme), Nodoka, che in generale ha paura dei ragazzi, comincia ad innamorarsi di lui. Nodoka \u00e8 anche la seconda studentessa con cui Negi stabilisce un Pactio ed il suo artefatto magico \u00e8 un diario (\"Ejus diarium\") che le permette di leggere i pensieri altrui. Sulla carta del \"Pactio\" che rappresenta il suo legame con Negi, compaiono i seguenti titoli: retorica, grammatica, filosofia, aritmetica, geometria, astronomia e musica, ossia le sette materie delle Arti liberali.\nCome tutte le sue compagne, si perde nel mondo magico a causa della distruzione del portale, venendo ritrovata da una squadra di cacciatori di tesori, di cui entra a far parte. Quando poi vengono attaccati da alcuni mercenari assoldati apposta per dare la caccia al gruppo di Negi, viene soccorsa prima da Setsuna e Kaede, e poi da Asuna e Negi. Negi la salva e cos\u00ec Nodoka pu\u00f2 riunirsi, insieme ai suoi nuovi amici, ai membri dell'Ala Alba.\nNell'anime, dopo il \"Pactio\" con Negi, siglato nell'episodio 26, la si vede indossare un buffo vestito bianco, dotato di cappuccio con le orecchie e di uno zaino a forma di coniglio di peluche.\nNatsumi Murakami.\n \u00e8 la 28\u00aa studentessa della classe. Fa parte del club di teatro, adora recitare, ma odia il suo corpo poco maturo. All'interno del dormitorio dell'istituto Mahora, condivide la stanza con Chizuru Naba e Ayaka Yukihiro, oltre che con Kotaro, il quale su suggerimento di Chizuru viene fatto passare proprio come suo fratello.\nQuando l'Ala Alba giunge nel Galles, dal quale partir\u00e0 per recarsi nel mondo magico, Natsumi li segue di nascosto, e per sbaglio finir\u00e0 anche lei nell'altra dimensione, insieme ad Akira, Ako, Yuna e Makie. Dispersa nel mondo magico a causa della distruzione del portale, si ritrover\u00e0, insieme ad Akira e Ako, costretta a lavorare come cameriera per saldare dei debiti. Negi e Kotaro le troveranno e combatteranno in un'arena per ottenere il denaro necessario a riscattare lei e le sue due amiche.\nAyaka Yukihiro.\n \u00e8 la 29\u00aa studentessa della classe. Ricca e snob rappresentante di classe, secondogenita della famiglia Yukihiro, Ayaka \u00e8 l'unica ad essere in grado di tenere a bada la 3\u00b0A. Amica d'infanzia di Asuna Kagurazaka, \u00e8 legata a quest'ultima da un rapporto conflittuale di odio e amore. Inoltre, ha una forte infatuazione per Negi che \u00e8 convinta necessiti di una figura materna. Dietro a questo atteggiamento molto protettivo, in realt\u00e0 si nasconde una profonda ferita dovuta alla sua infanzia, quando cio\u00e8 sua madre perse il fratellino da lei tanto atteso.\nNella scuola, oltre ad essere la rappresentante della classe 3\u00b0 A, Ayaka \u00e8 membro del club di equitazione e di ikebana ed \u00e8 compagna di stanza di Natsumi Murakami e Chizuru Naba. Nell'anime, dopo il pactio con Negi, siglato nell'episodio 26, la si vede vestire un lungo abito blu in stile vittoriano, e il suo potere sembra essere lo \"sfondo floreale\".\nSatsuki Yotsuba.\n \u00e8 la 30\u00aa studentessa della classe e la sola ragazza in sovrappeso della classe 3\u00b0 A, fattore questo che tradisce il suo amore quasi viscerale per la buona cucina. Tant'\u00e8 che adora cucinare e fa parte del club relativo. Satsuki \u00e8 anche la cuoca ufficiale del Chao Bao Zi, il ristorante gestito da Chao Lingshen. Per il suo carattere sempre disponibile e per il suo modo di fare simile a quello di una matrona che sa il fatto proprio, Satsuki \u00e8 anche una delle persone pi\u00f9 rispettate dell'intero istituto Mahora.\nDurante il festival del Mahora rester\u00e0 in disparte, tuttavia aiuter\u00e0 Takamichi a fuggire dalla prigione in cui l'aveva rinchiuso Chao subito dopo lo scontro al torneo tra il professore e Negi. Nell'anime, dopo il Pactio con Negi, siglato nell'episodio 26, la vediamo nei suoi comodi abiti da cuoca, all'interno del suo carro-ristorante, intenta a sfornare manicaretti che delizieranno i nemici, mettendoli al tappeto.\nZazie Rainyday.\n \u00e8 la 31\u00b0 e pi\u00f9 misteriosa studentessa della 3\u00aa A. Di lei, non si sa nulla e per contro Zazie non parla quasi mai. \u00c8 sempre accompagnata dal suo uccellino. \u00c8 nel club di prestidigitazione e membro del club acrobatico e del \"Nightmare Circus\". Ha una lacrima dipinta sulla sua guancia sinistra ed una linea verticale sulla parte destra del viso. Il suo regalo d'addio per Chao Ling Shen \u00e8 un draghetto, il che \u00e8 esplicativo sulle sue origini.\nNell'anime, dopo il Pactio con Negi, siglato nell'episodio 26, la si vede vestita da giullare, in equilibrio sul ramo di un albero, intenta a lanciare sciami di carte da gioco affilate come rasoi verso i nemici.\nPersonaggi dell'Istituto Mahora.\nKonoemon Konoe.\n \u00e8 il preside dell'istituto Mahora e il nonno di Konoka Konoe. \u00c8 lui che assegna Negi ad Asuna e Konoka ed \u00e8 il capo dell'Associazione Magica del Kanto. Il suo \"Hobby\" \u00e8 organizzare Honyai, ossia incontri a scopo matrimoniale, in particolare per sua nipote. La ragione di questa specifica attenzione \u00e8 dovuta all'importanza che ha Konoka per l'equilibrio tra Est ed Ovest. Ad esempio uno dei pi\u00f9 riusciti \u00e8 quello tra sua figlia e il capo dell'Associazione Magica del Kansai, il padre di Konoka, che ha permesso di ridurre la tensione tra le due controparti. Sfortunatamente, molte tensioni persistono e molti a Ky\u014dto sono contrari a questa pacificazione come Chigusa Amagasaki. Ragion per cui affida a Negi il compito di recapitare una lettera di pace in occasione del viaggio scolastico della 3\u00b0A. Quando Amagasaki rapisce Konoka dal Quartier Generale dell'Associazione Magica del Kansai, il preside invia Evangeline e Chachamaru come rinforzo. \u00c8 doppiato in giapponese da Mahito Tsujimura.\nTakamichi T. Takahata.\n, o Takahata-sensei, \u00e8 l'insegnante titolare della 2\u00aa A che Negi sostituisce all'Accedemia Mahora. Takahata \u00e8 uno degli amici di Nagi e membro regolare della sua compagnia (di cui comunque gi\u00e0 faceva parte), da quando il suo maestro resta ucciso davanti ad Asuna bambina. \u00c8 molto forte in combattimento ma Negi riesce comunque a sconfiggerlo nel 1\u00ba turno del torneo di Arti Marziali dell'istituto Mahora, anche se, come sottolinea Evangeline, se si fosse trattato di un vero combattimento, non sarebbe durato 10 secondi. Takahata rassomiglia molto a Seta di \"Love Hina\". \u00c8 doppiato in giapponese da Norihiro Inoue.\nShizuna Minamoto.\n \u00e8 la consigliera scolastica di Negi. \u00c8 anche la responsabile dell'infermeria della scuola. Apparentemente tra lei e Takamichi esiste una relazione non ben specificata. \u00c8 doppiata in giapponese da Kikuko Inoue.\nNitta \"il Demone\".\nNitta \"il Demone\" \u00e8 il responsabile delle attivit\u00e0 extradisciplinari dell'Istituto Mahora ed \u00e8 temuto da tutte le studentesse. La punizione tipica che assegna \u00e8 in ginocchio in un luogo pubblico per ore, come nel caso del \"Love-Love Kiss Game\" organizzato da Kazumi Asakura.\nSakura Mei e Takane D. Goodman.\n e sono due membri del Magic Security Committee dell'Istituto Mahora. Sakura Mei ha un'alta \"sensibilit\u00e0\" sulla presenza di attivit\u00e0 magiche mentre Takane D. Godman \u00e8 in grado di evocare ed usare le ombre come soldati e per combattere. Partecipano al Torneo di Arti Marziali dell'Istituto Mahora per controllare le attivit\u00e0 di Chao Lingshen ma entrambe vengono eliminate: Sakura da Kotaro al primo turno e Takane da Negi al secondo turno. Accompagnano Asuna Kagurazaka &amp; Co nell'operazione di ricerca e salvataggio del prof. Takahata e di Chibi-Setsuna nella base di Chao Lingshien.\nCocone Fatima Rosa.\n \u00e8 la compagna di Misora Kasuga ed \u00e8 dotata di poteri telepatici. Come lei veste con l'abito da suora ed \u00e8 un adepto del clan dei maghi anche se altri suoi poteri sono sconosciuti.\nEiko.\nEiko \u00e8 una liceale del 2\u00ba anno del Mahora Gakuen (St. Ursula Institute). Fa la sua prima apparizione in occasione della sfida di dodgeball con la 2\u00aa A. \u00c8 la leader della classe e della squadra del \"Giglio Nero\". Visto il grande successo che il personaggio ha ottenuto, \u00e8 riproposta spesso nel corso della serie da Akamatsu in apparizioni cameo o con un ruolo pi\u00f9 attivo, come nell'episodio dedicato a Mana Tatsumiya e ad Ako Izumi.\nPersonaggi di Kyoto.\nEishun Konoe.\n \u00e8 il padre di Konoka Konoe e capo dell'Associazione Magica del Kansai. Durante la sua giovinezza, fu compagno d'avventure di Nagi Springfield e insieme combatterono in una guerra tra maghi 20 anni prima degli eventi attualmente narrati in Negima, guerra di cui Eishun porta molte cicatrici sul corpo. Non ha detto nulla a Konoka sul suo passato e sui suoi poteri, augurandosi che la figlia potesse avere un'esistenza normale e per proteggerla l'ha mandata a studiare all'Istituto Mahora con Setsuna Sakurazaki come sua guardia del corpo.\nChigusa Amagasaki.\n \u00e8 un'incantatrice ying-yang dell'Associazione Magica del Kansai. Nutre un profondo odio per il Kant\u014d a causa della guerra scoppiata 20 anni prima degli eventi attualmente narrati in \"Negima\" e durante la quale i suoi genitori rimasero uccisi. Cerca quindi di impedire la riappacificazione fra l'Associazione Magica del Kant\u014d e quella del Kansai e, per far ci\u00f2, cerca di rapire Konoka per risvegliare il \"Ryoumen Sukunanokami\" tramite l'immenso potere della ragazza ed ottenere cos\u00ec la sua vendetta. Assume tre mercenari per aiutarla nel suo piano: Kotaro, Tsukuyomi e \"Fate Averruncus\". Pur riuscendo ad evocare il demone, viene facilmente sconfitta da Evangeline A.K. MacDowell. \u00c8 attualmente sotto custodia dell'Associazione Magica del Kansai. Il suo nome \u00e8 quello di una delle assistenti dell'autore Ken Akamatsu.\nKotaro Inugami.\n, conosciuto nell'Istituto Mahora come Kotaro Murakami, \u00e8 uno dei tre mercenari assunti da Amagasaki. \u00c8 uno y\u014dkai, esattamente come Setsuna, oltre ad essere un esperto nel combattimento corpo a corpo magico e nel ninjutsu ed in grado di evocare cani ai suoi ordini. Inizialmente disprezza Negi accusandolo di debolezza e codardia a causa dell'abitudine dei maghi occidentali di lasciar combattere i propri minister. Tuttavia cambia opinione quando Negi lo sconfigge sia nel combattimento magico che nel corpo a corpo. Cerca una rivincita quando Negi \u00e8 impegnato nel tentativo di salvare Konoka, ma il combattimento \u00e8 interrotto dall'intervento Kaede Nagase.\nPreso i custodia dall'Associazione Magica del Kansai, fuggir\u00e0 per avvertire Negi del pericolo della comparsa del Barone Wilhelm. Sconfigger\u00e0 il barone insieme a Negi, di cui diventer\u00e0 amico. Attualmente vive nella stanza di Chizuru Naba, Ayaka Yukihiro e Natsumi Murakami, della quale ha adottato il cognome. Dopo l'eliminazione dal Torneo delle Arti Marziali organizzato da Chao Lingshen, Kotaro decider\u00e0 di prendere lezione di combattimento da Kaede. Combatter\u00e0 con Negi nella battaglia contro l'esercito di Chao, andr\u00e0 con lui nel Mondo Magico, e verr\u00e0 separato dagli altri a causa della distruzione del portale. Ricongiuntosi con parte del gruppo, parteciper\u00e0 con Negi ad un torneo a Ostia per riscattare Ako, Natsumi e Akira.\nTsukuyomi.\n \u00e8 una spadaccina Shinmeiryuu della tecnica a due spade e una dei tre mercenari assunti da Amagasaki. Ammira Setsuna, che chiama sempai ed adora il cosplay, in particolare lo stile Gothic Lolita.\nA Kyoto il combattimento con Setsuna \u00e8 interrotto da Mana Tatsumiya e K\u016b Fei e dopo che Evangeline sconfigge il demone \"Ryoumen Sukunanokami\", evocato da Amagasaki, Tsukuyomi si ritira insieme con gli altri mercenari. Rientrer\u00e0 in scena nel mondo dei maghi al servizio di Fate. Tsukuyomi \u00e8 una maniaca degli scontri, e sembra provare una sorta di estasi (pure con valenze sessuali) quando combatte.\nFate Averruncus.\n, il cui vero nome \u00e8 Tertium, \u00e8 uno dei tre mercenari assunti da Amagasaki. Arrivato in Giappone da Istanbul, \u00e8 un ragazzino esperto sia in magia occidentale che orientale ed \u00e8 molto pi\u00f9 addestrato e preparato di Negi. Le ragioni per cui aiuta Amagasaki non sono chiare, sebbene sia evidente che non sia per la paga da mercenario.\nForse non \u00e8 neppure un essere umano, dato che a Kyoto viene sconfitto da Evangeline, la quale ammette che probabilmente il corpo di Fate \u00e8 solo una marionetta.\nRiappare nel mondo magico quando distrugge il portale che collega questo mondo a quello normale, provocando la dispersione del gruppo di Negi. In seguito ad Ostia si presenter\u00e0 a Negi, proponendogli di tornarsene tranquillo nel suo mondo e di non interferire pi\u00f9 con i suoi piani (in realt\u00e0 voleva sigillare con un artefatto il potere di Negi e impadronirsi di Asuna, cosa quest'ultima che gli riesce).\nPer i piani di Fate, Asuna \u00e8 fondamentale, e dopo averla catturata, intende risvegliarne la memoria. In seguito si scoprir\u00e0 che Fate appartiene ad una misteriosa organizzazione chiamata Kosmos Entelechia, che per ragioni sconosciute vuole distruggere il mondo magico ed \u00e8 la responsabile della grande guerra tra maghi scoppiata venti anni prima.\nFate ha cinque ragazze come ministra magi: Shirabe, Homura, Shiori, Koyomi e Tamaki, a lui fedelissime e che tratta in maniera molto corretta. I piani di Fate sono misteriosi: interrogato da Tsukuyomi, sua alleata, afferma di voler salvare il mondo normale e per questo cerca il pi\u00f9 possibile di non fare vittime tra gli abitanti di quest'ultimo, perch\u00e9 altrimenti, a suo dire, non starebbe pi\u00f9 dalla parte della giustizia.\nPersonaggi del Galles.\nNagi Springfield.\n, conosciuto come il \"Thousand Master\", \u00e8 un mago leggendario che si suppone conosca 1000 incantesimi ed \u00e8 il padre di Negi Springfield. Altra possibile spiegazione del suo nome \u00e8 l'aver stipulato un Pactio con pi\u00f9 di 1000 differenti ragazze (anche se questa possibilit\u00e0 \u00e8 poco fondata visto che successivamente viene detto che la sua tecnica di combattimento rendeva superfluo l'avvalersi di minister) ma la motivazione comunemente ritenuta pi\u00f9 efficace \u00e8 relativa alla potenza degli incantesimi, 1000 volte pi\u00f9 potenti del normale, come dimostra la maledizione inflitta ad Evangeline A.K. McDowell. La sua modalit\u00e0 di combattimento \u00e8 di \"spadaccino magico\" ossia in grado di usare in maniera combinata combattimenti corpo a corpo ed incantesimi. Nagi ed suoi amici (Eishun, padre di Konoka, Takamichi, 'Sanders', Gatou, Jack Rakan e il misterioso Zect) formarono un gruppo denominato Ala Rubla e combatterono in una guerra tra maghi di natura sconosciuta quando lui aveva 15 anni, 20 anni prima degli avvenimenti correnti in \"Negima\".\nDopo la guerra, Nagi divenne famoso per i suoi atti eroici ed ebbe il soprannome di \"Thousand Master\". Scomparve 10 anni prima degli attuali avvenimenti, nel 1993, lo stesso anno di nascita di Negi. Nessuno sa cosa gli sia accaduto ma generalmente si assume che sia morto. Quando Negi era un bambino non credeva alla storia della morte di suo padre ed era convinto che se lui si fosse trovato in pericolo, Nagi sarebbe tornato per aiutarlo, ed a tal fine, cerc\u00f2 di mettersi nei guai proprio per richiamare su di s\u00e9 l'attenzione del padre. Ed effettivamente, quando 6 anni prima degli eventi attuali i demoni attaccarono il villaggio dove Negi e Nekane vivevano, Nagi torn\u00f2 davvero per salvarli sconfiggendo i nemici. In quell'occasione don\u00f2 a Negi il suo bastone. Nel capitolo 54 viene introdotta per la prima volta la relazione esistente tra Nagi ed Asuna che, come verr\u00e0 raccontato molto pi\u00f9 avanti, \u00e8 una principessa che lui e la sua compagnia avevano il compito di proteggere.\nAlbert Chamomile.\n, comunemente chiamato , \u00e8 un ermellino ladro-maniaco di biancheria femminile che Negi ha aiutato quando aveva 5 anni in Galles. Si presenta come inviato da Nekane in aiuto di Negi ma, come si scopre subito, in realt\u00e0 \u00e8 fuggito ai rigori della legge dopo aver rubato oltre 2000 capi di biancheria intima femminile. Infatti, qualora fosse il \"famiglio\" di un mago, non potrebbe essere incriminato per le sue colpe, ruolo che riesce ad ottenere convincendo Negi con una storia strappalacrime sulla sorella.\nPoich\u00e9 una delle punizioni date a i maghi \u00e8 essere trasformati in ermellino, \u00e8 lecito chiedersi se Kamo non sia un mago a sua volta. Si tratta comunque di un buon acquisto visto che, a parte il suo lato maniacale, si rivela essere un ottimo consigliere per Negi.\nDa quando Asakura Kazumi scopre il segreto di Negi, spesso i due complottano insieme per ricavare un reciproco beneficio dalle \"doti\" del giovane mago. Ad esempio, Kamo convince Asakura a conservare il segreto di Negi e distruggere le prove esistenti, promettendole informazioni per i suoi scoop e collaborazione; inoltre insieme organizzano il \"Kiss-Kiss Game\" che frutter\u00e0 loro audience con la trasmissione, molti \"meal-ticket\" con le scommesse e molte carte generate dal Pactio.\nAnya Yurievna Kokolova.\n \u00e8 un'amica d'infanzia di Negi e la sola diplomatasi con lui di cui si conosca il nome, inviata per il suo apprendistato come indovina a Londra. \u00c8 un anno pi\u00f9 grande di Negi ed \u00e8 probabilmente innamorata di lui. Sua madre venne pietrificata durante l'attacco dei demoni al villaggio di Negi avvenuto sei anni prima degli eventi attuali. Anya raggiunge Negi in Giappone durante le vacanze estive e si aggrega all'Ala Alba durante il viaggio nel Mondo Magico. Ma a causa della distruzione del portale ad opera di Fate Averruncus, viene separata dagli altri. Per lungo tempo non si sa pi\u00f9 nulla di lei, poi si scopre che \u00e8 prigioniera di Fate.\nNekane Springfield.\nNekane Springfield \u00e8 una cugina di Negi, che tuttavia sin da quando era piccolo gli ha fatto da sorella maggiore. Ha un carattere gentile ed affettuoso ed \u00e8 lei a prendersi cura di Negi, dalla scomparsa del padre. Per Negi, lei ed Asuna sono simili anche se apparentemente tra le due non sussistono punti di contatto, specialmente nel carattere.\nSei anni prima degli eventi attualmente narrati in Negima, durante l'attacco dei demoni al villaggio dove Nekane viveva insieme a Negi, la ragazza fu quasi tramutata in pietra per proteggere il maghetto, venendo poi salvata dall'intervento del Thousand Master.\nBaron Wilhelm Josef von Herrmann.\n \u00e8 uno dei demoni che attacc\u00f2 il villaggio in cui vivevano Negi e Nekane 6 anni prima degli eventi attualmente narrati in \"Negima\" e che fu sigillato in una bottiglia magica da Nagi Springfield. La sua magia principale \u00e8 la stessa di Fate Averruncus, cio\u00e8 la pietrificazione.\nSfuggito in maniera ignota dalla sua prigionia, cattura con l'aiuto delle sue tre creature servitrici \u2014 Amee, Slime e Pudding \u2014 Setsuna Sakurazaki, Asuna Kagurazaka (di cui sfrutta il potere di neutralizzazione della magia come scudo protettivo contro Negi), Chizuru Naba, K\u016b Fei, Konoka Konoe, Nodoka Miyazaki e Yue Ayase, utilizzandole come esche per attirare nella sua trappola il giovane Negi.\nDurante il combattimento contro Negi e Kotaro comunque alla fine ha la peggio, sebbene Wilhelm dichiari di agire in base ad ordini, il cui mandante resta sconosciuto, cos\u00ec com'era accaduto in occasione dell'attacco avvenuto sei anni prima.\nAlbireo Imma.\n, conosciuto anche come Albedo Imago, \u00e8 uno dei compagni di Nagi e compare durante il torneo di arti marziali organizzato da Chao Lingshen durante il Festival del Mahora Gakuen. Durante tali eventi, si dimostra protettore di Asuna, che aiuta nel combattimento con Setsuna, causando la furia di Evangeline, l'unica a riconoscerne la vera natura, sebbene Albireo si presenti sotto le false spoglie del Colonnello Sanders. Al di l\u00e0 di questo, comunque, la sua natura rimane un mistero, sebbene sia chiaro il fatto che sia a conoscenza di informazioni sul Thousand Master ed il passato di Asuna; \u00e8 esperto nell'uso della magia gravitazionale. Ad ogni modo, e come scoperto da Kaede Nagase, l'attuale Albireo Imma non \u00e8 altro se non un'immagine riflessa, come da lui stesso confermato e il suo corpo reale si trova a 4\u20135\u00a0km rispetto al campus del Mahora vero e proprio.\nNella finale del Grande Torneo di Arti Marziali dell'istituto Mahora, Albireo usa il suo artefatto che ha il potere di ricreare le fattezze, capacit\u00e0 e poteri delle persone da lui conosciute, per trasmettere a Negi un messaggio registrato da suo padre Nagi dieci anni prima.\nGatou Kagura von Vandenberg.\n \u00e8 un altro dei compagni di Nagi e maestro di Takamichi nel \"Magic Ki Fusion\", ossia in una tecnica che combina ki orientale e magia occidentale chiamato anche \"kanka\", giacch\u00e9 quest'ultimo \u00e8 incapace di usare incantesimi. All'apparenza sembra un Takamichi in versione pi\u00f9 adulta, anche se la relazione tra i due \u00e8 sconosciuta. Alla sua morte, il suo ultimo desiderio \u00e8 che i ricordi di Asuna siano sigillati.\nPersonaggi del Mondo Magico.\nArika Anarchia Enteofushia.\nArika Anarchia Entheofushia \u00e8 la principessa della famiglia reale di Ostia. Dopo la guerra viene incoronata regina, ma per la distruzione di Ostia viene chiamata la \"Regina del Disastro\" e condannata a morte. Durante la sua esecuzione viene salvata da Nagi, in un'azione quasi suicida, che le dichiara il suo amore. Dopo che la principessa ammette di ricambiarlo, il mago le chiede di sposarlo e di seguirlo sulla Terra, dove diventa la madre di Negi.\nNon \u00e8 ben chiara la sua parentela con la principessa imperiale del crepuscolo Asuna Vesperina Theotanasia Enteofushia, alias Asuna Kagurazaka. Nagi inizialmente pensa siano sorelle, ma questo non viene mai affermato esplicitamente. Il suo rapporto iniziale con Nagi \u00e8 uguale a quello di Asuna con Negi: entrambe le principesse hanno l'abitudine di colpirli e dargli degli stupidi per come si comportano."}
{"id": "335436", "revid": "712828", "url": "https://it.wikipedia.org/wiki?curid=335436", "title": "Personaggi di Kyoto in Negima", "text": ""}
{"id": "335437", "revid": "2065770", "url": "https://it.wikipedia.org/wiki?curid=335437", "title": "R\u00e9gis Debray", "text": "Biografia.\nPrese parte, con una cinquantina di guerriglieri, al fallito tentativo di rivoluzione in Bolivia di Ernesto Guevara. Dalla fine degli anni sessanta viene sospettato, insieme all'artista e rivoluzionario Ciro Bustos, di essere uno dei \"traditori\" del Che. Arrestati entrambi dall'esercito boliviano qualche mese prima della cattura e della morte di Guevara, avrebbero collaborato rivelando la presenza di Guevara in Bolivia."}
{"id": "335439", "revid": "767487", "url": "https://it.wikipedia.org/wiki?curid=335439", "title": "L\u00e4n", "text": "' e ' sono i termini usati rispettivamente in svedese e in finlandese per definire le suddivisioni amministrative adottate nei due paesi e talvolta per tradurre la parola russa \"\". \nIl significato letterale del termine \u00e8 feudo; per la traduzione in lingua inglese, la Svezia ha indicato il termine \"contea\", mentre la Finlandia ha adottato il termine \"provincia\".\nIn entrambi i paesi un '/' \u00e8 solo emanazione del potere esecutivo del governo e non ha autonomia da un punto di vista legislativo.\nLa divisione in \"/\" non corrisponde sempre con le province tradizionali, chiamate ' in svedese (termine usato sia al singolare sia al plurale) e ' (al singolare \") in finlandese.\nIl governatore ha il titolo di ' in Svezia e ' in Finlandia ed \u00e8 a capo di un ' (in svedese), ' (in finlandese), termini traducibili come Consiglio amministrativo di contea nel caso della Svezia e ufficio statale provinciale nel caso della Finlandia. Il governatore \u00e8 una carica amministrativa ed \u00e8 frequentemente ricoperta da politici ritiratisi dalla vita attiva."}
{"id": "335440", "revid": "1632387", "url": "https://it.wikipedia.org/wiki?curid=335440", "title": "Enemy of God (album)", "text": "Enemy of God \u00e8 l'undicesimo album in studio del gruppo musicale thrash metal tedesco Kreator, pubblicato nel 2005 dalla Steamhammer. La ri-edizione in digipack dell'album include il video di \"Impossible Brutality\" e alcuni video ripresi dal vivo."}
{"id": "335451", "revid": "4175", "url": "https://it.wikipedia.org/wiki?curid=335451", "title": "Cristian S\u0103uan", "text": "Biografia.\nCresciuto nella sezione rugbistica dell'Universitatea Cluj, Sauan esord\u00ec in Nazionale rumena nell'agosto 1999 all'Hampden Park di Glasgow contro la ; due mesi dopo partecip\u00f2 alla in Galles, scendendo in campo in due incontri della prima fase a gironi.\nNel 2001 divenne professionista e si trasfer\u00ec in Italia, al , club con il quale raggiunse come massimo risultato la finale di Coppa Italia 2005-06; disput\u00f2 in campo internazionale tutte le qualificazioni alla , torneo alla cui fase finale in Australia prese parte.\nNel 2007, dopo 6 stagioni al Rovigo, Sauan firm\u00f2 un contratto per il di Mogliano Veneto e, nel 2009, terminato il contratto con il club della provincia trevigiana, torn\u00f2 in Romania per giocare con il suo club originario.\nAl Cluj rimase fino al 2014 alla soglia dei quarant'anni, quando annunci\u00f2 di essere costretto al ritiro denunciando manovre del club per allontanarlo vista la sua et\u00e0."}
{"id": "335455", "revid": "1543377", "url": "https://it.wikipedia.org/wiki?curid=335455", "title": "Lasithi", "text": "L'unit\u00e0 periferica del Lasithi (In greco: \"\u03a0\u03b5\u03c1\u03b9\u03c6\u03b5\u03c1\u03b5\u03b9\u03b1\u03ba\u03ae \u03b5\u03bd\u03cc\u03c4\u03b7\u03c4\u03b1 \u039b\u03b1\u03c3\u03b9\u03b8\u03af\u03bf\u03c5\") \u00e8 una delle quattro unit\u00e0 in cui \u00e8 divisa la periferia di Creta. Il capoluogo \u00e8 San Nicol\u00f2.\n\u00c8 situata all'estremit\u00e0 orientale dell'isola e confina a ovest con l'unit\u00e0 periferica di Candia. Altri centri sono Ierapetra, Sitia e Neapoli. \u00c8 un territorio prevalentemente montuoso con il monte Dikte ad ovest e i monti di Sitia ad est. Include un altopiano, il Lasithi, costituito dal cratere di un antico vulcano che d\u00e0 il nome alla prefettura stessa. Fanno parte della prefettura anche le isole di Spinalonga, Kalydon, Pseia, Dragonada, Gianysada, Paximada, Elasa, Koufonissi, Chrissi e Agioi Pantes.\nAd est del villaggio di Elounda giace l'isola di Spinalonga, fortezza voluta e costruita dai Veneziani adibita in seguito a lebbrosario. Oggi \u00e8 visitabile e raggiungibile tramite traghetti turistici dal porto di Elounda.\n\u00c8 un importante polo d'attrazione turistica. I centri principali sono Vai, San Nicol\u00f2, la baia di Istron, Elounda e l'isola di Chrissi. Centri secondari del turismo sono invece i villaggi che si affacciano sulla costa meridionale come Myrtos, Makrys Gialos o Makrigialos, Xerokambos e Koutsouras.\nPrefettura.\nLasithi era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\" \nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Lasithi era suddivisa in 8 comuni.\nSiti archeologici.\nIl territorio di Lasithi \u00e8 ricco di numerosi siti archeologici soprattutto di epoca minoica. Di seguito ne \u00e8 riportato un elenco:"}
{"id": "335457", "revid": "2361006", "url": "https://it.wikipedia.org/wiki?curid=335457", "title": "Astronautico", "text": ""}
{"id": "335459", "revid": "125716494", "url": "https://it.wikipedia.org/wiki?curid=335459", "title": "Navigazione", "text": "La navigazione \u00e8 l'insieme di tecniche usate per determinare la posizione e la rotta di una nave. Come pratica, essa fa parte di una serie di conoscenze che sono ricomprese nell'arte nautica.\nSebbene di origine nautica, il termine si applica per traslato anche ad altri ambiti, come per esempio quelli terrestre, aeronautico e spaziale, senza tralasciare il significato assunto nel gergo di Internet.\nStoria.\nIn tempi remoti la navigazione si basava sull'osservazione di punti di riferimento la cui posizione era nota, quali il sole, la luna e le stelle per determinare le coordinate geografiche della posizione dell'osservatore. Successivamente l'osservazione di tali punti di riferimento \u00e8 stata resa pi\u00f9 efficiente attraverso l'introduzione di strumenti come il sestante. Nel 1761 viene inventato il cronometro marino, dall'orologiaio inglese John Harrison: essa rappresenta una delle tappe fondamentali per lo sviluppo della navigazione.\nIl progresso tecnologico a partire dal XX secolo ha permesso di realizzare sensori in grado di determinare la posizione attraverso l'utilizzo di punti di riferimento introdotti artificialmente dall'uomo (per esempio i satelliti dei GNSS o i ripetitori WLAN). Tali sensori sono normalmente integrati in sistemi di navigazione insieme a software in grado di elaborare le informazioni inviate dai sensori per fornire una stima della posizione. Il pi\u00f9 diffuso algoritmo di calcolo impiegato nel campo della navigazione \u00e8 il filtro di Kalman.\nCaratteristiche.\nNavigazione terrestre.\nPer la navigazione terrestre (per esempio quella di autovetture) possono essere utilizzati (singolarmente o variamente accoppiati) i seguenti sensori:\nDei sensori sopra citati, il GPS fornisce una stima della posizione del veicolo, gli odometri forniscono una stima della distanza percorsa, gli accelerometri e i giroscopi misurano rispettivamente accelerazione e velocit\u00e0 angolare mentre il segnale dello sterzo aggiunge informazioni sull'angolo di avanzamento della vettura. Tutte queste informazioni, in parte ridondanti, vengono fuse insieme in un filtro di Kalman, il quale calcola una stima della posizione basata sulle misure dirette effettuate da alcuni sensori (GPS, odometri) e sulla predizione della posizione data dall'integrazione delle grandezze misurate da altri sensori (accelerometri e giroscopi). \nFondamentale - nella determinazione della posizione di un veicolo nella navigazione terrestre - \u00e8 l'esatta conoscenza della rete stradale: sfruttando l'assunzione che un veicolo possa trovarsi esclusivamente su una strada restringe infatti enormemente le possibili soluzioni del problema di posizionamento in confronto al caso in cui si utilizzino i soli sensori. Per apprezzare quanto importante sia l'uso della rete stradale nel problema del posizionamento terrestre basta confrontare la precisione di un sistema di navigazione quando esso si trova su una strada e quando si trova in un ampio parcheggio.\nAnche se il problema dei posizionamento terrestre \u00e8 essenzialmente bidimensionale, specialmente nei mercati asiatici dove la rete stradale pu\u00f2 svilupparsi verticalmente su diversi livelli con rampe, ponti e sopraelevate, diventa importante l'impiego di sensori o punti di riferimento addizionali rispetto a quelli usati in occidente. I sistemi di navigazione montati su auto giapponesi si avvalgono, ad esempio, di un giroscopio addizionale che misura l'inclinazione dell'auto rispetto all'asse di beccheggio. Inoltre in Giappone \u00e8 attivo il sistema VICS (\"Vehicle Information and Communication System\") che permette di monitorare la posizione di un veicolo attraverso ripetitori posti ai margini della strada.\nNavigazione marittima.\nPer navigazione marittima si intende il trasferimento di un mezzo galleggiante da un punto A (partenza) ad un punto B (destinazione), in massima sicurezza ed economia (che non sempre corrisponde alla via pi\u00f9 breve).\nLa navigazione si pu\u00f2 distinguere in: \nLa distinzione tra navigazione stimata e astronomica \u00e8 una distinzione a carattere tecnico, ma vengono utilizzati insieme. Si basa sul controllo della posizione della nave e si distingue in: \nLa navigazione d'altura dispone di diversi metodi per la determinazione del punto nave, tra questi la navigazione stimata, la navigazione satellitare e la pi\u00f9 classica ed autonoma navigazione astronomica.\nLa navigazione costiera \u00e8 quella che si svolge in vicinanza o meglio in vista della costa e viene gestita utilizzando punti cospicui della costa osservabili sia ad occhio nudo, con rilevamenti alla bussola, sia al radar, effettuando rilevamenti e misure di distanze.\nIl pilotaggio \u00e8 l'attivit\u00e0 svolta da un pilota certificato, stando a bordo di una nave indirizzata a percorrere aree di mare, fiumi, canali o aree portuali per il raggiungimento della posizione di ormeggio in porto e se in partenza per effettuare in sicurezza il tragitto, per il trasferimento della nave, tra la posizione di ormeggio ed il mare aperto. L'attivit\u00e0 di pilotaggio, \u00e8 affidata a piloti o a pratici che abbiano il dovuto e previsto grado di conoscenza dei luoghi e dei porti nei quali operano per poter dare un sicuro supporto all'attivit\u00e0 nautica svolta dalla nave. Il pilota, in contatto continuo con i centri di controllo del traffico, in tempo reale, \u00e8 in ogni momento informato a riguardo del movimento delle navi e/o del traffico all'interno delle aree di interesse e relativamente alla situazione generale riguardante il segnalamento marittimo. Inoltre, la conoscenza della climatologia locale da parte del pilota, riduce i rischi dipendenti dall'azione degli agenti meteomarini a carattere locale. La presenza del pilota produce inoltre un maggiore livello di sicurezza ed un migliore risultato relativamente ai tempi di effettuazione delle operazioni e degli itinerari. Il pilota, se pur imposto dall'autorit\u00e0 marittima del luogo di approdo e/o di partenza, opera in qualit\u00e0 di consulente, sotto la insuperabile ed inderogabile autorit\u00e0 del comandante il quale, coadiuvato ed assistito dai suoi ufficiali, rimane sempre ed in ogni caso l'unica autorit\u00e0 di bordo e l'unico responsabile della nave, della navigazione ed a riguardo della salvaguardia della vita umana in mare. Il comandante, a fronte della sicurezza e della tutela del patrimonio pu\u00f2 avvalersi dell'ausilio di rimorchiatori.\nNavigazione stimata.\nNella navigazione stimata la traiettoria viene seguita utilizzando i dati della bussola e del solcometro circa la direzione e la velocit\u00e0.\nTra le infinite traiettorie che uniscono due punti della superficie terrestre quelle d'interesse per la navigazione sono l'ortodromia, la \"traccia composita speculare\" e la lossodromia, realizzando quest'ultima, governando la nave, seguendo la \"Rotta Vera\" lossodromica alla bussola.\nLa posizione stimata \u00e8 affetta da errori di misura e di valutazione: gli errori di misura dipendono dalle caratteristiche degli strumenti utilizzati, quelli di valutazione dalla difficolt\u00e0 di valutare esattamente i disturbi, principalmente meteo marini (venti, correnti, stato del mare). L'errore della posizione stimata \u00e8 in media di circa 1/20 del cammino percorso, e quindi aumenta con il tempo. \u00c8 pertanto necessario, ad intervalli di tempo sufficientemente brevi, determinare il punto nave per il corretto controllo della posizione della nave in mare."}
{"id": "335464", "revid": "1919892", "url": "https://it.wikipedia.org/wiki?curid=335464", "title": "Editori Riuniti", "text": "Editori Riuniti \u00e8 una casa editrice italiana con sede a Roma, fondata nel 1953.\nPubblica i classici del pensiero politico e filosofico del socialismo, testi accademici di fisica, di matematica, di storia del socialismo e del comunismo, di storia dell'Europa orientale, dell'Europa centro-orientale e della Penisola balcanica.\nI primi anni.\nLa casa editrice nasce dalla fusione di due case editrici vicine all'ex Partito comunista italiano, le \"Edizioni Rinascita\" animate da Valentino Gerratana e le \"Edizioni di Cultura Sociale\" dirette da Roberto Bonchio (1923-2010) che rester\u00e0 alla guida della nuova casa editrice fino al 1995. Sin dai primi anni Editori Riuniti pubblica alcuni dei principali narratori contemporanei: da Jorge Amado a Anna Seghers, da Isaac Babel a Miguel Angel Asturias, nel campo della letteratura per ragazzi pubblica i libri di Gianni Rodari. Tra i collaboratori della casa editrice si ricordano Delio Cantimori, Cesare Luporini, Mario Alighiero Manacorda, Giorgio Candeloro, Mazzino Montinari, Ignazio Ambrogio, Galvano Della Volpe, Umberto Barbaro, Mino Argentieri.\nNei decenni ha pubblicato collane dedicate ai classici del pensiero marxista, alle scienze sociali, al dibattito politico, alla cultura letteraria e filosofica. Importante anche la pubblicazione del \"Corso di Fisica Teorica\" di Landau e Lif\u0161ic, tradotto dal russo.\nLa collaborazione con l'artista Bruno Munari, che cur\u00f2 il progetto grafico di molte collane, contribu\u00ec al rinnovamento dell'immagine degli Editori Riuniti. Furono anni in cui la casa editrice strinse rapporti di collaborazione con alcuni intellettuali europei, da Maurice Dobb a Louis Althusser, da Eric Hobsbawm a Roberto Longhi.\nAlla fine degli anni ottanta per la casa editrice inizia un periodo di transizione, durante il quale cambier\u00e0 pi\u00f9 volte direzione e propriet\u00e0.\nNel 2001 Editori Riuniti pubblica il best seller \"L'odore dei soldi\", di Marco Travaglio ed Elio Veltri.\nRiviste.\nA partire dagli anni Sessanta ai libri si affiancano riviste che segnano la storia della cultura di sinistra in Italia. Si ricordano, in particolare: \"Critica economica\" (1946-1956), \"Riforma della scuola\" (1955-1992), \"Politica ed economia\" (dal 1957-1992), \"Studi storici\" (dal 1959), \"Democrazia e diritto\" (dal 1960), \"Cinema 60\" (dal 1960), \"Critica marxista\" (dal 1963), \"Nuova rivista internazionale\" (1965-1991), \"Donne e politica\" (1969-1986), \"Reti. Pratiche e saperi di donne\" (1987-1992)."}
{"id": "335467", "revid": "830939", "url": "https://it.wikipedia.org/wiki?curid=335467", "title": "BUR Biblioteca Universale Rizzoli", "text": ""}
{"id": "335469", "revid": "1305772", "url": "https://it.wikipedia.org/wiki?curid=335469", "title": "Distanza", "text": ""}
{"id": "335473", "revid": "1833487", "url": "https://it.wikipedia.org/wiki?curid=335473", "title": "Salvadanaio", "text": "Un salvadanaio o salvadanaro \u00e8 un contenitore che serve a riporre ed accumulare monete, spesso utilizzato dai bambini. La forma tradizionale del salvadanaio \u00e8 quella del porcellino di ceramica o porcellana. Il salvadanaio ha generalmente un'apertura sottile sulla parte superiore che serve ad infilare le monete. L'estrazione del contenuto \u00e8 in genere pi\u00f9 difficile e richiede la rimozione di un tappo o addirittura (nel caso dei contenitori in ceramica) la rottura del salvadanaio.\nDescrizione.\nUno dei primi salvadanai risale al II secolo a.C. e fu rinvenuto presso Priene, in Asia Minore nel corso di scavi archeologici in un'abitazione. Ha la forma di un tempio greco adibito alla conservazione di ricchezze (\"thesauros\") e possiede un foro sulla parte superiore dove veniva inserito il denaro.\nIn et\u00e0 romana il salvadanaio consiste generalmente in un contenitore di terracotta dalla forma tondeggiante. Ci sono numerosi resti di oggetti di questo tipo.\nDell'epoca medievale si sono conservati soprattutto scrigni di metallo assicurati per mezzo di un lucchetto. Nonostante questo la terracotta e le altre ceramiche rimasero per molti secoli il materiale pi\u00f9 diffuso, mentre le forme zoomorfe diventavano sempre pi\u00f9 comuni, ed in particolare quella del maiale, da sempre simbolo di abbondanza, utilit\u00e0 e sufficienza."}
{"id": "335474", "revid": "228587", "url": "https://it.wikipedia.org/wiki?curid=335474", "title": "Diedro", "text": ""}
{"id": "335477", "revid": "767487", "url": "https://it.wikipedia.org/wiki?curid=335477", "title": "Megalodon (film 2004)", "text": "Megalodon \u00e8 un film statunitense del 2004, diretto da Pat Corbitt. Incentrato sulla vita degli squali, prende il nome da una specie estinta, il Carcharodon megalodon.\nTrama.\nGrazie alle trivellazioni di una piattaforma petrolifera nell'Oceano Antartico viene scoperto un secondo oceano abitato da animali preistorici.\nL'eccezionale scoperta riporta in libert\u00e0 un enorme squalo preistorico, il megalodonte, megalodon in inglese, una perfetta macchina per uccidere di undici tonnellate, che attacca la piattaforma, mettendo a rischio la sopravvivenza dell'intera squadra di trivellazioni."}
{"id": "335484", "revid": "985522", "url": "https://it.wikipedia.org/wiki?curid=335484", "title": "Giornata piemontese", "text": "La giornata (in piemontese \"giorn\u00e0\") \u00e8 un'antica unit\u00e0 di misura di superficie utilizzata in Piemonte che in ambito agricolo viene usata tutt'oggi. Pur con valori diversi, anche sensibilmente, da comune a comune, \u00e8 diffusa in tutto il Piemonte, ad eccezione delle provincie di Novara e del provincia del Verbano-Cusio-Ossola, che non fanno parte del Piemonte storico. \u00c8 impiegata anche in qualche comune della Lomellina e in due comuni della provincia di Savona, confinanti con il Piemonte.\nL'origine del nome deriva dalla corrispondenza con la quantit\u00e0 di terreno arabile mediamente con una coppia di buoi in una giornata.\nEquivalenze.\nUna giornata piemontese equivale generalmente a (un quadrato di circa 62 metri di lato), ma pu\u00f2 assumere localmente valori leggermente diversi. La frazione della giornata piemontese \u00e8 la tavola (in piemontese \"t\u00e0ula\"): 1 giornata piemontese si suddivide in 100 tavole. In alcune zone del basso Canavese e dell'alta pianura vercellese, la giornata viene suddivisa in 8 steri (\"st\u00e9\" in lingua piemontese).\nValori locali.\nLa giornata piemontese pu\u00f2 assumere valori diversi comune per comune e anche i suoi sottomultipli possono variare, sia per denominazione sia per rapporto. Ad esempio ad Argentera la giornata \u00e8 suddivisa in tre sestirate, ciascuna equivalente a due eminate; a Calamandrana una giornata equivale a 8\u2153 stari. Sono riportati i valori in uso nel 1950 per i comuni che adottavano la giornata piemontese, altri comuni adottavano altre unit\u00e0 di misura tradizionali, come il moggio o moggia, che aveva anch'esso un valore variabile comune per comune. In alcuni comuni, tuttavia, moggio e giornata erano sinonimi.\nProvincia di Pavia.\nIn alcuni comuni della Lomellina \u00e8 in uso la giornata piemontese.\nProvincia di Savona.\nIn due comuni al confine con il Piemonte, si impiega la giornata piemontese come unit\u00e0 di misura.\nProvincia del Verbano-Cusio-Ossola.\nQuesta provincia non fa parte del Piemonte storico, perci\u00f2 la giornata piemontese non \u00e8 in uso. Tuttavia, in alcuni comuni era adottata un'unit\u00e0 di misura chiamata giornata, divisa in 4 pertiche, a loro volta divise in 24 tavole. \nProvincia di Vercelli.\nIn Alta Valsesia la giornata vale ed \u00e8 divisa in quattro staia, che sono divise in due emine, divise a loro volta in due quartini. Ogni quartino equivale a sei trabucchi e ogni trabucco a quattro pertiche. Nella media valle la giornata non \u00e8 in uso. Nella restante parte della provincia la giornata vale in quasi tutte le localit\u00e0. "}
{"id": "335489", "revid": "773636", "url": "https://it.wikipedia.org/wiki?curid=335489", "title": "MOTU", "text": ""}
{"id": "335492", "revid": "114058408", "url": "https://it.wikipedia.org/wiki?curid=335492", "title": "Villa Sant'Antonio (Ascoli Piceno-Castel di Lama)", "text": "Villa Sant'Antonio \u00e8 una frazione della provincia di Ascoli Piceno, divisa fra i comuni di Ascoli Piceno e di Castel di Lama.\nLa sua popolazione ammonta a circa 542 abitanti nella parte di Ascoli Piceno mentre 3.058 abitanti nella parte di Castel di Lama.\nGeografia fisica.\nIl centro urbano si trova lungo la Salaria Inferiore a est della citt\u00e0 di Ascoli. Percorrendo la via consolare in direzione di San Benedetto del Tronto si taglia l'abitato grossomodo lungo il confine fra i due comuni: sulla destra si trova l'incasato appartenente ad Ascoli Piceno, sulla sinistra a quello lamense.\nOrigini del nome.\nLa denominazione del paese sembrerebbe poter trovare la sua derivazione dalla presenza di grandi propriet\u00e0 terriere appartenute al convento dei monaci di Sant'Antonio, cenobio che si trovava nella citt\u00e0 di Ascoli Piceno, ubicato nell'attuale quartiere di Campo Parignano."}
{"id": "335503", "revid": "124941924", "url": "https://it.wikipedia.org/wiki?curid=335503", "title": "Utilitarismo", "text": "L'utilitarismo (dal latino \"utilis\", utile) \u00e8 una dottrina filosofica di natura etica secondo la quale il bene si identifica con l'utile. Indica anche una particolare corrente fondata da Jeremy Bentham, il quale pensa che un'azione sia buona, cio\u00e8 utile, se produce il pi\u00f9 alto grado di felicit\u00e0 per il maggior numero possibile di persone, dove per \"felicit\u00e0\" si intende la presenza di piacere e l'assenza di dolore.\nGeneralit\u00e0.\nNel pensiero greco sono considerati utilitaristici filosofi come Protagora e, per certi versi, Epicuro, successivamente posizioni simili furono sviluppate dall'abate Galiani, da David Hume e Helv\u00e9tius.\nL'utilitarismo trova una formulazione compiuta nel XVIII secolo a opera di Jeremy Bentham, il quale defin\u00ec l'utilit\u00e0 come ci\u00f2 che produce vantaggio e che rende minimo il dolore e massimo il piacere. Egli fa dell'etica una scienza quantificabile introducendo il concetto di \"algebra morale\" o \u201ccalcolo felicifico\u201d.\nIl suo pensiero fu ripreso da John Stuart Mill, che nella sua opera intitolata \"Utilitarismo\", del 1861, relativizza la quantit\u00e0 di piacere al grado di raffinatezza dell'individuo.\nMantenendo l'analisi al livello individuale, un agente posto di fronte a una scelta tra N alternative sar\u00e0 portato a scegliere quella che ne massimizza la felicit\u00e0 (utilit\u00e0).\nL'analisi, per\u00f2, si pu\u00f2 estendere a livello complessivo. Nella formulazione originaria, infatti, l'utilit\u00e0 \u00e8 una misura cardinale (o additiva) della felicit\u00e0; essa \u00e8 perci\u00f2 aggregabile mediante l'operazione di somma. \u00c8 quindi possibile misurare il \"benessere sociale\", definendolo come somma delle singole utilit\u00e0 degli individui appartenenti alla societ\u00e0.\nL'utilit\u00e0 diventa perci\u00f2 il perno del ragionamento etico, e la sua diretta applicazione \u00e8 che diversi stati sociali (nel senso di welfare state) risultano comparabili a seconda del livello di utilit\u00e0 globale da essi generati, intesi come aggregazione del grado di utilit\u00e0 raggiunto dai singoli.\nFinalit\u00e0 della giustizia \u00e8 la massimizzazione del benessere sociale, quindi la massimizzazione della somma delle utilit\u00e0 dei singoli, secondo il noto motto benthamiano: \"Il massimo della felicit\u00e0 per il massimo numero di persone.\"\nL'utilitarismo \u00e8 quindi una teoria della giustizia secondo la quale \u00e8 \"giusto\" compiere l'atto che, tra le alternative, massimizza la felicit\u00e0 complessiva, misurata tramite l'utilit\u00e0.\nNon hanno rilevanza invece considerazioni riguardo alla moralit\u00e0 dell'atto, o alla doverosit\u00e0, n\u00e9 l'etica supererogatoria. Non vi \u00e8 alcun giudizio morale aprioristico. Si prenda ad esempio l'omicidio: questo atto pu\u00f2 essere considerato \"giusto\" allorquando comporti come conseguenza uno stato sociale con maggiore utilit\u00e0 totale. Difatti potrebbe succedere che un solo individuo perda utilit\u00e0 dalla propria morte, allorch\u00e9 gli altri membri della comunit\u00e0 guadagnino in utilit\u00e0 dalla sua scomparsa.\nPer tale ragione, si attribuisce all'utilitarismo una visione della giustizia di tipo consequenzialistico (altrimenti detto \"end-state oriented\", o \"non aprioristico\"): la giustificazione di una scelta dipende dal risultato (in termini di utilit\u00e0-felicit\u00e0) che comporta per gli esseri sensibili.\nL'unico presupposto aprioristico dell'utilitarismo \u00e8 l'imparzialit\u00e0: le varie utilit\u00e0 di ciascun individuo sono sommate, per formare l'utilit\u00e0 dello stato sociale, senza pesi di ponderazione; in altri termini ogni situazione contingente, ogni punto di vista ha eguale valore nella funzione di aggregazione del benessere sociale.\nAvendo definito giusto ci\u00f2 che massimizza l'utilit\u00e0, ne deriva una visione di giustizia di tipo allocativo, dove la giustizia \u00e8 definita come \"la gestione efficiente dell'utilit\u00e0 sociale\".\nL'utilitarismo \u00e8 una dottrina dell'obbligo morale (perch\u00e9, di fronte a diverse prospettive d'azione, impone la scelta di quella che produce pi\u00f9 benessere), del valore morale (un atto ha valore morale se produce benessere), \u00e8 prescrittiva (perch\u00e9 indica agli uomini quel che essi devono fare) ma pu\u00f2 essere altres\u00ec descrittiva (perch\u00e9 cerca di indicare le motivazioni interiori che spingono gli uomini ad agire: la ricerca del benessere o felicit\u00e0). In chiave contemporanea, l'utilitarismo \u00e8 in genere caratterizzato dal consequenzialismo, dal welfarismo, dall'assioma dell'ordinamento-somma (secondo il quale va massimizzata la somma totale delle utilit\u00e0 individuali dei soggetti coinvolti) e si distingue per il suo carattere universale (poich\u00e9 l'utilit\u00e0 massimizzata deve andare a vantaggio del maggior numero possibile di individui). Infine, l'utilitarismo \u00e8 una dottrina monistica, in quanto indica un unico criterio (la promozione dell'utile) quale motivazione dell'azione. Uno dei precursori dell'utilitarismo, Francis Hutcheson, nell'opera \"An Inquiry Concerning Moral Good and Evil\" (1725), nel cap. III \u00a7 8, afferma infatti che \"la migliore azione possibile \u00e8 quella che procura la maggiore felicit\u00e0 per il maggior numero; e la peggiore quella che, similmente, genera la miseria\".\nUtilitarismo classico.\n \nSin dalla fine del XVIII secolo, l'utilitarismo ha avuto ampia diffusione perch\u00e9 ha notevolmente semplificato le modalit\u00e0 di valutazione delle azioni: infatti, nei primi utilitaristi come Jeremy Bentham (1749-1832) e John Stuart Mill (1806-1873), la valutazione morale di un atto \u00e8 ricondotta alla sua capacit\u00e0 di produrre felicit\u00e0 o piacere, senza alcun riferimento a leggi divine o a presupposti metafisici cui esso avrebbe dovuto conformarsi. Infatti, entrambi gli autori, seppure in modi diversi, sostengono che la ricerca dell'azione pi\u00f9 utile pu\u00f2 essere oggetto di un vero e proprio calcolo matematico, poich\u00e9 l'utilit\u00e0 \u00e8 una grandezza oggettiva e misurabile. Per di pi\u00f9, in questi autori l'utilitarismo, proprio per la sua agevole applicazione, diventa un principio guida della condotta anche per l'economia, il diritto e la politica.\nIl principio guida dell'utilitarismo ottocentesco, definito classico, \u00e8 l\"'edonismo psicologico\", ossia l'idea per cui ci\u00f2 che va massimizzato \u00e8 il piacere degli individui, dato che regola la condotta e la produzione di stati interiori piacevoli: \nVa aggiunto tuttavia che Mill, rispetto a Bentham, opera tre cambiamenti significativi: \nPer quel che riguarda il punto 2, va detto che per Bentham i piaceri si distinguevano in base all'intensit\u00e0, alla durata, ma non vi era a priori un piacere migliore di un altro; Mill pensa invece che \nDi conseguenza, coloro che sono avvezzi a sperimentare i piaceri pi\u00f9 elevati sono gli individui pi\u00f9 qualificati per stabilire quali piaceri possono contribuire al meglio alla promozione della felicit\u00e0 generale e all'educazione degli altri individui. \nInfine (punto 3), Mill, a differenza di Bentham, non \u00e8 ottimisticamente convinto che gli individui, una volta compresi i vantaggi del principio di utilit\u00e0, lo seguirebbero fedelmente, diventando capaci di comprendere quando \u00e8 doveroso anteporre il benessere della comunit\u00e0 al proprio piacere personale. Egli non pensa che sia sempre vero che gli individui sono al fondo ben disposti alla benevolenza. Per questo, Mill ritiene che il principio di utilit\u00e0, bench\u00e9 non bisognoso di dimostrazione, necessiti comunque di una fondazione, secondo lui garantita dal comune sentimento di giustizia, un sentimento in parte innato negli uomini e in parte rafforzabile attraverso l'educazione, operata dagli altri individui e dalle istituzioni della societ\u00e0.\nRiflessione di Sidgwick.\nL'opera \"The Methods of Ethics\" (1874) di Henry Sidgwick (1838-1900) mette in discussione l'utilitarismo classico, aprendo le porte al successivo ripensamento di questa dottrina. Sidgwick pensa infatti che l'edonismo psicologico non possa essere un principio morale in grado di prescrivere le azioni giacch\u00e9 si limita solo a descrivere quel che di fatto gli individui desiderano, ma non dice quel che essi devono desiderare. Sidgwick sostiene invece l\"'edonismo etico\", il quale non fa alcuna ipotesi su cosa effettivamente gli uomini ricercano, ma afferma che \u00e8 bene ci\u00f2 che \u00e8 piacevole e male ci\u00f2 che non lo \u00e8. \nSi \u00e8 detto inoltre che gli utilitaristi classici sostenevano che il principio di utilit\u00e0 fosse basato su una motivazione interiore (la ricerca della felicit\u00e0) connaturata alla nostra indole da non avere bisogno di alcuna compiuta dimostrazione; Sidgwick invece pensa che tale dimostrazione vada operata, riconoscendo che il principio di utilit\u00e0 \u00e8 un principio etico (e non psicologico) che indica una procedura razionale diretta a un fine intuitivamente chiaro (la felicit\u00e0 generale).\nPi\u00f9 in particolare, analizzando quelli che lui ritiene i tre metodi dell'etica pi\u00f9 significativi (edonismo egoistico, intuizionismo e utilitarismo o edonismo universalistico), Sidgwick sostiene che l'utilitarismo definito da Bentham e Mill non pu\u00f2 porsi come il supremo principio morale. Infatti, a un'approfondita analisi filosofica, risulta evidente l'impossibilit\u00e0 di dimostrare che l'utilitarismo debba sempre sopravanzare l'egoismo. Quest'ultimo, se inteso come \"self-love\" (amore di s\u00e9), risulta un principio morale legittimo in gran parte dei casi. Infatti, se l'egoista afferma che \u00e8 per lui ragionevole promuovere il proprio bene, senza pretendere che tutti gli altri debbano fare la stessa cosa, egli sostiene una cosa legittima e difficilmente contestabile. L'utilitarismo invece ha una tendenza universalistica, in quanto intende stabilire che tutti dovrebbero cercare di promuovere la felicit\u00e0 generale: ed \u00e8 pi\u00f9 difficile mostrare la fondatezza di un principio morale che si voglia fare valere per tutti (la felicit\u00e0 generale), piuttosto che di un principio (la felicit\u00e0 personale) che valga per un solo individuo. D'altra parte, se permane tale contraddizione (contraddizione che nell'etica di Sidgwick sembra peraltro insanabile, v. dualismo della ragion pratica) tra egoismo e utilitarismo, l'etica si mostrer\u00e0 non pienamente razionale. Sidgwick invece vorrebbe costruire un sistema etico perfettamente coerente nei suoi principi di base: la razionalit\u00e0 di un sistema morale \u00e8 infatti per lui sinonimo di coerenza piena tra, e con, i suoi principi di base. \nPer superare questa contraddizione, l'autore afferma che l'utilitarismo dovrebbe integrarsi con il terzo metodo dell'etica, ossia con l'intuizionismo, acquisendo perci\u00f2 i caratteri di una teoria etica fondata su principi autoevidenti, ossia veri di per s\u00e9, non retti da altri principi e che non incontrano limitazioni nella propria applicazione pratica. Va detto che l'espressione \"etica intuizionista\" \u00e8 genericamente impiegata da Sidgwick per indicare quelle dottrine etiche che postulano l'esistenza di principi validi a priori, e che vanno attuati incondizionatamente, senza considerare i loro effetti: un esempio di dottrina intuizionista \u00e8 rappresentato dalla morale di senso comune.\nTuttavia secondo Sidgwick l'intuizionismo non pu\u00f2 essere una dottrina morale: non \u00e8 infatti possibile agire ignorando sempre le conseguenze dei propri atti e le particolari circostanze in cui ci si muove: \u00e8 anzi moralmente doveroso valutare le caratteristiche fattuali delle situazioni nelle quali si opera e l'utilitarismo possiede questa duttilit\u00e0. Per questo, l'intuizionismo ha un valore soprattutto teorico e fondativo, non direttamente morale, in quanto \u00e8 vero che i fini dell'azione per Sidgwick devono essere immediatamente evidenti, ma \u00e8 l'utilitarismo, nel suo essere dottrina prescrittiva, che deve praticamente determinare quale \u00e8 la condotta migliore per raggiungere quei fini. Ora, le virt\u00f9 (giustizia, benevolenza, dovere) che la morale di senso comune propone come principi assoluti ed evidenti e la cui realizzazione essa giudica prioritaria, non sono in realt\u00e0 effettivamente tali, perch\u00e9 ci sono delle circostanze nelle quali la loro piena attuazione risulta impossibile. \nDi contro, il principio che impone di compiere l'azione che incrementa il benessere \u00e8 il solo realmente autoevidente, perch\u00e9 non incontra limiti nella propria applicazione, \u00e8 facilmente comprensibile ed \u00e8 duttile perch\u00e9 in grado di considerare le caratteristiche empiriche della circostanze in cui si agisce. Quindi, le credenze morali della morale di senso comune vanno seguite perch\u00e9 comunque rappresentano un patrimonio sedimentato di coscienza morale collettiva; tuttavia, solo l'utilitarismo pu\u00f2 rendere tali credenze certe e razionali, perch\u00e9 la morale tradizionale le offre in forma grezza, senza giustificarle. Dunque, tali regole generali (\"non mentire\", \"non rubare\" ecc.) sono accettate anche dall'utilitarismo, ma solo se vengono fondate da un principio etico a loro superiore in validit\u00e0, realmente autoevidente, ovvero il principio che impone come fine dell'azione la produzione della maggior quantit\u00e0 di benessere complessivo: \nVa detto che una critica non dissimile giungeva anche da Francis Herbert Bradley (1845-1924), esponente dell'idealismo anglosassone. Egli critica l'utilitarismo poich\u00e9 il fondamento della moralit\u00e0 di un atto verrebbe posto in un elemento esteriore rispetto alla coscienza dell'individuo: un atto avrebbe un valore non intrinseco, bens\u00ec estrinseco, connesso alle sole conseguenze da esso prodotte, e l'approvazione da parte della coscienza diverrebbe un elemento secondario nella valutazione dell'atto, mentre l'elemento primario della valutazione sarebbe la felicit\u00e0 ottenibile dall'atto stesso.\nUtilitarismo all'inizio del Novecento.\nLa messa in evidenza da parte di Sidgwick della contraddizione costitutiva tra egoismo e utilitarismo e della necessit\u00e0 di operare un'analisi dei fondamenti della teoria morale prima di fornire indicazioni per la condotta, viene ulteriormente sviluppata da George Edward Moore (1873-1958), il quale sostiene che il filosofo morale deve soprattutto dedicarsi ad analizzare il significato dei termini morali fondamentali, come \"buono\". In questo senso, dato che Moore ritiene che \"buono\" sia una nozione morale immediatamente chiara e non definibile, egli sostiene che definire \"buono\" attraverso l'espressione \"ci\u00f2 che produce piacere\", alla maniera degli utilitaristi, significa compiere una fallacia naturalistica. \nA livello normativo, Moore critica l'utilitarismo classico che sostiene che noi abbiamo sempre per fine un piacere (o la felicit\u00e0), perch\u00e9 \u00e8 evidente che desideriamo altre cose: lo stato di piacere che pu\u00f2 eventualmente accompagnarle non pu\u00f2 essere il solo fine della nostra azione. Moore pu\u00f2 essere comunque considerato un utilitarista perch\u00e9 vuole privilegiare quei comportamenti che conducono a un incremento del benessere della societ\u00e0, solo che tali azioni non portano al piacere, ma a fini ideali quali la saggezza, la conoscenza, l'amicizia e il godimento estetico, i quali sono dotati di un valore intrinseco: \nTuttavia, l'utilitarismo di Moore non sembra risolvere il problema di fondo dell'utilitarismo edonista. Per esempio, tra gli autori appartenenti all'intuizionismo etico anglosassone, William David Ross (1877-1971) mette in evidenza che l'utilitarismo ignora il carattere personale del dovere. Per l'utilitarismo, infatti, poich\u00e9 contano solo le conseguenze degli atti, non sembra essere importante quale sia l'identit\u00e0 della persona che agisce o di quella che subisce l'azione o il fatto che una certa persona avrebbe diritto all'azione benefica pi\u00f9 di un'altra, perch\u00e9 ha bisogni diversi (per esempio \u00e8 pi\u00f9 povera). Inoltre, aggiunge Ross, \"appare chiaro che il piacere non sia la sola cosa nella vita che noi riteniamo sia buona in se stessa\".\nL'inaugurazione delle analisi sul linguaggio morale e sullo statuto logico dei concetti etici, ovvero la metaetica, produce, nei primi decenni del Novecento, un'eclissi delle discussioni sull'etica normativa che coinvolge pure l'utilitarismo; dall'altro lato, il rinnovamento della scienza economica mette in discussione il tentativo di fondare l'economia sul solo principio di utilit\u00e0 (economia). Si \u00e8 detto che Bentham pensava che l'utilitarismo fosse in grado di favorire una pi\u00f9 equa distribuzione delle risorse tra i membri della societ\u00e0, essendo possibile operare un vero e proprio calcolo delle utilit\u00e0 per determinare l'azione che conduce a un pi\u00f9 elevato incremento dell'utilit\u00e0 generale. L'utilit\u00e0 era considerata una grandezza oggettiva e misurabile: tale idea, implicando l'assegnazione alle singole utilit\u00e0 di un valore numerico, definiva l'utilit\u00e0 \"cardinale\", ossia un ordinamento non lineare delle singole utilit\u00e0, ma operato tenendo conto della diversa intensit\u00e0 attraverso cui esse vengono espresse dagli individui.\nL'utilit\u00e0 cardinale viene per\u00f2 criticata da economisti quali Francis Ysidro Edgeworth (1845-1926) e Vilfredo Pareto (1848-1923), i quali sostengono che l'utilit\u00e0 \u00e8 una grandezza soggettiva e psicologica e dunque niente affatto misurabile. Il solo modo per classificare le singole utilit\u00e0 sarebbe perci\u00f2 quello dell'utilit\u00e0 ordinale. In tal modo le singole utilit\u00e0 vengono classificate in successione una dopo l'altra, indipendentemente dalla loro intensit\u00e0, semplicemente nell'ordine con cui sono espresse dagli individui.\nQueste riserve tuttavia non portano alla scomparsa dell'utilitarismo, bens\u00ec alla ricerca di una sua ridefinizione. Molti utilitaristi infatti pensano che l'impianto generale di questa dottrina rimanga valido, essendo semplice e di agevole applicazione. Si tratta insomma solo di aggiornare l'utilitarismo, sia tenendo conto dei risultati cui \u00e8 giunta la filosofia del linguaggio morale (unitamente per\u00f2 alla consapevolezza che la discussione sulle propriet\u00e0 logiche dei concetti morali \u00e8 insufficiente per fondare norme valide per la condotta), sia considerando le profonde trasformazioni sociali, economiche e politiche occorse nei primi decenni del Novecento.\nNell'analisi di Amartya Sen l'utilitarismo \u00e8 generato dall'unione di tre concetti fondamentali: consequenzialismo (giudizio in base ai risultati prodotti), welfarismo (giudizio in base alle utilit\u00e0 presenti) e classifica per somma (giudizio in base alla somma di utilit\u00e0/felicit\u00e0 presenti). L'utilitarismo, quindi, giudica in base alla somma complessiva delle utilit\u00e0 prodotte, dove il concetto di \"utilit\u00e0\" varia con le diverse interpretazioni dell'utilitarismo stesso.\nUtilitarismo della regola.\nA questo proposito, l'economista britannico R. Harrod (1900-1978) nel 1936 pubblica un articolo nel quale, bench\u00e9 non utilizzi ancora la terminologia odierna - introdotta da R.B. Brandt in \"Ethical Theory\", 1959 - definisce concettualmente l\"'utilitarismo della regola\". Harrod pensa infatti che l'utilitarismo, per sottrarsi alle critiche, debba limitarsi a stabilire quelle norme che, se seguite da tutti, garantirebbero effettivamente la produzione del massimo benessere collettivo. Non sono dunque gli atti che devono produrre benessere, bens\u00ec le regole la cui osservazione, se ispirata da un'assoluta imparzialit\u00e0, conduce a stabilire l'identit\u00e0 tra la ricerca dell'interesse privato e di quello collettivo. L'utilitarismo potrebbe in tal modo assumere un carattere deontologico che ne attenua l'aspetto consequenzialistico. Infatti, sul lungo periodo, l'osservanza di regole generali consolidate (come quelle che vietano la menzogna) produce maggior benessere rispetto al compimento di atti che possono all\u2019inizio apparire pi\u00f9 benefici. Per esempio, anche se in un qualche caso mentire si mostra pi\u00f9 vantaggioso che dire la verit\u00e0, quando si considera un numero elevato di casi, ci si rende conto del contrario e si comprende che nessuna societ\u00e0 potrebbe reggersi su una consolidata tendenza alla menzogna.\nUtilitarismo dell'atto.\nAll'utilitarismo della regola (o delle regole), si contrappone il cosiddetto \"utilitarismo dell\u2019atto o degli atti\", definito in particolare da John Jamieson Carswell Smart (n. 1920). Secondo Smart l'utilitarismo della regola, dato che ignora il valore delle conseguenze delle nostre azioni personali, non rappresenta l'effettivo modo di agire degli individui. Sono invece gli atti individuali quelli che devono produrre benessere, perch\u00e9 le regole generali risultano astratte se vengono slegate dai singoli atti che le realizzano: l'utilitarismo dell'atto possiede dunque il vantaggio di avere un carattere compiutamente universalistico, tanto che, fornendo una definizione di esso, Smart scrive:\nInfine, Smart ribadisce che il valore morale degli atti dipende dalle conseguenze che essi producono.\nUtilitarismo e diritti degli animali.\nL'utilitarismo \u00e8 utilizzato da alcuni teorizzatori dei diritti degli animali come Peter Singer, che nel saggio \"Liberazione animale\" si oppone allo specismo, inteso come una forma di discriminazione al pari di quelle gi\u00e0 note (razzismo, sessismo, etc). Ci\u00f2 in ragione del fatto che l'oggetto della massimizzazione della felicit\u00e0 sono gli esseri senzienti, i quali non sono rappresentati dai soli umani, ma da tutti gli esseri in grado di provare soggettivamente dolore e piacere, ovvero, stando alle conoscenze scientifiche, da tutti gli animali dotati di sistema nervoso. Rosi Braidotti vede invece negativamente l'approccio utilitarista di ci\u00f2 che definisce \"neoumanesimo postantropocentrico\", in quanto, in maniera ipocrita e universalista, estenderebbe verso gli animali i valori dell'umanesimo in un'epoca storica in cui il concetto stesso di umanit\u00e0 \u00e8 esposto a crisi.\nCome gi\u00e0 dichiarava Jeremy Bentham nel 1789:\nJohn Stuart Mill afferm\u00f2 al riguardo:\nRiflessione di Hare: l'utilitarismo della preferenza.\nCon la riflessione di Richard Mervyn Hare (1919-2002) l'utilitarismo contemporaneo tende ad assumere pi\u00f9 chiaramente i caratteri di teoria morale complessiva, dotata di un principio di fondazione metaetico e di una dottrina normativa. La necessit\u00e0 di distinguere il significato dei termini morali da quelli non morali e di evitare la fallacia naturalistica denunciata da Moore, conduce Hare a sostenere il non cognitivismo: egli \u00e8 infatti convinto che le proposizioni dell'etica possiedano un significato peculiare, quello prescrittivo, in quanto forniscono indicazioni per la condotta e si distinguono dalle proposizioni fattuali o scientifiche, le quali invece descrivono uno stato di cose e possono essere falsificate o verificate. Le proposizioni etiche, di contro, non possono essere n\u00e9 vere e n\u00e9 false.\nLa riflessione morale di Hare, in particolare dagli anni Settanta in poi, si indirizza verso un utilitarismo di tipo peculiare che, nelle sue intenzioni, avrebbe dovuto superare il dualismo tra utilitarismo delle regole e degli atti e dotarsi di un fondamento assoluto e formale definito prescrittivismo universale. Hare, inoltre, accettando un tratto comune a molti filosofi morali analitici, pensa che il principale compito di chi si occupa di etica, sia quello di indicare all'individuo la maniera ottimale di condurre il proprio ragionamento morale, chiarendo il significato e la funzione di termini come \"buono\", \"giusto\", \"doveroso\" ecc. La chiarificazione di questi ultimi consentir\u00e0 all'individuo una migliore capacit\u00e0 di prendere le proprie decisioni morali.\nA questo proposito, nell'opera \"Il pensiero morale\" (1981), Hare sostiene che il nostro ragionamento etico ideale si svolge tra due livelli: quello intuitivo e quello critico. Nel primo, ci affidiamo a credenze morali immediate, derivate dagli insegnamenti familiari, dall'educazione e cos\u00ec via e accettate senza alcuna riflessione; nel secondo, ci comportiamo come un individuo sempre perfettamente in grado di sapere qual \u00e8 l'azione giusta da compiere (Hare lo definisce \"arcangelo\"). Ora, \u00e8 evidente che nessuno di noi \u00e8 cos\u00ec sprovveduto da ragionare sempre a livello intuitivo - come fanno coloro che lui chiama \"prolet\"- n\u00e9 cos\u00ec perfetto da ragionare sempre come un arcangelo: Hare definisce in tal modo due modelli, aggiungendo che se \u00e8 normale (e corretto in generale) affidarsi alle credenze morali consolidate, sarebbe bene altres\u00ec sviluppare una solida capacit\u00e0 critica in grado in certi casi di farci riflettere su queste stesse credenze ed eventualmente di riconsiderarle.\nPeraltro, Hare nota che a livello intuitivo vige l'utilitarismo delle regole, perch\u00e9 gli individui hanno comunque bisogno di norme oggettive da rispettare in ogni caso (\"non mentire\", \"non uccidere\") per fidarsi delle proprie intuizioni morali. Di contro, a livello critico, l'\u201darcangelo\u201d pu\u00f2 affidarsi all'utilitarismo degli atti, dato che egli sa sempre, all'istante, qual \u00e8 l'azione giusta da compiere e non ha bisogno di regole assolute.\nA livello normativo, l'utilitarismo deve promuovere la massimizzazione non del piacere o della semplice felicit\u00e0, bens\u00ec delle preferenze razionali del soggetto, operando la somma complessiva delle utilit\u00e0 individuali (si parla in tal caso di un utilitarismo della preferenza). Hare ritiene che le preferenze da massimizzare debbano essere quelle sviluppate indipendentemente dall'identit\u00e0 del soggetto che le esprime, giacch\u00e9 solo in tal modo \u00e8 garantita l'imparzialit\u00e0. Pertanto, le mie preferenze morali non devono contare di pi\u00f9 perch\u00e9 sono mie, ma solo se sono universalizzabili e se manifestano di produrre effetti benefici maggiori di altre.\nHare inoltre sostiene che le preferenze da privilegiare non sono semplicemente quelle realmente provate dagli individui, ma quelle che essi esprimerebbero se fossero degli autentici pensatori critici, ossia se agissero idealmente sempre come arcangeli (secondo la condizione ideale di piena informazione). Infine, Hare pensa che non vada escluso a priori nessun insieme di preferenze dal novero di quelle da privilegiare, nemmeno quelle dei sadici. Infatti, le normali credenze etiche degli individui, accettate intuitivamente, unitamente a una buona tendenza a ragionare criticamente, se ben consolidate attraverso l'educazione e la pratica, rendono altamente improbabile che vengano privilegiate preferenze come quelle sadiche o malvagie, dato che appare intuitivamente chiaro che una societ\u00e0 in cui prevalgono le tendenze sadiche non potr\u00e0 mai promuovere il benessere dei propri membri.\nSviluppi contemporanei.\nUna forma raffinata di utilitarismo della regola o norma \u00e8 stata elaborata da R. B. Brandt (1910-1997), il quale, in contrasto con il tentativo di fondare l'utilitarismo su presupposti logico-linguistici, sostiene che l'indagine sulla morale pu\u00f2 trarre beneficio dalla collaborazione con la psicologia. L'utilitarismo di Brandt viene definito della norma ideale perch\u00e9, pur conservando un carattere consequenzialista e welfarista, cerca di connettere la valutazione morale di un atto alla rispondenza di quell'atto a regole oggettive universalmente riconosciute, impiegando un significato di \"giusto\" che non equivale a moralmente degno di lode, bens\u00ec a dotato di valore intrinseco. \nBrandt rigetta l'idea di preferenza pienamente informata cos\u00ec come \u00e8 definita da Hare, sostenendo di contro che vanno privilegiati i desideri che hanno superato l'esame di una sorta di terapia psichica che ne abbia testato la plausibilit\u00e0. Brandt sottolinea infatti che l'azione si svolge in virt\u00f9 di due fattori: le conoscenze fattuali (e qui l'autore si distacca dal non cognitivismo perch\u00e9, nella formazione di un giudizio morale, egli assegna un ruolo alle credenze fattuali) e un desiderio razionale (il quale \"\u00e8 razionale se e solo se non cambia anche dopo che la persona \u00e8 stata sottoposta a una psicoterapia cognitiva\", definendo come razionale una condotta \"nel senso che [l'individuo] adotterebbe [quella condotta] se si trovasse in uno stato mentale normale e fosse perfettamente informato - ossia, avesse a sua disposizione e vividamente in mente tutte le rilevanti conoscenze disponibili riguardo a se stesso, il mondo e non stesse compiendo errori logici\").\nBrandt infatti sostiene che la giustificazione dell'utilitarismo non pu\u00f2 fondarsi sull'analisi delle intuizioni linguistiche dei parlanti; un atto, infatti, \u00e8 morale se razionale, ovvero se risponde a una regola che faccia parte di un codice morale ideale ampiamente accettato dai membri di una societ\u00e0. Tale codice non coincide \"in toto\" con i vincoli legali e giuridici della societ\u00e0, dato che comprende regole dettate pure dal buon senso; esso inoltre accentua il ruolo degli elementi emotivi e motivazionali nel determinare la nostra condotta (tra cui sensi di colpa verso l'azione immorale propria e altrui e la coscienza che agire correttamente aumenta la stima degli altri verso s\u00e9 stessi), trascurando il modo con cui noi esprimiamo linguisticamente i nostri giudizi morali. Questo insieme di regole dovrebbe consentire di risolvere le situazioni che implicano conflitti tra i diversi interessi individuali. Tale insieme di regole inoltre dovrebbe: \nBrandt aggiunge che queste regole possono essere modificate ma con ponderazione; pertanto, se un atto \u00e8 coerente con un codice morale che contempla queste norme, esso pu\u00f2 essere definito giusto: \nUtilit\u00e0 e scelta razionale.\nUn tentativo di applicare l'utilitarismo della regola all'economia si trova nel pensiero di John Harsanyi (1920-2000), la cui riflessione si colloca all'interno della \u201cTeoria della scelta razionale collettiva\u201d, tesa a determinare le condizioni che consentono agli individui di agire in condizioni ottimali per il benessere della societ\u00e0: per Harsanyi solo l'utilitarismo della regola pu\u00f2 garantire un sistema equo ed efficace. La teoria della scelta razionale postula il concetto di comportamento razionale, cos\u00ec definito dall'autore:\nPer quel che riguarda la scelta delle preferenze da massimizzare, va detto che, a differenza di Hare, Harsanyi ritiene che alcune preferenze vadano escluse a priori dal computo delle preferenze considerate accettabili: vanno infatti lasciate da parte quelle basate su credenze false e quelle fondate su comportamenti antisociali come l'odio, l'invidia, il sadismo ecc., mentre vanno privilegiate preferenze morali. Di conseguenza, accettando la condizione di piena informazione quale vincolo necessario per la scelta razionale, Harsanyi propone l'idealizzazione del criterio di scelta delle preferenze da massimizzare: \nLa scelta etica \u00e8 per Harsanyi una \"lotteria\" perch\u00e9 condotta in condizioni di incertezza; infatti, secondo il postulato di equiprobabilit\u00e0, ogni individuo, per essere realmente imparziale, dovrebbe prendere le proprie decisioni immaginando di non sapere in anticipo quale posizione occuper\u00e0 nella societ\u00e0 e quali esigenze svilupper\u00e0 (recependo, in questo modo, la lezione di John Rawls sul \u201dvelo d\u2019ignoranza\u201d), avendo la medesima probabilit\u00e0 di occupare qualunque posizione. Per esempio, se due individui esprimono una preferenza per un sistema politico A piuttosto che B, tale preferenza \u00e8 valida se \nHarsanyi propone perci\u00f2 la costruzione di un modello argomentativo che ipotizza che la societ\u00e0 consista di n individui (numerati come 1, 2, \u2026, n), a seconda delle posizioni che essi occuperanno. \nI livelli di utilit\u00e0 che ognuno di questi individui pu\u00f2 possedere nelle diverse posizioni sono indicati con i simboli U1, U2, \u2026, Un (questa \u00e8 la loro funzione di utilit\u00e0, ossia l'unit\u00e0 di misura delle preferenze personali dell'individuo). L'individuo che esprime la preferenza sar\u00e0 chiamato \"i\", e dunque \nInoltre, secondo Harsanyi, le singole utilit\u00e0 individuali sono misurabili aritmeticamente attribuendo a esse un valore matematico e assegnando loro una posizione su un asse cartesiano a partire da un punto zero: questa procedura consente di condurre i confronti interpersonali di utilit\u00e0 (basati sulla nostra capacit\u00e0 immaginativa e sul principio di similarit\u00e0, ossia sulla convinzione secondo la quale vi \u00e8 una somiglianza generale tra alcuni dei nostri comportamenti sociali pi\u00f9 significativi) e di rilanciare la necessit\u00e0 di un ordinamento cardinale delle utilit\u00e0, gi\u00e0 presente nell'utilitarismo classico. \u00c8 grazie all'utilit\u00e0 cardinale che i confronti interpersonali di utilit\u00e0 riacquistano senso per la scienza economica; pertanto, ci\u00f2 che ha valore non \u00e8 il fatto che certe attivit\u00e0 siano scelte, bens\u00ec di quanto una sia preferita all'altra: l'ordinamento cardinale, dunque, \u00e8 vincolante, perch\u00e9 la posizione di ogni utilit\u00e0 espressa non pu\u00f2 variare a piacimento, una volta che a essa \u00e8 stato assegnato un valore e una posizione su un asse cartesiano. Per esempio, non \u00e8 rilevante solo sapere se un individuo preferisce che nella sua societ\u00e0, nell'ordine, ci siano buoni trasposti pubblici (A), un'equa tassazione (B) e un efficace sistema sanitario (C), ma, al fine di determinare eque scelte sociali ed economiche e stabilire un ordine di priorit\u00e0 tra le preferenze, \u00e8 fondamentale sapere con quale intensit\u00e0 egli preferisca A, B o C. In seguito, confrontando il valore delle funzioni di utilit\u00e0 espresso dai diversi individui (ovvero l'intensit\u00e0 con cui ogni individuo preferisce uno stato di cose a un altro), \u00e8 possibile, per il decisore pubblico, attuare delle scelte in linea con l'utilit\u00e0 media (la media aritmetica di tutte le utilit\u00e0 individuali).\nCritiche e obiezioni.\nUno dei critici contemporanei pi\u00f9 incisivi \u00e8 stato il pensatore inglese Bernard Williams (1929-2003), i cui rilievi sono la base di gran parte delle attuali critiche all'utilitarismo, al consequenzialismo e al welfarismo. Williams ha affermato che l'utilitarismo pu\u00f2 autorizzare il compimento degli atti peggiori se viene comunque salvaguardato il benessere degli individui. Per questo le nozioni di \"benessere\" o di \"felicit\u00e0\", lungi dall'essere semplici e chiare, appaiono problematiche e spesso estremamente vaghe. Inoltre, l'utilitarismo non contempla la possibilit\u00e0 di un conflitto tra due istanze morali: infatti, esso sa sempre cosa fare (scegliere l'istanza pi\u00f9 benefica) e non si pone il problema della complessa composizione del conflitto morale ma anche della sua vitale importanza per il progresso etico della societ\u00e0. Infine, Williams, accettando un rilievo che viene fatto all'utilitarismo anche dall'economista indiano Amartya Sen (n. 1933), evidenzia come l'utilitarismo tenda a ignorare l'identit\u00e0 degli individui coinvolti, le loro esigenze profonde e la loro integrit\u00e0, ossia la separatezza delle persone, il fatto che tra di esse ci siano delle differenze. Infine, Williams mette in evidenza come l'utilitarismo non sia in grado di rendere conto del valore degli atti supererogatori.\nLo stesso Sen mette in evidenza come la nozione di preferenza razionale non possa essere il solo criterio per la scelta delle azioni da incentivare: infatti, ogni individuo esprime bisogni ed esigenze in modi diversi, non semplicemente preferendo una cosa a un'altra. Inoltre, l'utilitarismo rischia di essere un sistema etico e politico ingiusto: esso infatti, impiegando come unico criterio di valutazione morale la somma totale delle utilit\u00e0 individuali, privilegia sempre le preferenze degli individui pi\u00f9 benestanti. Qui Sen critica soprattutto il presupposto welfarista e quello dell'ordinamento-somma.\nAltre critiche sono venute dal comunitarismo, dal neo-contrattualismo, dagli intuizionisti. Implicitamente viene respinto anche dalla Dottrina Sociale Cattolica, che ravvisa nell'utilitarismo una fatale mancanza di solidariet\u00e0 e una teorizzazione dell'individualismo distruttivo dei diritti umani.\nBibliografia.\nSu Jeremy Bentham:\nSu John Stuart Mill:\nSu Henry Sidgwick:\nAltri testi:"}
{"id": "335506", "revid": "436907", "url": "https://it.wikipedia.org/wiki?curid=335506", "title": "Fly on the Wall (album AC/DC)", "text": "Fly on the Wall \u00e8 il decimo album in studio del gruppo musicale australiano AC/DC, pubblicato il 28 giugno 1985 dalla Atlantic Records."}
{"id": "335508", "revid": "767487", "url": "https://it.wikipedia.org/wiki?curid=335508", "title": "Cake (gruppo musicale)", "text": "I Cake sono una band alternative rock di Sacramento, California, USA, nata nel 1993. Hanno pubblicato molti singoli di successo estratti dai loro album, a partire dagli anni novanta.\nBiografia.\nNonostante la loro musica venga classificata come alternative o indie rock, i Cake miscelano nei loro brani diversi generi musicali, tra i quali funk, pop, rock, jazz, rap, country, usando testi bizzarri pieni di giochi di parole (opera del cantante John McCrea), riff di chitarre distorte molto orecchiabili e una tromba solista, suonata da Vince Di Fiore. Il loro personalissimo stile \u00e8 stato paragonato a quello dei They Might Be Giants, dei Talking Heads e dei Camper Van Beethoven.\nIl bassista Victor Damiani ha lasciato la band nel 1997 ed \u00e8 stato sostituito da Gabe Nelson, mentre il chitarrista Greg Brown ha lasciato la band nel 1998, sostituito da Xan McCurdy. Anche Todd Roper ha lasciato la band per dedicarsi alla famiglia, dopo avere registrato Comfort Eagle.\nI loro brani di maggiore successo sono \"The Distance\", \"Never There\", \"Sheep Go to Heaven\", \"Rock 'n' Roll Lifestyle\", \"No Phone\", \"Short Skirt/Long Jacket\" (che \u00e8 anche la colonna sonora della celebre serie televisiva Chuck) e il famosissimo remake alternativo di \"I Will Survive\" di Gloria Gaynor. Recentemente la loro cover di Mah na Mah na di Piero Umiliani \u00e8 finita al tredicesimo posto della classifica del New York Post delle migliori 100 cover di tutti i tempi, mentre I Will Survive \u00e8 stata posizionata al numero 89.\nGreg Brown e Victor Damiani, una volta fuoriusciti dalla formazione dei Cake, hanno fondato i Deathray."}
{"id": "335509", "revid": "125286917", "url": "https://it.wikipedia.org/wiki?curid=335509", "title": "Amaranto (colore)", "text": "L'amaranto \u00e8 un colore tra il rosso scarlatto e il cremisi (per certi versi accostabile al granata, ma pi\u00f9 rossastro), tipico dei fiori dell'amaranto, pianta ornamentale del genere della famiglia delle Amarantacee (\"Amaranthus caudatus\") con infiorescenze a spiga di colore rosso scuro, comunemente detta erba meraviglia.\nL'amaranto \u00e8 famoso per essere stato il colore associato alla famiglia dei Medici di Firenze ed \u00e8 presente nei cerchi del loro stemma su sfondo giallo.\nNello sport italiano \u00e8 il colore ufficiale del e dello sport livornese in generale (Armando Picchi Calcio, Pallacanestro Libertas Livorno, Baseball e softball Livorno, Etruschi Livorno). \u00c8 anche il colore della squadra di calcio dell'. Per quanto riguarda Arezzo l'adozione del colore amaranto si presume sia determinata dalle tradizioni ghibelline del '300. Per Livorno, l'adozione dell' amaranto \u00e8 dovuta alla rifondazione della citt\u00e0 come roccaforte sul mare del Granducato di Toscana, avvenuta per mano dei Medici nel tardo '500: infatti l'amaranto \u00e8 il colore dello sfondo dello stemma della citt\u00e0 di Livorno. \u00c8 inoltre il colore dello sport in generale, insieme al celeste, della citt\u00e0 di Rieti. Altre squadre che utilizzano (alternato al granata) l'amaranto sono la Reggina e la Reggiana.\n\u00c8, alternativamente al bianco, il colore tipico, in Italia, delle facolt\u00e0 universitarie di lettere, filosofia, teologia, magistero e simili. A Bologna \u00e8 il colore della facolt\u00e0 di lingue mentre a Milano della facolt\u00e0 di medicina veterinaria.\n\u00c8, inoltre, il colore associato a uno dei corpi della Marina Militare Italiana. In particolare l'amaranto \u00e8 il colore associato al corpo del Genio Navale; viene impiegato per il panno distintivo posto sotto le strisce dorate dei gradi indossati.\n\u00c8 anche il colore della livrea della Ferrari SF1000 nel gran premio di Formula 1 al Mugello nel 2020, in Italia in onore della 1000 gara della scuderia. \nAmaranto \u00e8 il colore del basco della Brigata Paracadutisti Folgore."}
{"id": "335511", "revid": "125848944", "url": "https://it.wikipedia.org/wiki?curid=335511", "title": "Harpia harpyja", "text": "Laquila arpia (Harpia harpyja ()) \u00e8 una specie di aquila neotropicale. Viene anche chiamata aquila arpia americana o aquila arpia brasiliana per distinguerla dall'aquila papuana, che viene a volte indicata come aquila arpia della Nuova Guinea o aquila arpia papuana. L'aquila arpia \u00e8 il rapace pi\u00f9 grande e potente presente in tutto il suo areale, e tra le pi\u00f9 grandi specie di aquile esistenti al mondo. Di solito abita le foreste pluviali tropicali di pianura nella parte superiore (emergente) della canopia. Tuttavia, la distruzione del suo habitat naturale l'ha fatta scomparire in molte parti del suo precedente areale, ed \u00e8 stata quasi estirpata da gran parte dell'America centrale. In Brasile, l'aquila arpia \u00e8 anche conosciuta come falco reale (in portoghese: \"gavi\u00e3o-real\"). Il genere \"Harpia\", insieme ai generi \"Harpyopsis\" e \"Morphnus\" formano la sottofamiglia Harpiinae.\nDescrizione.\nIl piumaggio dorsale dell'aquila arpia \u00e8 di colore nero ardesia, mentre la parte ventrale \u00e8 per lo pi\u00f9 bianca, ad eccezione dei tarsi piumati, che presentano piccole bande nere orizzontali. La base del collo \u00e8 adornata da un'ampia fascia nera che separa il grigio della testa dal bianco del petto. La testa \u00e8 grigio chiaro ed \u00e8 adornata da una doppia cresta di piume grigie dalla punta pi\u00f9 scura. La parte superiore della coda \u00e8 nera con tre bande grigie che la attraversano orizzontalmente, mentre la parte inferiore \u00e8 attraversata da tre bande bianche. L'iride \u00e8 grigia o marrone o rossa, la cera e il becco sono neri o nerastri, mentre i tarsi e le dita dei piedi sono gialli. Il piumaggio \u00e8 identico tra maschi e femmine. Il tarso \u00e8 lungo fino a 13 centimetri.\nLe femmine pesano in genere da 6 a 9 kg (da 13 a 20 libbre), ed alcune femmine adulte possono arrivare a pesare fino a 10 kg (22 libbre). Una femmina in cattivit\u00e0 eccezionalmente grande, \"Jezebel\", pesava 12,3 kg (27 libbre). Tuttavia, essendo vissuta in cattivit\u00e0, questo esemplare potrebbe non essere rappresentativa del peso possibile per le femmine selvatiche, per via della disponibilit\u00e0 di cibo. I maschi, a confronto, \u00e8 molto pi\u00f9 piccolo e pu\u00f2 raggiungere un peso compreso tra i 4 e i 5,95 kg (8,8-13,1 libbre). Il peso medio dei maschi adulti \u00e8 stato riportato tra i 4,4 e i 4,8 kg (da 9,7 a 10,6 libbre) contro una media di 7,35 a 8,3 kg (da 16,2 a 18,3 libbre) per le femmine adulte, una differenza del 35% o superiore nella massa corporea media. Le aquile arpie possono misurare da 86,5 a 107 centimetri di lunghezza totale, con un'apertura alare da 1,76 a 2,24 metri. Tra le misure standard, la corda alare misura 54-63 centimetri, la coda misura 37-42 centimetri, il tarso \u00e8 lungo 11,4-13 centimetri, e il culmen esposto dalla cera \u00e8 compreso tra i 4,2 e i 6,5 centimetri. La dimensione media degli artigli \u00e8 di 8,6 centimetri nei maschi e di 12,3 centimetri nelle femmine.\nTalvolta, l'aquila arpia \u00e8 citata come l'aquila pi\u00f9 grande esistente insieme all'aquila delle Filippine, che \u00e8 in media un po' pi\u00f9 lunga (tra i sessi con una media di 100 centimetri) ma pesa leggermente di meno, e l'aquila di mare di Steller, che \u00e8 forse leggermente pi\u00f9 pesante in media (la media di 3 uccelli dal sesso sconosciuto era di 7,75 kg). L'aquila arpia pu\u00f2 essere comunque considerata la pi\u00f9 grande specie di uccello che risiede nell'America centrale, sebbene i grandi uccelli acquatici come i pellicani bianchi americani (\"Pelecanus erythrorhynchos\") e gli jabiru (\"Jabiru mycteria\") abbiano masse corporee medie appena inferiori. L'aquila arpia ha ali relativamente corte e ampie, un adattamento che aumenta la sua manovrabilit\u00e0 negli habitat forestali ed \u00e8 condiviso da altri rapaci che vivono in habitat simili. Per questo la sua apertura alare \u00e8 superata da diverse grandi aquile che vivono in habitat pi\u00f9 aperti, come quelli dei generi \"Haliaeetus\" e \"Aquila\". L'estinta aquila di Haast era significativamente pi\u00f9 grande di tutte le aquile esistenti, inclusa l'aquila arpia.\nQuesta specie \u00e8 in gran parte silenziosa lontano dal nido. L\u00ec, gli adulti emettono un grido penetrante, debole e malinconico, ed maschi durante il periodo di cova emettono \"grida o lamenti\". I richiami delle femmine durante la cova sono simili, ma pi\u00f9 bassi. Mentre si avvicina al nido con il cibo, il maschio emette \"rapidi cinguettii, richiami simili a quelli di un'oca e occasionali urla acute\". La vocalizzazione in entrambi i genitori diminuisce con l'et\u00e0 dei nidiacei, mentre i pulcini diventano pi\u00f9 vocali. I pulcini emettono un \"chi-chi-chi...chi-chi-chi-chi\", per richiamare l'attenzione dei genitori in risposta alla pioggia o alla luce solare diretta. Quando gli umani si avvicinano al nido, i pulcini emettono gracidii, starnazzi e fischi.\nBiologia.\nDieta.\nLe aquile arpie adulte sono tra i superpredatori del loro ecosistema, e pochi animali posano un serio pericolo agli esemplari adulti. Tuttavia, due giovani aquile, rilasciate in natura come parte di un programma di reintroduzione in natura, sono state cacciate e uccise rispettivamente da un giaguaro e da un ocelot. Le sue prede principali sono i mammiferi che vivono sulle chiome degli alberi e la maggior parte della loro dieta si concentra su bradipi e scimmie.\nUna ricerca condotta da Aguiar-Silva, tra il 2003 e il 2005, in un sito di nidificazione a Parintins, Amazonas, Brasile, ha raccolto e analizzato tutti resti delle prede portate in un nido per i pulcini dai genitori. I ricercatori hanno scoperto che il 79% delle prede dell'aquila arpia era rappresentato da bradipi di due specie: il 39% dal bradipo dalla gola bruna (\"Bradypus variegatus\") e il 40% dal bradipo bidattilo di Linneo (Choloepus didactylus). Una ricerca simile a Panama, osserv\u00f2 come in una coppia di due esemplari allevati in cattivit\u00e0 e rilasciati in natura, il 52% delle prede catturate dal maschio e il 54% della femmina erano due specie di bradipo: il bradipo dalla gola bruna e il bradipo bidattilo di Hoffmann (\"Choloepus hoffmanni\").\nLe scimmie compongono una parte importante nella dieta di questi uccelli, e le specie pi\u00f9 comunemente predate includono scimmie cappuccino, saki, scimmie urlatrici, scimmie titi, saimiri e scimmie ragno. Scimmie pi\u00f9 piccole, come tamarini e uistit\u00ec, sono apparentemente ignorate come preda. In diversi nidi in Guyana, le scimmie costituivano circa il 37% dei resti delle prede ritrovate nei nidi. Allo stesso modo, le scimmie cappuccine costituivano il 35% dei resti trovati in 10 nidi nell'Ecuador amazzonico. Anche altri mammiferi parzialmente arboricoli e persino terrestri possono divenire preda di questo rapace se si presenta l'opportunit\u00e0, tra cui porcospini, scoiattoli, opossum, formichieri, armadilli e persino carnivori di piccola-media taglia, come kinkajou, coati e tayra. Nel Pantanal, una coppia di aquile nidificanti predava in particolare porcospini arboricoli (\"Coendou prehensilis\") e agouti (\"Dasyprocta azarae\").\nAnche gli uccelli compongono una parte della dieta di questo rapace, in particolare le are: nel sito di ricerca di Parintins, l'ara aliverdi rappresenta lo 0,4% della dieta di una coppia nidificante, che con altri uccelli rappresenta il 4,6% della loro dieta complessiva. Anche altri pappagalli sono prede abituali, cos\u00ec come i cracidi, come i curassow, e altri uccelli come il seriema. Ulteriori prede includono rettili, come iguane, tegu e serpenti. Una recente revisione della letteratura indica un totale di 102 specie predate.\nSono stati anche osservati esemplari predare bestiame domestico, come polli, agnelli, capre e maialini, sebbene queste istanze siano estremamente rare in circostanze normali. Le aquile arpie sono molto importanti anche per il controllo della popolazione di mesopredatori come le scimmie cappuccine che predano ampiamente le uova degli uccelli e che (se non controllate naturalmente) possono causare estinzioni locali di specie sensibili.\nLe aquile arpie possiedono gli artigli pi\u00f9 grandi di qualsiasi aquila vivente e sono state osservate sollevare prede che eguagliavano il loro stesso peso corporeo. Ci\u00f2 consente loro di strappare un bradipo vivo dai rami degli alberi, cos\u00ec come altre prede proporzionalmente grandi per le loro dimensioni.\nI maschi di solito catturano prede relativamente pi\u00f9 piccole, con un range tipico da 0,5 a 2,5 kg, o circa la met\u00e0 del proprio peso. Le femmine, pi\u00f9 grandi, possono catturare prede pi\u00f9 grandi, con un peso minimo della preda di circa 2,7 kg. Le femmine adulte sono in grado di afferrare regolarmente grandi scimmie urlatrici, scimmie ragno o bradipi adulti, che possono pesare dai 6 ai 9 kg, in volo e trasportarle in volo fino al loro nido senza atterrare, un'enorme impresa di forza.\nLe prede portate al nido dai genitori sono normalmente di taglia media, essendo comprese tra gli 1 e i 4 kg. Le prede portate al nido dai maschi pesano in media 1,5 kg, mentre le prede portate al nido dalle femmine pesano in media di 3,2 kg. In un altro studio, si \u00e8 scoperto che i \"floater\" (ovvero gli uccelli che non si riproducevano in quel momento) catturavano prede pi\u00f9 grandi, con una media di 4,24 kg, rispetto a quelle che stavano nidificando, per le quali le prede era in media di 3,64 kg, con specie con un peso medio di 1,08 kg per un opossum comune, e 10,1 kg per un procione cancrivoro adulto. Nel complesso, le prede dell'aquila arpia pesano tra i 0,3 kg e i 6,5 kg, con la dimensione media della preda pari a 2,6 \u00b1 0,8 kg.\nNormalmente, le aquile arpie usano la caccia d'appollaiamento, in cui l'animale scansiona l'area e l'attivit\u00e0 delle loro prede, appollaiandosi per brevi periodi e spostandosi da un albero all'altro. Dopo aver individuato la preda, l'aquila si fionda rapidamente su di essa, afferrandola con i potenti artigli e immobilizzandola con il suo peso e la forza dell'impatto. Talvolta, invece, le aquile arpie prediligono la caccia \"sit-and-wait\" (comuni nei rapaci che vivono nelle foreste), dove rimangono appollaiati per lunghi periodi su un punto alto vicino ad un'apertura, un fiume o un deposito di sale dove molti mammiferi vanno ad assumere nutrienti. A volte, possono anche cacciare volando all'interno o al di sopra delle chiome degli alberi. Sono stati anche osservati individui inseguire le loro prede in volo, schivando agilmente alberi e rami, uno stile di predazione comune ai falchi (genere \"Accipiter\") che cacciano altri uccelli in volo in habitat chiusi come le foreste.\nRiproduzione.\nIn un habitat ideale, i nidi delle aquile arpie rimangono abbastanza vicini tra loro. In alcune parti di Panama e della Guyana, i nidi attivi si trovavano a circa 3 km di distanza l'uno dall'altro, mentre in Venezuela si trovano a meno di 5 km l'uno dall'altro. In Per\u00f9, la distanza media tra i nidi \u00e8 di 7,4 km e l'area media occupata da ciascuna coppia riproduttiva \u00e8 stata stimata a 4.300 ettari. Negli habitat meno favorevoli, come le aree colpite da deforestazione e foreste frammentate, i territori usati dalle coppie sono stati stimati a 25 km. Le femmine depongono due uova bianche in un grande nido di rami e bastoncini, profondo 1,2 metri e con un diametro di 1,5 metri, che viene utilizzato dalla coppia per diversi anni. Il nido viene continuamente allargato e riparato dai genitori con nuovi rametti e foglie anche dopo la nascita del pulcino. \u00c8 stato osservato come le aquile arpie selezionino specifiche piante per la riparazione e l'allargamento del nido una volta nato il pulcino. Queste piante hanno due azioni sul nido: la prima \u00e8 che queste piante allontanano gli insetti che possono minacciare le aquile ed i loro piccoli, mentre la seconda \u00e8 la composizione igienica del nido; posizionando foglie fresche sulle prede che hanno portato al nido, queste aquile prevengono infezioni e malattie e assicurano un ambiente sicuro e pulito per i loro pulcini. I nidi vengono costruiti sugli alberi pi\u00f9 alti, di solito nella diramazione principale, a 16-43 metri da terra a seconda della statura degli alberi locali. Le aquile arpie costruiscono spesso i loro nidi nella chioma dei kapok, uno degli alberi pi\u00f9 alti del Sudamerica. In molte culture sudamericane, abbattere un albero kapok \u00e8 considerato un gesto di malaugurio, in quanto proteggere questi alberi aiuta a salvaguardare l'habitat di questo maestoso rapace. Questi rapaci possono usare anche altri alberi di grandi dimensioni per costruire il loro nido, come il noce del Brasile, e un sito di nidificazione osservato nel Pantanal brasiliano era stato costruito su un albero di \"cambar\u00e1\" (\"Vochysia divergens\").\nNon \u00e8 noto se queste aquile eseguano un corteggiamento nuziale e si ritiene che siano monogame. Una coppia di aquile arpie, di solito, alleva un solo pulcino ogni 2-3 anni. Dopo la schiusa del primo pulcino, il secondo uovo viene ignorato e normalmente non si schiude, a meno che il primo pulcino non muoia. L'uovo viene incubato per circa 56 giorni. Quando il pulcino ha 36 giorni, \u00e8 gi\u00e0 in grado di stare in piedi e camminare goffamente per il nido. Il pulcino si invola all'et\u00e0 di 6 mesi, anche se i genitori continueranno a nutrirlo per altri 6-10 mesi. Sia il maschio che la femmina si prendono cura dell'uovo e del pulcino covandolo a turno. Durante la cova, il maschio porta il cibo per la femmina e, in seguito, per l'aquilotto, ma fa anche un turno di incubazione mentre la femmina va a caccia per se stessa e per il partner. La maturit\u00e0 riproduttiva non viene raggiunta fino a quando gli uccelli non raggiungono i 4-6 anni di et\u00e0. Gli adulti possono essere estremamente aggressivi nei confronti degli umani che disturbano il loro sito di nidificazione o per qualsiasi animale che sembri una minaccia per i loro piccoli.\nDistribuzione e habitat.\nRara in tutto il suo areale, l'areale dell'aquila arpia si estende dal Messico, attraverso l'America centrale e in Sud America fino all'estremo sud dell'Argentina. Nelle foreste pluviali, vivono nello strato emergente della canopia. La specie \u00e8 pi\u00f9 comune in Brasile, dove si trova in tutto il territorio nazionale. Ad eccezione di alcune aree di Panama, la specie \u00e8 quasi estinta in America Centrale, in seguito al disboscamento di gran parte della foresta pluviale (essendo stata completamente estirpata a El Salvador, ad esempio). L'aquila arpia abita le foreste pluviali tropicali di pianura, spostandosi all'interno di tali aree dalla chioma alla vegetazione emergente. In genere si spostano al di sotto di un'altitudine di 900 metri, ma sono stati osservati esemplari ad altitudini fino a 2.000 metri. All'interno della foresta pluviale, cacciano nella canopia o talvolta a terra e si appollaiano sugli alberi emergenti in cerca di prede. Generalmente stanno lontane dalle aree disturbate dalla deforestazione, ma visitano regolarmente il mosaico semiaperto di foreste/pascoli, principalmente durante le incursioni di caccia. Possono, tuttavia, essere osservate mentre sorvolano i confini delle foreste in una variet\u00e0 di habitat, come cerrado, caatinga, palmeti buriti, campi coltivati e citt\u00e0. Sono state osservate anche in aree dove viene praticata la silvicoltura di alto livello.\nTassonomia.\nL'aquila arpia venne descritta per la prima volta da Carl Linneous nella sua decima edizione del 1758 del \"Systema Naturae\", come \"Vultur harpyja\" in riferimento alle arpie della mitologia greca. L'unico membro del genere \"Harpia\", l'aquila arpia, \u00e8 strettamente imparentata con l'aquila della Guinea (\"Morphnus guianensis\") e l'aquila arpia della Nuova Guinea (\"Harpyopsis novaeguineae\"), e le tre compongono la sottofamiglia Harpiinae, all'interno della famiglia Accipitridae. In passato molti ricercatori pensavano che il pi\u00f9 stretto parente dell'aquila arpia fosse l'aquila delle Filippine, per via della morfologia e dell'ecologia simile, tuttavia \u00e8 stato dimostrato tramite l'analisi del DNA, che l'aquila delle Filippine appartiene ad un'altra famiglia di rapaci, i Circaetinae, e le somiglianze tra le due specie sono frutto di un'evoluzione convergente.\nSia il nome del genere, \"Harpia\", sia il nome della specie, \"harpyja\", cos\u00ec come il nome comune dell'animale derivano dal greco antico \"harpyia\" (\u1f05\u03c1\u03c0\u03c5\u03b9\u03b1), e fa riferimento alle arpie della mitologia greca. Queste erano spiriti del vento che portavano i morti nell'Ade o nel Tartaro e si diceva che avessero un corpo simile ad un avvoltoio e il volto di donna.\nConservazione.\nSebbene abbia un areale notevole, l'aquila arpia sta divenendo sempre pi\u00f9 rara, e la sua distribuzione e le popolazioni selvatiche sono diminuite notevolmente. \u00c8 minacciata principalmente dalla perdita dell'habitat a causa della deforestazione eccessiva per far posto all'allevamento del bestiame e all'agricoltura intensiva. \u00c8 inoltre minacciata per dalla caccia, particolarmente dalle popolazioni locali che la vedono come una minaccia per il bestiame e/o per se stessi, a causa delle sue grandi dimensioni. In realt\u00e0 le aquile arpie attaccano raramente il bestiame domestico in condizioni normali, e non si hanno resoconti di attacchi a persone. Tuttavia, le sue grandi dimensioni e il fatto che non sembrino aver paura degli umani ne fanno un \"bersaglio irresistibile\" per i cacciatori. Tali minacce si applicano in tutto il areale, in gran parte del quale l'uccello \u00e8 diventato solo uno spettacolo transitorio; in Brasile, \u00e8 stata quasi spazzata via dalla foresta pluviale atlantica e si trova in numeri apprezzabili solo nelle parti pi\u00f9 remote del bacino amazzonico; gi\u00e0 un resoconto giornalistico brasiliano della met\u00e0 degli anni '90 lamentava che all'epoca l'animale era presente in numeri significativi in territorio brasiliano solo sul lato settentrionale dell'Equatore. I documenti scientifici degli anni '90, tuttavia, suggeriscono che la popolazione della Foresta Atlantica potrebbe essere migratoria. Successive ricerche in Brasile hanno stabilito che, a partire dal 2009, l'aquila arpia, al di fuori dell'Amazzonia brasiliana, \u00e8 localmente in pericolo critico di estinzione a Esp\u00edrito Santo, S\u00e3o Paulo e Paran\u00e1, in pericolo nel Rio de Janeiro, e probabilmente estirpata a Rio Grande do Sul (con l'ultimo avvistamento ufficiale risalente a marzo 2015 nel Parque Estadual do Turvo) e Minas Gerais, mentre le dimensioni effettive della popolazione totale brasiliana \u00e8 sconosciuta.\nA livello globale, l'aquila arpia \u00e8 considerata una specie vulnerabile secondo la Lista Rossa IUCN e minacciata di estinzione dalla CITES (appendice I). \"The PeregrineFund\", fino a poco tempo fa, la considerava una \"specie dipendente dalla conservazione\", il che significa che la sua sopravvivenza dipende da uno sforzo dedicato per la riproduzione in cattivit\u00e0 e il rilascio in natura, cos\u00ec come la protezione dell'habitat, per evitare che raggiunga lo stato di in pericolo, ma ora ha accettato lo stato di prossima alla minaccia. L'aquila arpia \u00e8 considerata in pericolo di estinzione in Messico e in America Centrale, dove \u00e8 stata estirpata nella maggior parte del suo precedente areale; in Messico si trovava un tempo fino a Veracruz, ma oggi probabilmente si trova solo in Chiapas nella Selva Zoque. \u00c8 considerata localmente prossima alla minaccia o vulnerabile nella maggior parte della porzione sudamericana del suo areale; all'estremo sud del suo areale, in Argentina, si trova solo nelle foreste della Valle del Paran\u00e0, nella provincia di Misiones. \u00c8 invece scomparsa da El Salvador, e quasi completamente dal Costa Rica.\nIniziative nazionali.\nDiverse iniziative per la conservazione della specie sono in atto in vari paesi. Dal 2002, \"The PeregrineFund\" ha avviato un programma di conservazione e ricerca per l'aquila arpia nella Provincia di Dari\u00e9n. Un progetto di ricerca simile \u2013 e pi\u00f9 ampio, viste le dimensioni dei paesi coinvolti \u2013 \u00e8 in corso in Brasile, presso l\"Istituto Nazionale di Ricerche Amazzoniche\", attraverso il quale 45 siti di nidificazione noti (aggiornati a 62, solo tre al di fuori del bacino amazzonico e tutti e tre inattivi) sono monitorati da ricercatori e volontari delle comunit\u00e0 locali. Un pulcino di aquila arpia \u00e8 stato dotato di un trasmettitore radio che permette di seguirlo per pi\u00f9 di tre anni tramite un segnale satellitare inviato all'Istituto nazionale di ricerche spaziali. Inoltre, per l'edizione brasiliana del \"National Geographic Magazine\" \u00e8 stata realizzata una registrazione fotografica di un sito di nidificazione nella foresta nazionale di Caraj\u00e1s.\nA Panama, \"The PeregrineFund\" ha realizzato un progetto di riproduzione e rilascio in cattivit\u00e0 che ha rilasciato un totale di 49 uccelli a Panama e Belize.. \"The PeregrineFund\" ha anche condotto un progetto di ricerca e conservazione su questa specie dal 2000, rendendolo lo studio pi\u00f9 longevo sull'aquila arpia.\nA Belize, il \"Belize Harpy Eagle Restoration Project\" \u00e8 iniziato nel 2003 con la collaborazione di Sharon Matola, fondatrice e direttrice dello zoo di Belize e del \"The PeregrineFund\". L'obiettivo di questo progetto era il ripristinare la popolazione di aquile arpia all'interno di Belize. La popolazione di Belize \u00e8 diminuita a causa della frammentazione della foresta, delle caccia e della distruzione dei nidi, con la conseguente quasi estirpazione della specie. Gli esemplari allevati in cattivit\u00e0 sono stati rilasciati nell'area di conservazione e gestione del Rio Bravo in Belize, scelta per il suo habitat forestale di qualit\u00e0 e per i collegamenti con Guatemala e Messico. Il collegamento dell'habitat con il Guatemala e il Messico \u00e8 stato importante per la conservazione dell'habitat di qualit\u00e0 e dell'aquila arpia a livello regionale. A partire dal novembre 2009, sono state rilasciate 14 arpie e sono monitorate dal \"PeregrineFund\", attraverso telemetria satellitare.\nNel gennaio 2009, un pulcino della popolazione quasi estirpata dello stato brasiliano del Paran\u00e1 \u00e8 stato incubato in cattivit\u00e0 nella riserva tenuta nelle vicinanze della diga di Itaipu dall'azienda statale brasiliana/paraguaiana Itaipu Binacional. Nel settembre 2009, una femmina adulta, dopo essere stata tenuta in cattivit\u00e0 per 12 anni in una riserva privata, \u00e8 stata dotata di un trasmettitore radio prima di essere riportata in libert\u00e0 nei pressi del Parco Nazionale del Pau Brasil (ex Monte Pascoal NP), nello stato di Bahia.\nNel dicembre 2009, una quindicesima aquila arpia \u00e8 stata rilasciata nell'area di conservazione e gestione del Rio Bravo in Belize. Il rilascio \u00e8 stato programmato per collegarsi con la Conferenza delle Nazioni Unite sui cambiamenti climatici del 2009, a Copenaghen. Questo esemplare, soprannominato \"Hope\" (che significa \"speranza\") dai funzionari di \"Peregrine\" a Panama, \u00e8 stata la \"figlia del manifesto\" per la conservazione delle foreste in Belize, un paese in via di sviluppo, e l'importanza di queste attivit\u00e0 in relazione al cambiamento climatico. L'evento ha ricevuto copertura dalle principali entit\u00e0 mediatiche del Belize ed \u00e8 stato sostenuto dall'ambasciatore degli Stati Uniti in Belize, Vinai Thummalapally, e dall'Alto Commissario britannico in Belize, Pat Ashworth.\nIn Colombia, a partire dal 2007, un maschio adulto e una femmina subadulta confiscati al traffico di animali selvatici sono stati riportati allo stato selvatico e monitorati nel Parco Nazionale Paramillo a C\u00f3rdoba, e un'altra coppia \u00e8 stata tenuta in cattivit\u00e0 in un centro di ricerca per la riproduzione e l'eventuale rilascio. Anche in Ecuador \u00e8 in corso uno sforzo di monitoraggio con l'aiuto di volontari delle comunit\u00e0 locali di nativi americani, compresa la sponsorizzazione congiunta di varie universit\u00e0 spagnole, simile a un altro in corso dal 1996 in Per\u00f9, incentrato intorno a una comunit\u00e0 indigena della provincia di Tambopata, Regione Madre de Dios. Un altro progetto di monitoraggio, iniziato nel 1992, \u00e8 operativo dal 2005 nello stato di Bol\u00edvar, Venezuela.\nNella cultura di massa.\nL'aquila arpia \u00e8 l' uccello nazionale di Panama ed \u00e8 raffigurata sullo stemma ufficiale di Panama. La legge 34 del 1949 stabilisce che un'aquila sia in cima allo stemma. La legge, in verit\u00e0, non stabiliva quale specie di aquila dovesse essere riprodotta ma la maggior parte delle scuole ha in seguito esibita proprio un'arpia. La legge 18 del 2002 ha stabilito che l'arpia sia l'uccello nazionale. La legge 50 del 17 maggio 2006 ha infine integrato la gi\u00e0 citata legge del 2002 stabilendo definitivamente che la specie di aquila da riprodurre nello stemma nazionale \u00e8 proprio l'aquila arpia.\nLa quindicesima aquila arpia rilasciata in Belize, denominata \"Hope\" (che significa \"speranza\"), \u00e8 stata soprannominata \"Ambasciatore per i cambiamenti climatici\", alla luce della Conferenza delle Nazioni Unite sui cambiamenti climatici del 2009.\nL'aquila arpia appare sul retro della banconota venezuelana da 2.000 bolivares fuertes .\nL'aquila arpia \u00e8 stata l'ispirazione dietro il design di Fanny (\"Fawkes\") la fenice e Fierobecco (\"Buckbeak\") l'ippogrifo, nella serie di film di Harry Potter;\nUn'aquila arpia \u00e8 stata usata per ritrarre l'aquila di Haast ormai estinta nel documentario BBC \"Monsters We Met\";"}
{"id": "335512", "revid": "729019", "url": "https://it.wikipedia.org/wiki?curid=335512", "title": "Tomoyuki Yamashita", "text": "Biografia.\nSecondogenito di un medico locale nel villaggio di Osuki Mura (in giapponese \"Grande cedro\"), ora nell'area amministrativa della cittadina di \u014ctoyo (Prefettura di K\u014dchi), entr\u00f2 da adolescente nella scuola militare. Nel novembre del 1905 Yamashita si diplom\u00f2 alla Scuola dell'Esercito Imperiale Giapponese, classificandosi 16\u00ba su 490 cadetti. Nel maggio del 1916 venne promosso al grado di capitano.\nLa sua fama deriva dal fatto di aver conquistato le colonie britanniche di Malaysia e Singapore, guadagnandosi l'appellativo di \"Tigre della Malesia\".\nLa sua figura \u00e8 conosciuta anche per essere stata al centro di un'importante sentenza della Corte Suprema degli Stati Uniti.\nIl generale Yamashita, infatti, fu processato e condannato a morte \"per aver omesso di controllare le operazioni dei membri del suo comando permettendo loro di commettere brutalit\u00e0, atrocit\u00e0 ed altri gravi crimini violando per ci\u00f2 stesso le leggi di guerra\", nella fattispecie in occasione di un massacro di civili a Manila.\nQuesto caso fu l'applicazione pi\u00f9 illustre, nella giurisprudenza interna di uno stato, del principio di diritto internazionale, sancito all'art. 6 dello Statuto del Tribunale di Norimberga, in base al quale si attribuisce ad un individuo gerarchicamente superiore la responsabilit\u00e0 per i crimini di guerra commessi dai propri sottoposti.\nA Yamashita \u00e8 attribuito l'aver accumulato un enorme tesoro noto come Oro di Yamashita, nascosto nelle Filippine."}
{"id": "335514", "revid": "1013865", "url": "https://it.wikipedia.org/wiki?curid=335514", "title": "Contea di V\u00e4sterbotten", "text": "La contea di V\u00e4sterbotten o \"V\u00e4sterbottens l\u00e4n\" \u00e8 una delle contee o \"l\u00e4n\" della Svezia situata nella parte settentrionale del paese.\nConfina con le contee di V\u00e4sternorrland, J\u00e4mtland e Norrbotten, con la contea norvegese di Nordland e il Golfo di Botnia.\nComprende il territorio della provincia di V\u00e4sterbotten e parte delle province della Lapponia svedese e di \u00c5ngermanland.\nComuni.\n\"Nella provincia di V\u00e4sterbotten:\"\n\"Nella Lapponia svedese:\"\n\"Nella provincia di \u00c5ngermanland:\"\nAree naturali.\nIn questa contea si trova il Parco nazionale Bj\u00f6rnlandet."}
{"id": "335515", "revid": "339392", "url": "https://it.wikipedia.org/wiki?curid=335515", "title": "V\u00e4sterbottens l\u00e4n", "text": ""}
{"id": "335519", "revid": "110157", "url": "https://it.wikipedia.org/wiki?curid=335519", "title": "Contea di \u00d6sterg\u00f6tland", "text": "La contea di \u00d6sterg\u00f6tland o \"\u00d6sterg\u00f6tland l\u00e4n\" \u00e8 una delle contee o \"l\u00e4n\" della Svezia situata nella parte sud-est del paese.\nConfina con le contee di Kalmar, J\u00f6nk\u00f6ping, V\u00e4stra G\u00f6taland, \u00d6rebro, S\u00f6dermanland e con il mar Baltico."}
{"id": "335545", "revid": "287204", "url": "https://it.wikipedia.org/wiki?curid=335545", "title": "Ammortamento a rate anticipate", "text": "L'ammortamento a rate anticipate prevede che il pagamento di ciascuna rata (supposto che le rate siano equintervallate ed n sia il numero di periodi previsti per l'ammortamento) venga pagato all'inizio del periodo corrispondente alla rata (mensile, trimestrale, annuale).\nSia \"k\"= 0, 1, 2, ..., \"n\"-1 uno degli \"n\" periodi, si ha che la quota della rata formula_1 al periodo \"k\" \u00e8 pari alla somma di una quota d'interessi formula_2 e di una quota di capitale formula_3:\nformula_4\nmentre \nformula_5.\nPer l'attualizzazione delle rate deve essere soddisfatto il vincolo di equivalenza finanziaria:\nformula_6\n\u00c8 prassi finanziaria valutare il debito residuo immediatamente prima delle rate in scadenza. Quindi sia \"k\" il periodo in considerazione e formula_7 il debito residuo valutato subito prima dell'inizio di tale periodo si ha:\nformula_8 per \"k\"= 0, 1, 2, ..., \"n\"-1 \nformula_9 per \"k\"= n\novvero (scrivendo il debito in funzione dell'intero importo \"S\"):\nformula_10 per k=0\nformula_11 per \"k\"= 1, 2, ..., \"n\"-1\nformula_12 per k=n\nSi noti che formula_13 vale a dire che il debito residuo calcolato immediatamente prima del pagamento della rata in scadenza nel periodo \"k\" coincide con il debito residuo calcolato immediatamente dopo il pagamento della rata che scade nel periodo \"k-1\".\nNe deriva che subito prima che il prestito venga erogato si ha formula_14, di conseguenza all'inizio del prestito (formula_15) la somma ricevuta dal debitore \u00e8 gi\u00e0 detratta della prima rata, quindi il debitore riceve una somma pari a formula_16.\nLa quota interessi che viene pagata in ciascun periodo \"k\" si riferisce agli interessi relativi al periodo [\"k\",\"k\"+1] ed \u00e8 proporzionale al debito residuo del periodo formula_17 (che coincide con formula_18 ).\nformula_19 con formula_20 e formula_21\nConsiderando le tre seguenti equazioni (gi\u00e0 definite sopra):\nformula_22\nformula_23\nformula_4\nsi pu\u00f2 mettere in relazione debito residuo e rate secondo quanto segue:\nformula_25\nda cui si ottiene\nformula_26\nconsiderando 1 - \"d\" = 1 - \"i\" / (\"1\"+i) = 1 / (1+\"i\") = \"v\", si ha la relazione voluta: \nformula_27."}
{"id": "335546", "revid": "29727", "url": "https://it.wikipedia.org/wiki?curid=335546", "title": "Harpia harpyia", "text": ""}
{"id": "335553", "revid": "11684", "url": "https://it.wikipedia.org/wiki?curid=335553", "title": "Diritto internazionale pubblico", "text": ""}
{"id": "335559", "revid": "729019", "url": "https://it.wikipedia.org/wiki?curid=335559", "title": "Adam Jones (rugbista 1980)", "text": "Ha indossato la maglia della Nazionale gallese per la prima volta il 4 febbraio 2006 contro l'Inghilterra (47-13 per gli inglesi).\nNella stagione 2003-04 ha vinto la Celtic League con gli Scarlets."}
{"id": "335560", "revid": "110157", "url": "https://it.wikipedia.org/wiki?curid=335560", "title": "Contea di \u00d6rebro", "text": "La contea di \u00d6rebro o \"\u00d6rebro l\u00e4n\" \u00e8 una delle contee o \"l\u00e4n\" della Svezia situata nella parte centrale del paese.\nConfina con le contee di V\u00e4stra G\u00f6taland, V\u00e4rmland, Dalarna, V\u00e4stmanland, S\u00f6dermanland e \u00d6sterg\u00f6tland.\nAree naturali protette.\nIn questa contea si trovano il Parco nazionale Garphyttan e parte del Parco nazionale Tiveden."}
{"id": "335595", "revid": "729019", "url": "https://it.wikipedia.org/wiki?curid=335595", "title": "Tuchinaggio", "text": "Il Tuchinaggio fu una rivolta avvenuta in Canavese, soprattutto nelle valli alpine, alla fine del XIV secolo.\nLa causa principale fu l'insofferenza delle comunit\u00e0 locali verso l'eccessivo potere dei feudatari, appartenenti ai consortili di San Martino e di Valperga.\nDagli storici fu erroneamente equiparata a una serie di rivolte pauperiste ed ereticali o come riflesso dello scontro in atto tra i Savoia e il Marchesato del Monferrato: solo nel XX secolo venne correttamente interpretata come la ribellione di popolazioni soggette ai signori del Canavese e dei liberi comuni canavesani contro i nobili.\nSignificato del termine.\nL'interpretazione pi\u00f9 rigorosa lo vede come derivato da \"tue chien\" (ammazza cani), dal nome dei primi rivoltosi che in Francia iniziarono la ribellione sanculotta uccidendo i cani dei signori locali. Questi animali, infatti, non potevano esser toccati neppure se creavano danni alle coltivazioni o uccidevano animali domestici.\nLa decisione di uccidere i cani in segno di ribellione al dominio assoluto dei signori feudali, avrebbe dato inizio alla rivolta. Soffocata nel sangue in Savoia, la ribellione riapparve a sud delle Alpi, trasformandosi in guerra sociale alla quale da ultimo pose fine Amedeo VII di Savoia.\nNella tradizione piemontese il termine \"tuchini\" viene considerato una derivazione dal motto \"tucc un\" (tutti uno), forse utilizzato dai ribelli, che attualmente caratterizza il battaglione Alpini \"Ivrea\".\nInquadramento storico.\nDopo l'abdicazione di re Arduino nel 1014, nel Canavese si vennero formando alcuni casati nobiliari i cui rappresentanti rivendicavano una loro discendenza da Arduino stesso o perlomeno dai conti di Pombia. Nel breve volgere di un secolo essi affermarono la loro signoria su buona parte del territorio, assumendo i titoli di \"Conti di Valperga\", \"Conti di San Martino\" e \"Conti di Biandrate\" (il cui ramo canavesano divenne in seguito \"Conti di San Giorgio\"). Per consuetudine ereditaria ad ogni generazione venivano spartite le quote, bench\u00e9 la maggiore spettasse al primogenito: si formarono perci\u00f2 dei \"clan\" (chiamati \"consortili\"), in cui ogni capo famiglia manteneva il titolo nobiliare, ma vedeva ridursi vertiginosamente il potere reale e le ricchezze. La loro forza risiedeva nella gestione in comune delle politiche e delle azioni sul territorio, tradizione praticata anche tra la piccola nobilt\u00e0 ed il popolo. Perci\u00f2 collettivamente ciascuno dei tre raggruppamenti era una potenza, e disponeva di entrate paragonabili a quelle di una piccola citt\u00e0.\nI Valperga e i San Martino erano divisi da una feroce rivalit\u00e0, osservava il cronista Petro Azario: \u00abse non tamquam consortes pertractando, sed ac si una pars esset christiana et alia sarazena\u00bb: a farne le spese erano i borghigiani dei piccoli centri soggetti ai conti, frequentemente assaltati, depredati e taglieggiati dalle milizie di parte avversa.\nDal punto di vista geografico, la situazione contribuiva a creare contese: possedimenti, diritti e rendite dei gruppi nobiliari erano distribuiti a macchia di leopardo, penetrando profondamente gli uni negli altri. Per fornire un esempio, il castello di Montalenghe (feudo dei San Martino) e il borgo di San Giorgio (degli omonimi conti) distavano a mala pena mezz'ora di cammino.\nLa citt\u00e0 di Ivrea (che non era considerata parte del Canavese) non fu teatro di disordini perch\u00e9 vigeva un equilibrio interno basato sul fragile equilibrio tra Comune, Vescovo, Savoia, Savoia-Acaia, Monferrato e, naturalmente, Valperga e San Martino.\nLa causa scatenante.\nIl potere sabaudo sul Canavese discendeva dalla marchesa Adelaide di Susa, ma diritti ed infeudazioni si intrecciavano con una realt\u00e0 ben diversa, che vedeva quel territorio ritagliato a macchia di leopardo fra decine di casate. Nel 1372 il marchese di Monferrato Secondotto diede in pegno ad Amedeo VI Savoia tutti i suoi possedimenti canavesani, ordinando ai vassalli San Giorgio, Valperga di Mazz\u00e9 e Valperga di Rivara, di prestare omaggio al conte di Savoia. \nL'anno successivo l'imperatore Carlo IV cedette ad Amedeo la fedelt\u00e0 dell'unica famiglia canavesana ancora sua diretta vassalla, i Valperga di Masino, che dovettero perci\u00f2 rendere omaggio al conte.\nSei anni dopo Amedeo VI, a cui si erano dovuti rivolgere i nobili canavesani per risolvere le loro inimicizie, emise un'importante sentenza, che venne successivamente richiamata nel 1385 poco prima della rivolta e sulla quale si basa la pacificazione che nel 1391 chiude definitivamente il Tuchinaggio.\nTra il 1382 e il 1384 la rissosit\u00e0 tra San Martino e Valperga raggiunse il culmine, con razzie, assalti ed uccisioni: perci\u00f2 le comunit\u00e0 locali si riunirono in \"lega\" presentando una supplica al Conte Rosso auspicando il suo intervento contro le vessazioni dei nobili per quanto riguardava diritti personali e prelievi fiscali, ben diversi dai diritti goduti nei comuni infeudati agli Acaia (ad esempio Barbania, i cui cittadini avevano pieni diritti di propriet\u00e0 e trasmissione patrimoniale) o che avevano ottenuto di recente simili privilegi dal Savoia (Rivarolo Canavese). La risposta del conte fu debole e macchiata di un grave errore politico: nel concedere alcuni miglioramenti, Amedeo VII imponeva per\u00f2 pesantissime sanzioni pecuniarie alle comunit\u00e0, colpevoli di aver costituito una lega.\nLa rivolta.\nGi\u00e0 nell'inverno del 1386 le comunit\u00e0 locali, forse scontente delle risposte ottenute o indignate per le ammende, confermarono la lega ed iniziarono un'aperta ribellione, soprattutto contro i conti di Valperga e in forma minore contro quelli di San Martino. Non risulta che siano accaduti numerosi fatti di sangue: aggressioni e saccheggi ai castelli di Brosso, Chy, Arundello, Lessolo, Strambinello, Montestrutto, Loranz\u00e8 e Castellamonte, mentre Giovanni di Montalenghe, dei conti di S. Martino e la moglie vennero uccisi, una donna del consortile dei Castellamonte venne violentata Il fatto eclatante fu per\u00f2 l'espulsione dalle loro dimore e dalle loro terre di tutti i conti canavesani.\nLa risposta sabauda.\nAmedeo VII prefer\u00ec mantenere una posizione di grande cautela, avendo tutto da guadagnare dall'indebolimento dei suoi irrequieti vassalli: intervenne in armi una sola volta, dopo aver predisposto truppe a Pinerolo, Ciri\u00e9 e Bard. Le operazioni militari non ebbero effetti e il Canavese rimase saldamente in mano ai rivoltosi. Nel 1387 il marchese Teodoro II del Monferrato apr\u00ec le ostilit\u00e0 contro i Savoia per tentare di recuperare i feudi canavesani che gli aveva ceduto anni prima e prontamente il consortile dei Masino lo appoggi\u00f2: nella percezione delle autorit\u00e0 sabaude si apriva un secondo fronte connesso anche territorialmente al tuchinaggio.\nLa pacificazione.\nIl conflitto si risolse nel 1389 grazie all'intervento di Gian Galeazzo Visconti: nel trattato vengono citate numerose localit\u00e0 canavesane che si erano sottomesse al Monferrato e che ritornano ai Savoia. La lista corrisponde esattamente alle comunit\u00e0 soggette ai conti di San Martino e al ramo primogenito dei Valperga, ad indicare che i Tuchini avevano negoziato con l'uno o l'altro dei principi (se non con entrambi) pur di mantenere il controllo armato del loro territorio.\nNell'estate del 1390 Amedeo VII concluse le operazioni contro la ribellione del Vallese e si rec\u00f2 a Milano dal Visconti per definire l'arbitrato.\nMosse quindi in armi contro Cuorgn\u00e8 e le valli valle Orco e Soana, che erano passate dalla parte dei Paleologi, ottenendo una facile vittoria.\nIl termine del conflitto con i Tuchini viene formalizzato il 2 maggio 1391: nell'atto il conte riferisce di aver ripreso il possesso di tutti i luoghi e ricevuto le fedelt\u00e0 degli abitanti, nomina alcuni commissari per istruire inchieste e processi \"\u00abcontra nonnullos ex dictis rebellibus et tuchinis\u00bb\". Meno di dieci tuchini, per lo pi\u00f9 di Cuorgn\u00e9 e valli, vengono impiccati ad Ivrea ed altri condannati al carcere.\nLe composizioni con le comunit\u00e0 ribelli.\nL'atto con cui si chiude il Tuchinaggio \u00e8 la sentenza di pacificazione di Bona di Borbone, madre di Amedeo VII, pronunciata a Ivrea il 2 maggio 1391 in presenza di sette conti Valperga, trentuno conti San Martino ed i rappresentanti di trentun comunit\u00e0.\nBench\u00e9 la sentenza ricalchi quella del 1385, i nobili si vedono restituire i beni e confermare le signorie solo per espressa volont\u00e0 del conte \u00ab [...] tutto ci\u00f2 che teniamo in mano nostra...\u00bb e le punizioni alle comunit\u00e0 ribelli verranno comminate da tribunali comitali, con divieto di rivalsa da parte dei nobili. Ben meglio se la cavano i comuni canavesani, a cui vengono completamente condonate le ammende precedenti, aboliti gli obblighi di prestare servizio nelle milizie nobiliari e concesso il diritto di appellarsi al sovrano in caso subissero torti dai feudatari.\nTutte le terre che nel corso del conflitto avevano rinnovato la fedelt\u00e0 al Savoia devono versare ai feudatari gli arretrati delle tasse non pagate, ma deducendo quanto nel frattempo versato al conte di Savoia. In sostanza, si tratta di una cancellazione dei debiti verso i Valperga e i Masino.Amedeo VII multer\u00e0 le comunit\u00e0 ribelli concordando con loro una composizione, ma accoglie la pi\u00f9 importante rivendicazione dei popolani, quella dei diritti di successione.\nLe comunit\u00e0 della Valle di Brosso, accusate dei peggiori eccessi, pagarono 1000 fiorini, la Val Soana 1275, la Valle di Castelnuovo 2750, la comunit\u00e0 di Locana 1650, quella di Cuorgn\u00e9 1500; le altre comunit\u00e0 ritenute \"compromesse\" sborsarono somme decisamente minori.\nLe multe erano molto inferiori a quelle previste nel 1385 ed in quei cinque anni di autogoverno i comuni avevano goduto di tutti i redditi senza pagare imposte.\nSecondo tuchinaggio.\nNella tradizione popolare viene spesso citato un \"secondo tuchinaggio\", di cui non si ritrova traccia storica, se non negli Archivi di Stato di Torino: per circa un secolo in tali documenti si continu\u00f2 definire Tuchinaggio ogni protesta o atto ostile originatosi in Canavese.. Le scarne notizie certe riferiscono che dopo aver subito una pesante sconfitta da Savoia e Visconti, il marchese del Monferrato Gian Giacomo Paleologo dovette cedere definitivamente ad Amedeo VIII tutte le sue terre a nord del Po ed Amedeo si mise d'impegno per ottenere l'omaggio dei borghi e della nobilt\u00e0. Ma nelle valli Orco, Soana e Chiusella le comunit\u00e0 mal digerirono l'ennesimo cambio di padrone ed opposero una resistenza sfociata in aperta rivolta tra il 1440 ed il 1441, in occasione dell'insediamento a capo del ducato di Ludovico, figlio di Amedeo, a cui come da tradizione occorreva versare i tributi per il suo ingresso sul trono.\nInfine Ludovico Duca di Savoia accett\u00f2 di assumere la diretta giurisdizione di quei territori in cambio di 2000 fiorini d'oro offerti dai valligiani: era il 24 marzo 1449\nMedia.\nSulla rivolta dei Tuchini in Canavese \u00e8 stato pubblicato il romanzo epistolare \"Lettere d'Occitania\" in cui un giovane rivoltoso, ricercato e costretto a fuggire dalla propria terra, trova rifugio presso la corte di un nobile nel basso Piemonte."}
{"id": "335600", "revid": "119062111", "url": "https://it.wikipedia.org/wiki?curid=335600", "title": "Vukovar", "text": "Vukovar (in cirillico serbo: \u0412\u0443\u043a\u043e\u0432\u0430\u0440; in ungherese: \"Vukov\u00e1r\"; in tedesco: \"Wukowar\") \u00e8 una citt\u00e0 croata di 30.126 abitanti.\nGeografia fisica.\n\u00c8 localizzata a 20\u00a0km a est di Vinkovci, 36\u00a0km a sud-est di Osijek con un'elevazione di 108 metri. Vukovar \u00e8 situata sulla strada statale (D2) Osijek-Vukovar-Ilok e sulla ferrovia Vinkovci-Vukovar.\n\u00c8 dotata del pi\u00f9 grande porto di fiume nella parte est della Croazia situato alla confluenza del fiume Vuka nel Danubio. Vukovar \u00e8 il centro della contea di Vukovar e della Sirmia.\nStoria.\nLa citt\u00e0 fu pesantemente coinvolta nelle guerre jugoslave (fra 1990 e 1995 circa, vedi anche guerra d'indipendenza croata) nel corso della battaglia di Vukovar, quando le truppe dell'esercito federale jugoslavo JNA, fedeli al governo di Belgrado, la strinsero sotto assedio per tre mesi e, sottoponendola al tiro dei mortai con lo scopo di piegarne la resistenza, distrussero la maggior parte delle costruzioni. Le milizie serbe, penetrando in citt\u00e0, commisero operazioni di pulizia etnica e crimini di guerra nei confronti della popolazione civile.\nIn un censimento del 2001, la popolazione cittadina ammontava a 30.126 abitanti, 31.670 abitanti contando coloro che vivono nella totalit\u00e0 della municipalit\u00e0. Nel 1991, prima dello scoppio della guerra, la popolazione ammontava a 45.150 abitanti, il 52% erano croati, il 34% serbi.\nMonumenti e luoghi d'interesse.\nTra le varie costruzioni di pregio storico/artistico, considerevolmente danneggiate nella recente guerra, le pi\u00f9 interessanti sono il castello della famiglia Eltz dal XVIII secolo, costruzioni barocche nel centro della citt\u00e0, il monastero francescano, la parrocchiale dei SS. Filippo e Giacomo, la chiesa ortodossa di San Nicola, la casa natia del vincitore del Premio Nobel Lavoslav Ru\u017ei\u010dka. Simbolo delle sofferenze della citt\u00e0 durante la battaglia di Vukovar \u00e8 l'acquedotto cittadino, che reca ancora oggi ben visibili i segni del tiro dell'artiglieria.\nFuori citt\u00e0, sulle sponde del Danubio verso Ilok, \u00e8 presente un sito archeologico, Vucedol. Il vaso rituale chiamato \"Vucedol Dove\" (\"vu\u010dedolska golubica\") \u00e8 considerato il simbolo di Vukovar. Vu\u010dedol \u00e8 anche ben conosciuta come destinazione per escursioni, specialmente la bellissima spiaggia sabbiosa su \"Orlov Otok\" (Isola dell'aquila).\nEconomia.\nVukovar \u00e8 la pi\u00f9 grande citt\u00e0 di porto croata sul Danubio.\nLa sua economia \u00e8 basata sull'agricoltura, viticoltura, allevamento di bestiame, tessile, industria di trasformazione alimentare e turismo.\nAmministrazione.\nConsolati.\nA Vukovar \u00e8 presente il consolato generale della Serbia.\nGemellaggi.\nVukovar \u00e8 gemellata con:\nSport.\nImpianti sportivi e ricreativi sono presenti presso la confluenza del fiume Vuka nel Danubio, sulle passeggiate lungo il Danubio e sulle spiagge. Il bagno \u00e8 possibile nei mesi estivi. La pesca all'amo \u00e8 molto popolare sia sul fiume Vuka sia sul Danubio con la presenza di siluri, persici, carpa e luccio."}
{"id": "335602", "revid": "2166030", "url": "https://it.wikipedia.org/wiki?curid=335602", "title": "Stampalia", "text": "Stampalia (, probabilmente dall'espressione \u03ac\u03c3\u03c4\u03c5 + \u03c0\u03b1\u03bb\u03b1\u03b9\u03cc\u03c2, \u00e0stu + palai\u00f2s, vale a dire \"citt\u00e0 antica\") \u00e8 un'isola dell'Egeo. \u00c8 l'isola pi\u00f9 occidentale del Dodecaneso. Geograficamente e storicamente \u00e8 anche considerata parte delle Cicladi.\nGeografia.\nL'isola ha una forma di farfalla, le cui due ali sono unite da un breve istmo. Dista 23 miglia nautiche dall'isola di Anafi nelle Cicladi. L'isola \u00e8 la pi\u00f9 occidentale delle isole del Dodecaneso, a circa Km 30 a ovest di Coo e ad altrettanti a sud-est dell'isola greca di Amorgos. Consta di due parti unite da un sottile istmo, in modo da formare ai due lati di questo due baie, la Baia Sant'Andrea a nord e la Baia della Maltesana a sud. Ha una lunghezza di Km. 18 e una larghezza massima di Km. 13, con una superficie di km\u00b2. 99. L'isola \u00e8 montuosa e si eleva fino a metri 506 nel M. Sant'Elia. Ha coste sviluppate e frastagliatissime. Una caratteristica dell'isola \u00e8 l'assenza di serpenti e la presenza di qualche coniglio.\nStoria.\nSecondo la mitologia Astipalea era sorella di Europa e figlia di Agenore e di Telefassa, dalla cui unione con Poseidone nacque Euripilo re dell'isola di Coo.\nL'isola, il cui toponimo originario significa \"citt\u00e0 antica\", fu invasa dai Dori che vi trovarono una precedente colonia fenicia. In et\u00e0 storica fu colonia di Argo e poi di Megara. In epoca ellenistica fece parte del regno dei Tolomei d'Egitto. Fu sottomessa dai Romani e con la spartizione dell'impero romano del IV secolo pass\u00f2 sotto l'impero bizantino di cui segu\u00ec le sorti fino al 1204, anno in cui, in seguito agli eventi della IV crociata entr\u00f2 nell'orbita della Repubblica di Venezia, diventando per pi\u00f9 di tre secoli feudo della famiglia veneziana dei Querini. Nel 1537 fu espugnata dai turchi ottomani che la tennero fino al 1912, anno in cui in seguito alla guerra italo-turca pass\u00f2 sotto dominio italiano insieme alle altre isole del Dodecaneso. I tedeschi la occuparono il 22 ottobre 1943 e la tennero fino alla fine della guerra, nel maggio 1945. Pass\u00f2 poi sotto occupazione britannica e nel marzo del 1947, per effetto del Trattato di Parigi, entr\u00f2 a far parte della Grecia.\nAmministrazione.\nL'isola costituisce un comune della periferia dell'Egeo Meridionale (unit\u00e0 periferica di Kalymnos) con 1.238 abitanti al censimento 2001.\n\"Chora\" \u00e8 il centro maggiore, costruita ad anfiteatro intorno alla collina su cui sorge il castello veneziano. Ha un aspetto tipicamente cicladico con candide case e qualche mulino a vento."}
{"id": "335609", "revid": "287204", "url": "https://it.wikipedia.org/wiki?curid=335609", "title": "Giovanni Andrea Coppola", "text": "Biografia.\nNasce a Gallipoli nel 1592, da una delle pi\u00f9 illustri e colte famiglie della citt\u00e0 che aveva numerosi possedimenti in \"Villa Picciotti\", oggi sotto il nome di Alezio. I suoi genitori furono Elisabetta Pane e di Orsino Coppola, risposatosi dopo la morte di Isabella Specolizzi. Intraprende studi medici che lo portano, tra il 1633 ed il 1636 a lasciare la citt\u00e0, circostanza che comunque non vale ad indebolire l'attenzione che portava alla pittura.\nLa famiglia dei Coppola don\u00f2 alla citt\u00e0 numerosissime personalit\u00e0 politiche, religiose e scientifiche (era infatti parente di Giovanni S.E.R. Giovanni Carlo Coppola, vescovo di Muro Lucano e poeta).\nNon sono documentabili i luoghi dove Coppola studia; probabilmente viene a contatto con il manierismo fiorentino, grazie ai contatti che il congiunto Giovan Carlo mantiene con i circoli della corte medicea.\nRientrato a Gallipoli, nel 1637 sposa Elisa Roccio. Nello stesso periodo intraprende la carriera di dottor fisico, percependone il corrispondente salario corrispostogli dall'universit\u00e0, di cui ricopre la carica di general sindaco (1639-1640). Ma \u00e8 soprattutto in questo periodo che comincia ad operare presso la Basilica Concattedrale di Sant'Agata producendo grandi tele per decorazione.\nNon datato, il primo lavoro che G.A.Coppola esegue per la cattedrale \u00e8 relativo alla decorazione del ligneo altare della Vergine delle Grazie che Massenzio Vaglio aveva ottenuto nel 1610 dal Vescovo Capece, e per il quale Giovan Domenico Catalano aveva dipinto l'ancona della \"Vergine col Bambino e i SS. Giovanni Battista e Andrea apostolo\".\nPer la famiglia Pirelli, subentrata come nuovo possessore dell'altare, Giovanni Andrea Coppola realizza tre serie di undici azioni che esegue nei piccoli formati delle tavolette poste ai lati e al di sopra delle immagini della pala: presso la figura dell'apostolo Andrea, realizza gli ovali della \"Vocazione\", della \"Flagellazione\", della \"Salita al patibolo\" e della \"Crocifissione\", mentre in corrispondenza con i fatti relativi alla vita del Battista realizza la \"Nascita\", la \"Predica\",\"Il battesimo di Ges\u00f9 nel Giordano\" e la \"Decollazione\". Occupano il lato breve di quel rettangolo tre Storie della Vergine, la \"Nascita\", l\"Annunciazione\" e il \"Transito\".\nAl 1642 risale la \"Trinit\u00e0 con le anime del Purgatorio\", una sontuosa pagina di virtuosismo spaziale, ricca di echi tizianeschi. Il pittore, che per la sua fatica ricevette il compenso raccolto nel pubblico degli oblatori dal sodalizio committente, ebbe tanto a cuore il suo lavoro da volerlo quella sola volta firmare con il suo nome preceduto e seguito dal titolo dottorale e dalla sua inclinazione per la pittura.\nTre anni pi\u00f9 tardi, una convenzione tra il pittore ed il vescovo De Rueda, consent\u00ec a quello di non corrispondere alcuna somma di denaro per la cappella di patronato che gli aveva accordato; infatti, era stato convenuto che Coppola avrebbe pagato in natura, provvedendo a decorare la pala della cattedrale con il \"Martirio di S. Agata\", completata nel 1650, ed obbligandosi ad eseguire per la sua cappella un'altra pala identificabile nell\"Assunzione della Vergine\". In entrambe le opere prevalgono la mobile vivacit\u00e0 delle figure, gli atteggiamenti plastici, la coordinazione tra le masse ed i fondali, le numerosissime comparse che si impongono allo sguardo.\nNel 1657 Coppola termina la realizzazione di un dipinto per la cappella dell'Epifania di Ges\u00f9, la cui concessione risaliva al 1652 da parte del vescovo Massa. Nel dipinto - sul quale si affaccia l'autoritratto del pittore - \u00e8 impreziosito dal corteo dei tre magi, il pi\u00f9 vecchio dei quali \u00e8 abbigliato con panni antistorici (vesti damascate ed un corno tipici dell'aspetto di un doge veneziano).\nTra il 1653 ed il 1659 Coppola realizza \"Miracoli di S. Francesco di Paola\" e la pala della \"Vergine Incoronata e i SS. Nicola ed Oronzo\", quest'ultima realizzata per conto della famiglia Patitari. Nello stesso periodo \u00e8 realizzato, per committenza del vescovo Massa, il ritratto del vescovo de Rueda, successivamente trasferito dalla cattedrale in episcopio.\nIncerta \u00e8 la datazione di \"San Giorgio che abbatte il drago\", commissionato per decorare una cappella oggi non pi\u00f9 esistente.\nL'unica tela che contiene la firma del Coppola per esteso reca la seguente iscrizione in latino: \"Picturae perquam studiosus\". Ci\u00f2 indica che la pittura fu per lui una seconda professione: egli era innanzitutto un nobile, patrizio e un ottimo medico.\nIl pittore muore nel 1659."}
{"id": "335610", "revid": "729019", "url": "https://it.wikipedia.org/wiki?curid=335610", "title": "Francesco Ferrucci", "text": "Biografia.\nI primi anni.\nFrancesco Ferrucci era nato a Firenze il 14 agosto del 1489 da una famiglia di mercanti in una casa ancor oggi esistente in via Santo Spirito dove, dopo la sua morte fu posta una targa commemorativa.\nSuo padre lo avrebbe voluto mercante ma il suo carattere impulsivo e deciso gli faceva preferire la caccia alla mercatura. Da ragazzo aveva fatto parte dei \u201cfanciulli del Savonarola\u201d, capeggiando la parte pi\u00f9 intollerante nel sequestrare e distruggere gli oggetti accusati di essere espressione di lusso, \"impudicizia\" o paganesimo.\nUna sua descrizione fisica la fornisce Filippo Sacchetti: \"Uomo di alta statura, di faccia lunga, naso aquilino, occhi lacrimanti, colore vivo, lieto nell'aspetto, scarzo nelle membra...\". Dotato di carattere esuberante, era propenso a far valere le proprie ragioni con la violenza. Nonostante questo, per\u00f2, riusc\u00ec nel 1519 ad assumere l'incarico di podest\u00e0 a Larciano, nel 1523 a Campi Bisenzio e nel 1526 a Radda in Chianti. Quando i Medici vennero cacciati da Firenze, nel 1527, Francesco, all'et\u00e0 di trentotto anni, entr\u00f2 a far parte delle famose \"Bande Nere\".\nNelle complicate vicende belliche e politiche di quel periodo, Firenze si trov\u00f2 ad essere seriamente minacciata dall'esercito dell'Imperatore Carlo V d'Asburgo, col quale il papa Clemente VII aveva creato un'alleanza nella speranza di restaurare nella capitale toscana la sua casata, quella dei Medici.\nCommissario di Empoli.\nNel 1528, Donato Giannotti, successore di Niccol\u00f2 Machiavelli come storico e come segretario dei \u201cDieci della Guerra\u201d, conscio dell'esperienza bellica del Ferrucci, lo nomin\u00f2 Commissario ad Empoli, castello importantissimo per il vettovagliamento dei centomila abitanti di Firenze.\nAd Empoli Ferrucci si distinse nei preparativi che precedettero l'Assedio di Firenze: fortific\u00f2 le sponde dell'Arno, per permettere l'arrivo dei rifornimenti a Firenze anche in caso di assedio, radun\u00f2 vettovaglie d'ogni tipo, cur\u00f2 l'addestramento delle poche milizie a sua disposizione ed infine fece tagliare alla base le torri perimetrali della cinta muraria per impedire che i tiri d'artiglieria le facessero rovinare creando dei ponti di macerie sui quali la fanteria nemica avrebbe potuto superare le mura.\nL'assedio di Volterra.\nTali preparativi furono completati appena poco prima che l'esercito imperiale, composto principalmente da Lanzichenecchi e altre truppe mercenarie, sotto il comando di Filiberto d'Orange, sconfitte le truppe fiorentine a Perugia e conquistata Arezzo, ponessero l'assedio a Firenze.\nPoco tempo dopo, Volterra si ribell\u00f2 a Firenze e la Signoria, con la nomina a Commissario di Campagna delle genti dei fiorentini, impose a Francesco Ferrucci di lasciare momentaneamente il caposaldo empolese per riconquistare la citt\u00e0.\nAl tramonto del 27 aprile 1530, l'esercito di Ferrucci, composto da 4 compagnie di cavalleria e 7 di fanteria, assal\u00ec i bastioni e le trincee che bloccavano via della Fiorenzuola e dopo una sanguinosa battaglia, cui partecip\u00f2 in prima linea lo stesso comandante, espugn\u00f2 le posizioni dei volterrani.\nA questo punto il Ferrucci non si ferm\u00f2 ma cominci\u00f2 l'assalto alle posizioni nemiche presso piazza di Sant'Agostino conquistandole non senza lotta finch\u00e9 la notte interruppe i combattimenti.\nLa mattina seguente, Ferrucci invi\u00f2 un messo ai volterrani minacciando che avrebbe messo a ferro e fuoco la citt\u00e0 se questa non fosse ritornata all'obbedienza di Firenze. I volterrani, esausti dai combattimenti e privi di rinforzi, accettarono.\nPoco tempo dopo, giunse a Volterra un distaccamento dell'esercito spagnolo, agli ordini di Fabrizio Maramaldo, un capitano di ventura, che pose prontamente l'assedio alla citt\u00e0 ma, prima di iniziare la battaglia, il mercenario calabrese invi\u00f2 un messo, altri affermano un tamburino, per intimare la resa a Ferrucci. Questi impose al messo di ritirarsi immediatamente aggiungendo che lo avrebbe impiccato se si fosse ripresentato.\nPochi giorni dopo Maramaldo invi\u00f2 nuovamente presso la citt\u00e0 quello stesso messaggero con l'incarico di seminare discordie tra i cittadini al che Ferrucci mantenne la parola e lo impicc\u00f2 facendo infuriare Maramaldo.\nQuesti, trasferito il suo campo a San Giusto, comand\u00f2 di scavare delle trincee per avvicinarsi alle mura ma una sortita dei difensori gli imped\u00ec di compiere l'opera.\nNel frattempo, il 29 maggio, Andrea Giugni, commissario di Empoli, corrotto dall'oro imperiale, dopo un breve assedio consegn\u00f2 la citt\u00e0 che fu violentemente saccheggiata.\nIl 13 giugno il Maramaldo, ricevuti come rinforzi le truppe di ritorno da Empoli, tent\u00f2 un nuovo assalto a Volterra ma Ferrucci, sebbene ferito non cedette, imponendosi anzi sul nemico cui la sconfitta cost\u00f2 oltre 500 morti.\nLa settimana seguente, dopo un altro assalto, ancora una volta fallito, Maramaldo lasciava Volterra per Firenze, carico di odio e rancore verso Ferrucci per l'umiliante disfatta.\nIntanto la vittoria di Volterra entusiasm\u00f2 i fiorentini, i quali ebbero modo di confrontare la condotta di Ferrucci con quella del Comandante Generale Malatesta Baglioni, sul quale ogni giorno di pi\u00f9 s'addensavano sospetti di tradimento.\nLa battaglia di Gavinana.\nDopo la battaglia, Francesco Ferrucci si ritir\u00f2 a Pisa dove ricevette l'ordine dalla Repubblica Fiorentina di raccogliere pi\u00f9 uomini possibile per poi tagliare i rifornimenti all'esercito imperiale ed infine tentare la liberazione della citt\u00e0 mentre contemporaneamente la guarnigione sarebbe uscita per attaccare la retroguardia degli imperiali.\nIl piano non era sbagliato, ma Malatesta Baglioni non ebbe fiducia nel progetto e propose invece al nemico patti di resa, dando cos\u00ec allo stesso comandante degli imperiali, Filiberto di Chalons, principe d'Orange, tempo sufficiente per abbandonare le colline a sud di Firenze per andare incontro alle truppe del Ferrucci.\nPoich\u00e9 la via che risaliva da Pisa lungo il corso dell'Arno era ormai in mano alle truppe imperiali, Ferrucci fu costretto, nonostante la precaria salute, a salire verso l'Appennino, passando da Collodi.\nNell'ultima lettera di Francesco Ferrucci scritta in Calamecca si legge:\nFerrucci, dopo aver fatto un consiglio di guerra a San Marcello Pistoiese, il 3 agosto 1530 usc\u00ec in campo aperto e tent\u00f2 un ultimo scontro per spezzare l'assedio in quella che divenne la battaglia di Gavinana. Il capo delle truppe imperiali Filiberto di Chalons venne ucciso nel combattimento da due colpi di archibugio, ma Ferrucci venne sopraffatto da forze preponderanti, rimase di nuovo ferito e con i pochi superstiti si arrese decretando la fine della battaglia. Fabrizio Maramaldo si fece condurre il prigioniero sulla piazza di Gavinana ed ordin\u00f2:\nPoich\u00e9 i soldati non osarono alzare le mani sul comandante fiorentino ferito, lo disarm\u00f2 e contro tutte le regole della cavalleria si vendic\u00f2 delle offese precedenti, ferendolo a sangue freddo e lasciandolo poi trucidare dai suoi soldati. Le cronache tra loro non concordano sul tipo di ferita inferta a Ferrucci, che viene indicata alternativamente al petto, o alla gola, o al viso, mentre tutte riportano che Francesco Ferrucci prima di spirare gli abbia rivolto con disprezzo le celebri parole:\no pi\u00f9 fiorentinamente \nLo storico Paolo Giovio (1483-1552), invece, descrisse in questi termini il dialogo tra Fabrizio Maramaldo e Francesco Ferrucci:\nDieci giorni dopo Firenze si arrese agli imperiali e dovette accettare il rientro dei Medici.\nIl sacrificio di Ferrucci \u00e8 diventato, in epoca risorgimentale, emblema del sentimento di orgoglio nazionale, e il nome del suo aggressore (Maramaldo) \u00e8 divenuto, per antonomasia, sinonimo di \"uomo malvagio, spavaldo e prepotente soprattutto con i deboli, gli indifesi, gli sconfitti\" (essere un \"maramaldo\", atto \"maramaldesco\")."}
{"id": "335611", "revid": "1543377", "url": "https://it.wikipedia.org/wiki?curid=335611", "title": "Alessandro Lucarelli", "text": "Biografia.\nFratello minore di Cristiano Lucarelli, dal 27 maggio 2007 \u00e8 cittadino onorario della citt\u00e0 di Reggio Calabria.\nSuo figlio Matteo, difensore nato nel 2001, \u00e8 cresciuto nel che lo ha poi mandato in prestito alla primavera dell', alla in Serie D, al nel girone C della Serie C e poi sempre in C alla .Esperienza, quella con i campani, che si chiude dopo appena un mese. Nel mese di gennaio 2022, viene ceduto ai Bulgari del Carsko Selo Sofia.\nCaratteristiche tecniche.\nDifensore centrale mancino dal forte temperamento possedeva una buona personalit\u00e0; ha iniziato la carriera calcistica nel ruolo di libero. Grazie alla sua ottima abilit\u00e0 nel gioco aereo era in grado di inserirsi egregiamente in zona offensiva, soprattutto sui calci piazzati.\nCarriera.\nClub.\nInizi.\nCresce nel vivaio del , entrando nel giro della prima squadra a partire dalla stagione 1995-1996.\nHa esordito da professionista con il prestito al Leffe in Serie C2 nella stagione 1997-1998 (29 presenze senza reti).\n\u00c8 poi rientrato al Piacenza nell'estate del 1998, debuttando in Serie A il 13 settembre 1998 nel pareggio interno contro la . Rimane in Emilia-Romagna da titolare fino al 2002, conquistando la promozione in Serie A al termine della stagione 2000-2001.\nPalermo, Brescia e Fiorentina.\nSuccessivamente scende in Serie B con il Palermo, con cui esordisce il 5 novembre 2002 in trasferta contro il Cosenza (1-2). Conclude la sua esperienza in Sicilia con 28 presenze.\nTorna nella massima serie con il Brescia nell'estate 2003. Con il Brescia gioca due incontri di Intertoto, con il Gloria Bistri\u021ba e con il Villareal, le sue uniche partite in ambito internazionale.\nNella stessa sessione di mercato viene ceduto alla , appena ripescata in Serie B. Il 23 settembre 2003 esordisce con i viola nella partita casalinga contro l'Atalanta (1-1). Conclude la stagione scendendo in campo 31 volte e conquistando la promozione in Serie A dopo lo spareggio con il .\nLivorno e Reggina.\nNell'estate 2004 passa al Livorno, con cui esordisce l'11 settembre 2004 contro il Milan. Il 22 settembre 2004 segna la sua prima rete in Serie A in trasferta contro la (2-1). Conclude la sua esperienza con i labronici con 27 partite disputate e 4 reti realizzate.\nNell'estate del 2005 viene ceduto alla , con cui esordisce l'11 settembre 2005 contro la Sampdoria. Il 7 gennaio 2006 segna la sua prima rete in amaranto contro la Fiorentina (1-1). Dopo il ritorno di Francesco Cozza nelle file del Siena diventa il capitano della squadra. Con la conquista due salvezze (la seconda ottenuta nonostante una penalizzazione di 11 punti).\nGenoa.\nNel luglio 2007 passa al , a titolo definitivo, in cambio di Cozza che ritorna alla ; tuttavia, gi\u00e0 il 22 agosto 2007 viene ceduto al Genoa con il quale firma un contratto triennale. Il 26 agosto 2007 esordisce dal primo minuto contro il Milan. Il 2 marzo 2008 segna la sua prima ed unica rete contro il Cagliari in trasferta (2-1). Conclude la sua esperienza con i \"grifoni\" disputando 29 partite e segnando un gol.\nParma.\nIl 25 luglio 2008 il Genoa lo cede al , facendolo ricongiungere col fratello Cristiano. Il 29 agosto 2008 esordisce contro il Rimini. A fine stagione la squadra ottiene la promozione in Serie A. Della squadra, nella stagione 2011-2012, diventa anche il vice capitano, collezionando 35 presenze e 2 reti. Alla sesta stagione in maglia crociata diventa il capitano della squadra dopo l'addio di Stefano Morrone.\nNell'estate 2015 Lucarelli decide di rimanere al nonostante la rifondazione e ripartenza in Serie D della squadra ducale, fallita al termine della stagione 2014-2015 a causa del dissesto finanziario. Con 40 presenze e 2 gol contribuisce alla vittoria del campionato.\nSempre nella stagione 2015-2016 svolge il ruolo di opinionista per l'emittente pay TV Premium Calcio. Il 30 dicembre 2016, nella vittoria esterna contro il Lumezzane in Lega Pro, stabilisce un record, per essere andato in gol in tutte le serie dalla A alla D con i crociati. Con la squadra ancora impegnata ai play-off, il 13 giugno 2017 inizia a Coverciano il corso da allenatore professionista categoria UEFA A che abilita ad allenare formazioni giovanili e squadre fino alla Lega Pro e consente anche di fare l'allenatore in seconda in Serie A e B. Il 17 giugno battendo l' per 2-0 in finale il Parma \u00e8 promosso in Serie B e il 28 giugno Lucarelli, a pochi giorni dal 40\u00ba compleanno, firma per un altro anno con l'obiettivo di riportare la squadra in Serie A.\nIl 7 settembre seguente supera con esito positivo l'esame da allenatore.\nIl 4 novembre 2017 supera Ermes Polli come numero di presenze ufficiali e con la numero 311 diventa il primatista di tutti i tempi con la maglia del Parma. Al termine della stagione ottiene la terza promozione consecutiva, che sancisce il ritorno nella massima serie del club crociato.\nAnnuncia il proprio ritiro il 27 maggio 2018, durante la festa promozione della squadra emiliana allo Stadio Ennio Tardini; contestualmente la societ\u00e0 decide di ritirare la maglia numero 6. Complessivamente con il Parma in 10 anni ha messo insieme 350 presenze e 22 gol.\nHa scritto, insieme a Mattia Fontana, Nicol\u00f2 Fabris e Guglielmo Trupo la sua prima autobiografia di nome \"L'ultima bandiera\", dove racconta dei suoi inizi fino ad arrivare a parlare dei suoi dieci anni nel , con tanti aneddoti sulla sua carriera sportiva\nDirigente.\nParma.\nIl 2 agosto 2018 diventa il nuovo Club Manager del . Il 20 febbraio 2020 consegue il diploma da direttore sportivo a Coverciano. L\u201911 settembre di quell\u2019anno viene nominato vice direttore sportivo di Carli. Il 3 giugno 2021 diventa il Direttore dell\u2019Area Prestiti.\nStatistiche.\nPresenze e reti nei club.\n\"Statistiche aggiornate al 19 maggio 2018.\""}
{"id": "335612", "revid": "113588109", "url": "https://it.wikipedia.org/wiki?curid=335612", "title": "Veit Heinichen", "text": "Si \u00e8 laureato in economia a Stoccarda, ottenendo una borsa di studi della Mercedes-Benz per la quale ha lavorato per un periodo nella sede della direzione generale.\nMa nonostante la carriera avviata ha scelto di intraprendere un'altra strada, lavorando prima come libraio e ha poi collaborato con diversi editori internazionali a Zurigo, Francoforte e Berlino. Nel 1994 \u00e8 stato cofondatore della casa editrice \"Berlin Verlag\" di Berlino (diverse volte premiata come \"Casa editrice dell'anno\"), di cui \u00e8 stato direttore sino al 1999.\nDal 1997 vive stabilmente a Trieste, dove \u00e8 giunto per la prima volta nel 1980 e dove ha voluto ambientare i suoi romanzi, che sono dei best seller. A partire dal 2003 i suoi libri sono stati tradotti in italiano, olandese, francese, sloveno, greco, norvegese, spagnolo, polacco e ceco.\nI romanzi \"Gib jedem seinen eigenen Tod\" (\"A ciascuno la sua morte\"), \"Die Toten vom Karst\" (\"I morti del Carso\"), \"Tod auf der Warteliste\" (\"Morte in lista d'attesa\"), \"Der Tod wirft lange Schatten\" (\"Le lunghe ombre della morte\") e \"Totentanz\" (\"Danza Macabra\") sono gi\u00e0 stati trasformati in una serie televisiva: \"Commissario Laurenti\" per la prima rete televisiva tedesca ARD. Il ruolo del commissario \u00e8 interpretato dall'attore Henry H\u00fcbchen.\nProfondo conoscitore della sua terra d'adozione, Trieste e il Carso, ha scritto \"Trieste. La citt\u00e0 dei venti\" (\"Triest. Stadt der Winde\") insieme alla chef Ami Scabar, un libro di viaggio che \u00e8 una storia delle meraviglie culinarie, culturali, artistiche e storiche della citt\u00e0.\nIl \"noir\" come lente sulla societ\u00e0 europea.\nI romanzi di Veit Heinichen sono ambientati a Trieste e nelle terre di confine dell'Alto Adriatico, tra l'Italia, la Slovenia, l'Austria, la Croazia e la Germania, in un mondo che l'autore stesso definisce il luogo in cui l'Europa \u00e8 di casa, un osservatorio privilegiato sulle dinamiche storiche, politiche, economiche e sociali dell'attualit\u00e0. In questo senso il confine rappresenta una fonte inesauribile di punti di vista e diverse realt\u00e0 che si incontrano e si scontrano in un fazzoletto di terra che la storia europea dell'ultimo secolo ha profondamente segnato. Trieste, citt\u00e0 di confine e di mare, con le sue complessit\u00e0 e la sua multiculturalit\u00e0, \u00e8 il punto di partenza del racconto da cui in ogni romanzo prende spunto per approfondire elementi e temi di estrema attualit\u00e0 come per esempio il traffico di esseri umani dall'Est in \"A ciascuno la sua morte\", la mafia dell'alta finanza in \"La calma del pi\u00f9 forte o \"la corruzione\" \"politica e le ombre del passato in \"Il suo peggior nemico.\"\nCos\u00ec il crimine e il genere letterario del noir sono lo strumento perfetto per sondare negli anfratti pi\u00f9 reconditi della societ\u00e0 attuale, poich\u00e9 a differenza del giallo classico il mondo rappresentato non torna all'ordine borghese e non si limita alla triade di personaggi vittima-assassino-investigatore ma lascia pi\u00f9 spazio al quarto, e fondamentale, attore, la societ\u00e0.\nIl protagonista dei romanzi noir di Veit Heinichen \u00e8 il commissario Proteo Laurenti che, come lo scrittore, \u00e8 un triestino d'adozione poich\u00e9 \u00e8 salernitano, ma trapiantato da anni nella citt\u00e0 giuliana e che con uno sguardo straniato descrive le bellezze e le complessit\u00e0 di queste terre.\nI suoi romanzi contengono in filigrana la scioccante attualit\u00e0 e per questo si sono trovati in scandali provocati dal fatto che \"i tab\u00f9 sono un bene collettivo\", come sottolinea l'autore, \"basta raccontarli per destare quelli che finora se ne sono serviti o vi si sono nascosti dietro\".\nPremi letterari e riconoscimenti.\nHa vinto il premio della RTV Brema 2005 per il miglior giallo 2005 (\"Radio Bremen Krimipreis 2005\"); negli anni 2003 e 2004 \u00e8 stato finalista per il Premio Franco Fedeli (Bologna) per il miglior giallo italiano dell'anno; nel 2010 \u00e8 stato vincitore del premio Azzeccagarbugli come miglior romanzo straniero; nel 2011 del XIII premio Internazionale Trieste Scrittura di Frontiera; nel 2012 \u00e8 stato finalista, insieme alla vincitrice Fred Vargas e a Petros Markar\u012bs, per l'European Crime Fiction Star Award di Unna in Germania. Nel 2014 ha vinto il Premio selezione Bancarella con il romanzo \"Il suo peggior nemico\". Nel 2015 ha ricevuto il Premio Enzo Biagi per la letteratura europea\nOpere.\nLe pubblicazioni in italiano seguono un ordine diverso da quello delle pubblicazioni in lingua originale, i numeri nelle parentesi indicano la sequenza corretta.\nAltre pubblicazioni\nFilm documentari\nFilm Fiction TV per la rete televisiva tedesca ARD \"Commissario Laurenti\"\nFilm"}
{"id": "335614", "revid": "10372", "url": "https://it.wikipedia.org/wiki?curid=335614", "title": "Confortevolezza", "text": ""}
{"id": "335617", "revid": "287204", "url": "https://it.wikipedia.org/wiki?curid=335617", "title": "\u00a1\u00a1Que corra la voz!!", "text": "\u00a1\u00a1Que corra la voz!! \u00e8 il quinto album del gruppo ska punk spagnolo Ska-P, pubblicato dalla RCA nel 2002."}
{"id": "335620", "revid": "486946", "url": "https://it.wikipedia.org/wiki?curid=335620", "title": "K 207", "text": ""}
{"id": "335630", "revid": "1543377", "url": "https://it.wikipedia.org/wiki?curid=335630", "title": "Alessandra Ambrosio", "text": "\u00c8 famosa per essere stata dal 2004 al 2017 una delle testimonial di Victoria's Secret.\nBiografia.\n\u00c8 nata in una piccola citt\u00e0 nel Sud del Brasile, nella regione del Rio Grande do Sul, da genitori brasiliani di origine italiana da parte di padre (il nonno paterno \u00e8 di Padova), e polacca da parte di madre. All'et\u00e0 di undici anni, grazie alla chirurgia estetica, si \u00e8 fatta correggere le orecchie a sventola che le creavano complessi e disagi psicologici.\nTra il 2008 e il 2018 \u00e8 stata sentimentalmente legata a Jamie Mazur, imprenditore californiano; la coppia ha avuto due figli, nati rispettivamente nel 2008 e nel 2012.\nCarriera.\nModella.\nI primi passi nel mondo della moda li ha mossi, nel 1996, nel contesto del concorso Elite Model Brasil - Look of the Year, concorso che non vinse ma al cui termine venne messa sotto contratto per un anno dall'agenzia di moda Elite. Il suo primo vero lavoro \u00e8 stato quello di posare per la copertina della versione brasiliana del mensile femminile \"Marie Claire\", e poco dopo, \u00e8 stata scelta come testimonial per la campagna \"Millennium\" di \"Guess?\" del 2004. Nello stesso anno fu scelta da Jaques Olivar per la campagna di Rocco Barocco insieme, tra le altre, alla collega Natal'ja Vodjanova. \u00c8 stata poi testimonial per Revlon e Victoria's Secret.\nAlessandra \u00e8 apparsa sulle passerelle internazionali la prima volta nel 2002 continuando negli anni successivi. Nonostante venga spesso identificata con \"Guess?\", lei \u00e8 molto di pi\u00f9 di una \"Guess Girl\": ha infatti posato per le copertine di \"Elle\", \"Wallpaper\" e \"Harper's Bazaar\". Nel 2003 \u00e8 tra le protagoniste del Calendario Pirelli, fotografata da Bruce Weber. Per quanto riguarda le passerelle ha sfilato per Laura Biagiotti, Christian Lacroix, Byblos, Fendi, Issey Miyake, Kenzo, Christian Dior, Nicole Miller, e Oscar de la Renta. Ha inoltre firmato contratti per i cosmetici Revlon, Gap, Calvin Klein, e Giorgio Armani. Nel 2011 \u00e8 apparsa nella campagna pubblicitaria di Dolce &amp; Gabbana, ispirata alla tradizione femminile siciliana, con le colleghe Izabel Goulart, Isabeli Fontana e Maryna Linchuk.\nGrazie alla sua bellezza, nel 2003 si \u00e8 posizionata all'83\u00ba posto nella classifica delle 100 donne pi\u00f9 sexy del mondo stilata dalla rivista \"FHM\". Il sito web AskMen.com l'ha invece classificata al 6\u00ba posto nella Top 99 Women of 2007, e al 2\u00ba in quella del 2008. L'anno dopo la rivista \"Forbes\" l'ha nominata come la quinta modella pi\u00f9 pagata al mondo. L'anno successivo \u00e8 testimonial di Moschino per la campagna autunno/inverno e viene riconfermata da \"Forbes\" la quinta modella pagata al mondo con un compenso di cinque milioni di dollari. Nel 2011 \u00e8 protagonista della campagna colcci autunno/inverno 2011/2012 insieme ad Ashton Kutcher.\nNel 2012 ha preso parte alla cerimonia di chiusura dei Giochi della XXX Olimpiade di Londra, nel segmento dedicato al Brasile. Diventa testimonial insieme alla figlia Anja del marchio \"London Fog\", e nello stesso anno \"Forbes\" la nomina sesta modella pi\u00f9 pagata al mondo, con un guadagno di 6.6 milioni di dollari. Nel 2013 diventa testimonial del famoso brand di valigeria Rimowa insieme all'attore hollywoodiano Johannes Huebl. L'anno successivo \u00e8 una della protagoniste del Calendario Pirelli, e viene scelta come testimonial di \"Pinko\" per la campagna primavera/estate. Nel marzo 2014 lancia la sua linea di abbigliamento \"\u00c1le by Alessandra\" realizzata in collaborazione con Cherokee.\nNel luglio 2014 \"Forbes\" la include nuovamente nella classifica delle top model pi\u00f9 pagate dell'anno, in ottava posizione, con un guadagno lordo di circa 5 milioni di dollari, \"ex aequo\" con la statunitense Hilary Rhoda. Nello stesso anno viene scelta da \"Replay\" come testimonial dei \"Jeans hyperflex\" accanto ad alcuni giocatori del Barcellona, ossia Gerard Piqu\u00e9, Luis Su\u00e1rez, Andr\u00e9s Iniesta, Ivan Rakiti\u0107 e Neymar. Nel 2015 viene nominata da \"Forbes\" l'ottava modella pi\u00f9 pagata, con un guadagno di 5 milioni di dollari, ex aequo con le modelle Candice Swanepoel, Karlie Kloss e Lara Stone. Nel dicembre dello stesso anno \u00e8 la \"cover girl\" dell'edizione statunitense di \"Maxim\", mentre nel febbraio 2016, sempre negli Stati Uniti, appare sulla copertina di \"GQ\" accanto al calciatore Cristiano Ronaldo.\nNel 2016 diventa testimonial del marchio italiano di calzature \"Cesare Paciotti\" per la campagna primavera/estate del brand, mentre nel mese di luglio \u00e8 tra le protagoniste del videoclip del singolo \"M.I.L.F. $\" di Fergie. Nel mese di agosto viene scelta, insieme alla collega Adriana Lima, dal network radiotelevisivo statunitense NBC, per raccontare le Olimpiadi 2016 realizzando un \"Best of Rio de Janeiro\" per parlare di moda, cibo e cultura; e viene inserita, dalla rivista \"Forbes\", al nono posto fra le modelle pi\u00f9 pagate, con un guadagno di 5 milioni di dollari, ex aequo con le modelle Doutzen Kroes e Kate Moss. Nello stesso anno il suo patrimonio viene stimato a 60 milioni di dollari. Nell'ottobre 2019 posa sulla copertina di \"GQ Middle East\" insieme al calciatore Mohamed Salah, eletto \"Uomo dell'anno\" dalla rivista: gli scatti hanno suscitato critiche da parte del mondo islamico, che li ha definiti osceni.\nVictoria's Secret.\nLa sua prima sfilata per Victoria's Secret \u00e8 avvenuta nel 2000. Nel 2004 oltre a diventare una \"Victoria's Secret Angels\", viene selezionata per essere la prima \"spokesmodel\" della linea \"Pink\", fino al 2006. Nel frattempo, nel 2005 sfila al Victoria Secret Fashion Show con \"lingerie\" realizzata interamente con caramelle, mentre nel 2008 sfila a tre mesi dalla nascita della sua prima figlia, e ha aperto lo show l'anno successivo. In precedenza, nel 2004 \u00e8 una dei cinque angeli a partecipare al tour \"Angels Across America\" accanto a Tyra Banks, Heidi Klum, Gisele B\u00fcndchen, e Adriana Lima. Nel 2007, insieme agli altri angeli, riceve una stella sulla \"Hollywood Walk of Fame\" di Los Angeles. Nel 2009 \u00e8 stata scelta per aprire l'annuale sfilata.\nNel novembre 2011 sfila al Victoria's Secret Fashion Show con un paio di ali create dal designer australiano Manik Mercian, realizzate con 105\u00a0000 cristalli Swarovski incastonati su una struttura placcata in oro a 24 carati. L'anno successivo partecipa nuovamente allo show indossando il \"Floral Fantasy Bra\", dal valore di 2,5 milioni di dollari, completamente ricamato a mano con oltre 5.200 gemme, tra cui ametiste, zaffiri, rubini e brillanti, e oro giallo e rosa 18 carati, e al centro della decorazione un diamante da 20 carati. Ripete l'esperienza nel 2014, anno in cui per la prima volta Victoria's Secret decide di creare due \"Dreams Angel Fantasy Bra\" nelle varianti di rosso e blu, quello indossato da Alessandra \u00e8 realizzato con 16\u00a0000 rubini incastonati su una montatura di oro 18 carati. L'altro, realizzato con zaffiri, viene indossato da Adriana Lima, entrambi i \"Fantasy Bra\" sono stati creati dal gioielliere Pascal Mouawad e hanno un valore di 2 milioni di dollari ciascuno. Nel 2016 prende parte allo spot, realizzato dalla casa di moda per il Super Bowl, in cui viene ricreata una partita di football, accanto alle modelle Adriana Lima, Taylor Hill, Elsa Hosk e Jasmine Tookes. Nel novembre 2017 annuncia il suo addio alla casa di moda dopo 17 anni di collaborazione, e di cui \u00e8 stata Angelo per 13 anni.\nAttrice.\nNel 2006 appare in un cameo nel film \"Casino Royale\" con Daniel Craig.\nNel 2015 entra nel cast del film \"Tartarughe Ninja - Fuori dall'ombra\", diretto da David Green, dov'\u00e8 a fianco di Megan Fox, Stephen Amell e William Fichtner. Sempre nello stesso anno recita nella soap opera brasiliana \"Verdades Secretas\", nel ruolo della top model Samia."}
{"id": "335633", "revid": "14149", "url": "https://it.wikipedia.org/wiki?curid=335633", "title": "Piero Fosco", "text": ""}
{"id": "335634", "revid": "729019", "url": "https://it.wikipedia.org/wiki?curid=335634", "title": "STS-41-B", "text": "L'STS-41-B \u00e8 una missione del Challenger lanciata dal Kennedy Space Center in Florida il 3 febbraio 1984.\nDurante la missione vennero posizionati due satelliti artificiali di comunicazione nonch\u00e9 eseguite manovre rendezvous per testare per la prima volta degli appositi sensori e dei programmi di volo computerizzati.\nQuesta missione segnal\u00f2 il primo impegno della \"Manned Maneuvering Unit\" (MMU) e del \"Manipulator Foot Restraint\" (MFR). Bruce McCandless esegu\u00ec il primo volo nello spazio in assoluta libert\u00e0 usando uno dei due MMU a bordo della navicella spaziale.\nDopo otto giorni in orbita, l'11 febbraio 1984, il Challenger esegu\u00ec il primo atterraggio sulla pista del Kennedy Space Center."}
{"id": "335636", "revid": "124784504", "url": "https://it.wikipedia.org/wiki?curid=335636", "title": "Tour de France 1991", "text": "Il Tour de France 1991, settantottesima edizione della corsa, si svolse in ventidue tappe precedute da un prologo iniziale, dal 6 luglio al 28 luglio 1991, per un percorso totale di 3 914,4\u00a0km. \nFu vinto per la prima volta dallo spagnolo Miguel Indurain, al primo podio colto nella Grande Boucle dopo aver egregiamente svolto compiti di gregariato in favore di Pedro Delgado nell'edizione precedente. \nIndurain, con tale vittoria, inizi\u00f3 una vera e propria era, in quanto si tratt\u00f3 della prima di cinque edizioni consecutive da lui vinte. \nIl navarro termin\u00f2 le proprie fatiche sulle strade francesi in 101h01'20\", precedendo in classifica generale due ciclisti italiani: Gianni Bugno (per la prima volta sul podio del Tour) e Claudio Chiappucci (per la seconda volta sui gradini dei Campi Elisi, dopo la seconda posizione ottenuta l'anno precedente).\nSquadre e corridori partecipanti.\nAl Tour de France 1991 parteciparono 22 squadre, le sedici meglio classificate nella graduatoria FICP (esclusa la Del Tongo, che rinunci\u00f2 a partecipare) e sei invitate dagli organizzatori: Amaya Seguros, Castorama, Panasonic, Ryalcao-Postobon, Tonton Tapis e TVM-Sanyo. Al via erano cos\u00ec presenti 4 formazioni francesi, 4 spagnole, 4 olandesi, 4 belghe, 3 italiane, 1 svizzera, 1 colombiana e 1 statunitense. I 198 corridori al via erano 40 francesi, 27 belgi, 25 spagnoli, 21 italiani, 18 olandesi, 11 colombiani, 10 tedeschi, 10 svizzeri, 9 danesi, 7 sovietici, 5 statunitensi, 4 irlandesi, 3 norvegesi, 2 britannici, 2 australiani, 1 brasiliano, 1 messicano, 1 jugoslavo, 1 canadese.\nResoconto degli eventi.\nIl Tour de France numero 78 part\u00ec da Lione con 198 corridori al via, e si concluse come di consueto sugli Champs-\u00c9lys\u00e9es, a Parigi. Il campione in carica Greg LeMond indoss\u00f2 la maglia gialla nella prima tappa, per poi cedere il primato dopo solo un giorno al giovane danese Rolf S\u00f8rensen, componente del team Ariostea vincitore della cronometro a squadre. S\u00f8rensen tenne la maglia per quattro giornate, prima di essere costretto all'abbandono per una caduta rimediata nella tappa di Valenciennes. Il francese Thierry Marie vinse la frazione di Le Havre con una fuga in solitaria di 234\u00a0km e riconquist\u00f2 la maglia gialla (l'aveva gi\u00e0 vestita al termine del prologo); due giorni dopo, il 13 luglio, la cronometro di Alen\u00e7on vide per\u00f2 l'affermazione di Miguel Indurain, con LeMond che si riprese il primo posto nella graduatoria generale.\nTra il 15 e il 16 luglio scoppi\u00f2 il caso PDM. Cinque dei nove ciclisti della formazione olandese, Jean-Paul van Poppel, Nico Verhoeven, Falk Boden, Uwe Raab e Martin Earley, si ritirarono prima e durante la tappa con arrivo a Quimper; gli altri quattro in squadra, Erik Breukink, Sean Kelly (rispettivamente terzo e quinto in classifica), Ra\u00fal Alcal\u00e1 e Jos van Aerts, non presero il via l'indomani. Tutti e nove erano stati colti da febbre alta e dolori alle ossa, e avevano subito lasciato la Francia per essere ricoverati in ospedale a 's-Hertogenbosch. \u00abInfezione batterica dovuta a intossicazione alimentare\u00bb fu la motivazione ufficiale data dal direttore sportivo del team, Jan Gisbers, dopo le analisi ospedaliere. Il fatto che solo i ciclisti \u2013 e nessuna delle altre circa venti persone dello \"staff\" della PDM \u2013 fossero stati colpiti dall'infezione, unitamente ad alcune dichiarazioni confuse e contraddittorie (il medico della squadra, Wim Sanders, escluse subito l'eventualit\u00e0 di intossicazione alimentare, salvo poi smentire), diede immediatamente adito all'ipotesi di un ricorso a pratiche dopanti all'interno della squadra. A rafforzare tale eventualit\u00e0 vi erano anche diversi casi sospetti che avevano coinvolto negli anni precedenti il team: la positivit\u00e0 al testosterone di Gert-Jan Theunisse al Tour de France 1988, il prematuro ritiro dall'attivit\u00e0 di Hans Daams per problemi cardiaci, la morte per arresto cardiaco, nel 1990, del giovane ciclista Johannes Draaijer, in forza alla PDM.\nLeMond perse la \"leadership\" della generale il 18 luglio, venendo rimpiazzato in testa alla graduatoria dal francese Luc Leblanc, autore di una fuga nella frazione con arrivo a Pau. L'indomani, nel giorno del tappone pirenaico con Portalet, Aubisque, Tourmalet, Aspin e arrivo in quota a Val-Louron, lo statunitense si stacc\u00f2 dai migliori gi\u00e0 sul Tourmalet, e alla fine perse pi\u00f9 di sette minuti dal vincitore di tappa Claudio Chiappucci e da Miguel Indurain. Lo spagnolo della Banesto conquist\u00f2 quel giorno la maglia gialla, per non cederla pi\u00f9: dopo aver retto bene sulle Alpi, mantenendo invariati i distacchi sui rivali, Indurain rafforz\u00f2 infatti il primato nella specialit\u00e0 a lui pi\u00f9 congeniale, la cronometro (57 chilometri da Lugny a M\u00e2con), andando a conquistare cos\u00ec per la prima volta, alla settima partecipazione, il Tour de France. Sul podio di Parigi salirono anche Gianni Bugno, vincitore sull'Alpe d'Huez, e Claudio Chiappucci, terzo.\nIndurain sal\u00ec per la prima volta sul podio al Tour, portando la Spagna alla quarta vittoria della \"Grande Boucle\", tre anni dopo il trionfo di Pedro Delgado. Su un totale di ventitr\u00e9 prove (considerando come unit\u00e0 pure il cronoprologo), fu maglia gialla al termine delle ultime dieci tappe. Bugno sal\u00ec anch'egli per la prima volta sul podio del Tour, mentre Chiappucci ottenne il secondo podio al Tour, dopo la piazza d'onore dell'anno precedente. Era dall'edizione del 1965 (quando Felice Gimondi trionf\u00f2 e Gianni Motta concluse al terzo posto) che due corridori italiani non terminavano sul podio di Parigi.\nChiappucci si aggiudic\u00f2 anche la maglia a pois di miglior scalatore e il premio della combattivit\u00e0. La maglia verde della classifica a punti and\u00f2 invece al velocista Djamolidine Abdoujaparov, gi\u00e0 vincitore di due tappe e primo sovietico a riuscire a prendere la maglia. Proprio Abdoujaparov, gi\u00e0 in verde, cadde nell'ultima volata, quella sugli Champs-\u00c9lys\u00e9es, impattando sulle transenne e fratturandosi la clavicola sinistra; riusc\u00ec comunque a tagliare il traguardo. Miglior giovane fu il ventiquattrenne colombiano \u00c1lvaro Mej\u00eda, diciannovesimo nella generale, miglior squadra la Banesto di Indurain. Cinque furono i corridori che si aggiudicarono il maggior numero di frazioni in questa edizione (due ciascuno): Thierry Marie, Miguel Indurain, Djamolidine Abdoujaparov, Charly Mottet e Dmitrij Kony\u0161ev. Dei 198 ciclisti partiti, 158 giunsero a Parigi."}
{"id": "335637", "revid": "729019", "url": "https://it.wikipedia.org/wiki?curid=335637", "title": "STS-31", "text": "L'STS-31 \u00e8 una missione del Discovery lanciata il 24 aprile 1990 dal KSC in Florida.\nDurante questa missione di cinque giorni, l'equipaggio posizion\u00f2 il telescopio spaziale Hubble negli strati esterni dell'atmosfera terrestre ad un'altezza di circa 600 km.\nLa Discovery atterr\u00f2 presso la Edwards Air Force Base in California il 29 aprile del 1990."}
{"id": "335638", "revid": "7", "url": "https://it.wikipedia.org/wiki?curid=335638", "title": "Luciana della Robbia", "text": ""}
{"id": "335639", "revid": "198277", "url": "https://it.wikipedia.org/wiki?curid=335639", "title": "Fabio Casartelli", "text": "Fu medaglia d'oro olimpica a Barcellona 1992. Mor\u00ec in seguito a una caduta lungo la discesa del Colle di Portet-d'Aspet durante il Tour de France 1995.\nCarriera.\nInizi\u00f2 a praticare il ciclismo a 9 anni, su iniziativa del padre Sergio, corridore dilettante di buon livello.\nA una lunga serie di vittorie nelle categorie giovanili, segu\u00ec un'altrettanta ricca carriera nei dilettanti che, nel 1992, gli valse la convocazione per la prova su strada dei Giochi della XXV Olimpiade di Barcellona: Casartelli si aggiudic\u00f2 la medaglia d'oro, primo italiano a riuscire nell'impresa dal 1968.\nNel 1993 ottenne il primo contratto da professionista con la Ceramiche Ariostea di Giancarlo Ferretti, con la quale vinse una tappa alla Settimana Ciclistica Bergamasca e la classifica finale del G.P. Lotteria al Giro d'Italia. Nel 1994 pass\u00f2 alla ZG Mobili, mentre l'anno successivo firm\u00f2 con la statunitense Motorola, dove aveva tra i compagni di squadra Lance Armstrong.\nL'incidente mortale.\nIl 18 luglio 1995 si stava correndo la quindicesima tappa del Tour de France, da Saint-Girons a Cauterets. Verso mezzogiorno, mentre il gruppo dei corridori scendeva il Colle di Portet-d'Aspet verso Ger-de-Boutx, a una velocit\u00e0 di circa 80\u00a0km/h, si verific\u00f2 una caduta collettiva. \nAnche Casartelli rimase coinvolto: perse il controllo della bicicletta, sbatt\u00e9 violentemente la testa contro un paracarro e rest\u00f2 a terra esanime. Subito soccorso dal dottor G\u00e9rard Porte, fu trasportato in elicottero all'ospedale di Tarbes, dove venne dichiarato morto alle ore 14:00, dopo tre arresti cardiaci e senza aver mai ripreso conoscenza. Lasci\u00f2 la moglie Annalisa, ex ciclista, sposata nell'autunno del 1993, e il figlio Marco, nato il 13 maggio 1995, con i quali viveva ad Albese con Cassano, sulle colline tra Erba e Como.\nAl momento della caduta, Casartelli non indossava il casco di protezione, all'epoca non obbligatorio. La sua morte provoc\u00f2 una forte commozione nel mondo del ciclismo professionistico e diede adito a discussioni sull'opportunit\u00e0 di imporre l'uso di tale ausilio, il che avvenne per\u00f2 solo nel 2003 dopo la morte di un altro ciclista, Andrej Kivil\u00ebv.\nLa memoria.\nIl giorno successivo, dopo un minuto di silenzio, part\u00ec la sedicesima tappa, che venne neutralizzata: in un mesto trasferimento, il gruppo rimase compatto e a bassa andatura; al traguardo, davanti al resto del gruppo, passarono affiancati tutti i ciclisti della Motorola, squadra di Casartelli. Primo, solo per la cronaca, concluse Andrea Peron. Due giorni dopo, all'arrivo della diciottesima tappa, tagliando per primo il traguardo, Lance Armstrong alz\u00f2 le dita al cielo dedicando la vittoria di tappa allo sfortunato compagno di squadra.\nNel 1997 venne eretta una stele commemorativa a poca distanza dal luogo della tragedia (segnato da una semplice lapide a bordo strada), di fronte alla quale i corridori del Tour de France si fermano in raccoglimento in un minuto di silenzio in memoria di Fabio Casartelli ogni qual volta il percorso del Tour passa per il Colle di Portet-d'Aspet.\nPoich\u00e9 era molto legato a Forl\u00ec, citt\u00e0 della sua compagna e anche luogo natale di suo figlio, a Fabio Casartelli \u00e8 stata dedicata, con una apposita targa commemorativa, la nuova pista ciclabile che, dal 2016, collega Forl\u00ec con Forlimpopoli.\nLa Fondazione Fabio Casartelli organizza in ricordo dello sfortunato campione la Mediofondo \"Fabio Casartelli\", una manifestazione dalla spiccata vocazione non agonistica rivolta a cicloamatori e cicloturisti di ambo i sessi. La 21\u00aa edizione \u00e8 stata disputata nel 2019, come di consueto ad Albese con Cassano."}
{"id": "335640", "revid": "1924342", "url": "https://it.wikipedia.org/wiki?curid=335640", "title": "Who Made Who", "text": "Who Made Who \u00e8 un album discografico del gruppo musicale australiano AC/DC, pubblicato nel 1986 dalla Atlantic Records.\nIl disco.\nIl disco \u00e8 la colonna sonora del film di Stephen King \"Brivido\" (\"Maximum Overdrive\"). Fu lo stesso King a selezionare i brani presenti nell'album, ai quali furono aggiunti tre brani inediti: \"Who Made Who\", \"D.T.\" e \"Chase the Ace\" (gli ultimi due brani sono strumentali).\nL'album, pur essendo una colonna sonora, pu\u00f2 essere considerato come la prima raccolta di brani del gruppo australiano ed \u00e8 stato rimasterizzato nel 2003 insieme all'intero catalogo della serie AC/DC Remasters."}
{"id": "335642", "revid": "200154", "url": "https://it.wikipedia.org/wiki?curid=335642", "title": "Igor Strawinsky", "text": ""}
{"id": "335643", "revid": "20090", "url": "https://it.wikipedia.org/wiki?curid=335643", "title": "Medaglia d'oro al valore militare", "text": ""}
{"id": "335645", "revid": "767487", "url": "https://it.wikipedia.org/wiki?curid=335645", "title": "Niente da nascondere", "text": "Niente da nascondere (\"Cach\u00e9\") \u00e8 un film del 2005 diretto da Michael Haneke, vincitore del premio per la miglior regia al 58\u00ba Festival di Cannes.\nTrama.\nLa vita di Georges, giornalista letterario, \u00e8 disturbata dall'arrivo di alcune videocassette, che mostrano dei momenti personali della sua famiglia, filmati a loro insaputa, oltre a disegni inquietanti e di oscura interpretazione. Non ha la minima idea di quale sia l'identit\u00e0 del mittente. A poco a poco il contenuto delle cassette diviene pi\u00f9 personale: questo lascia supporre che il mittente conosca Georges da tempo. Quest'ultimo sente il peso della minaccia su di s\u00e9 e sulla sua famiglia, ma, dal momento che questa minaccia non \u00e8 esplicita, la polizia rifiuta di aiutarlo.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "335646", "revid": "1543377", "url": "https://it.wikipedia.org/wiki?curid=335646", "title": "Cioncia", "text": "La cioncia \u00e8 un piatto tipico della citt\u00e0 e contado di Pescia.\nStoria.\nTrae le sue origini dal tessuto economico presente a Pescia fino alla met\u00e0 del Novecento, caratterizzato dalla presenza di molte concerie. Gli operai delle conce, infatti, quando \"scarnivano\" le pelli di vitello per sottoporle alla lavorazione conciaria, potevano ricavare scarti di carne che venivano bolliti e insaporiti. Alcuni vendevano questi scarti alle cosiddette \"bettole\", che erano osterie presso le quali si rifocillavano i \"barrocciai\", gli autotrasportatori di un tempo.\nIngredienti.\nLa cioncia \u00e8 composta dalla testina di vitello (muso, guance, coda), passata di pomodoro, sedano, carota, cipolla, prezzemolo, basilico, brodo di carne, olio extravergine di oliva, vino rosso, peperoncino. \nPreparazione.\nLa prima fase consiste nella pulizia e nella cottura della carne in un tegame di coccio. Successivamente si aggiunge un battuto di carota, cipolla, sedano, basilico e peperoncino, facendo rosolare il tutto per circa mezz'ora. Nella fase successiva si sfuma con il vino rosso, si unisce la salsa di pomodoro si lascia cuocere per 3 o 4 ore. Nell'ultima fase si aggiunge sale e pepe, e si serve in scodelle di terracotta, tenute possibilmente calde.\nCuriosit\u00e0.\nDa piatto povero \u00e8 divenuto con il tempo una specialit\u00e0 locale, servita nei ristoranti di Pescia. Molte le similitudini con la besumera (o besum\u00e8ra o besum\u00e8era) di Vescovato, nella campagna cremonese, terra di ambulanti raccoglitori di pelli per le concerie che recuperavano i pochi brandelli di carne rimasti attaccati alla pelle ed \u00e8 per questo che sia la cioncia che la besumera (besum\u00e8ra/besum\u00e8era) \u00e8 fatta con le parti pi\u00f9 esterne della bestia come il naso, le labbra e la coda appunto perch\u00e9 queste parti erano le sole che non scarnificate del tutto venivano lasciate attaccate alla pelle e recuperate per un insperato quanto misero apporto proteico. "}
{"id": "335647", "revid": "293633", "url": "https://it.wikipedia.org/wiki?curid=335647", "title": "Ammortamento con anticipazione degli interessi", "text": "L'ammortamento con anticipazione degli interessi prevede che in ciascuna rata (supposto che le rate siano equintervallate ed n sia il numero di periodi previsti per l'ammortamento) la quota interessi venga pagata in via anticipata mentre la quota capitale in via posticipata. \nQuindi formula_1 \u00e8 la somma di una quota interessi pagata all'inizio del periodo \"k\" (con \"k\" = 0, 1, 2, .., \"n\" -1) e una quota capitale pagata alla fine del periodo k (con \"k\" = 1, 2.., \"n\"), vale pertanto quanto segue:\nformula_2 per \"k\" = 0\nformula_3 per \"k\" = 1, 2, ..., \"n\" -1\nformula_4 per \"k\" = \"n\".\nDeve deve essere soddisfatto il vincolo di equivalenza finanziaria:\nformula_5\nQuesto comportamento misto tra quota capitale (posticipata) e quota interesse (anticipata) fa s\u00ec che il debito residuo coincida con quello dell'ammortamento a rate posticipate, mentre la quota interessi \u00e8 calcolata come nel caso di ammortamento a rate anticipate.\nIl debito residuo \u00e8 presto calcolato:\nformula_6 per \"k\" = 0, 1, 2, ..., \"n\"-1\nformula_7 per \"k\" = \"n\"\nAnalogamente la quota interesse:\nformula_8 con \"d\" = \"i\" / (1+\"i\") e \"k\" = 0, 1, 2, ..., \"n\" -1.\nQuindi per qualsiasi periodo \"k\" diverso sia da 0 sia da \"n\" si ha:\nformula_9 con \"v\" = 1 / (1+i)."}
{"id": "335652", "revid": "2014671", "url": "https://it.wikipedia.org/wiki?curid=335652", "title": "Vittorio Bottego", "text": "Biografia.\nVittorio Bottego nacque a San Lazzaro Parmense l'11 agosto 1860, figlio di Agostino e Maria Asinelli. Il padre, medico, si era trasferito dall'Alta Valle del Taro a San Lazzaro prima della nascita di Vittorio. Il fratello maggiore Giambattista si trasfer\u00ec negli Stati Uniti, da cui rientr\u00f2 assieme ai propri figli dopo la scomparsa di Vittorio.\nProveniva da una ricca famiglia proprietaria di estesi possedimenti a est della citt\u00e0 (la nipote dell'esploratore, Celestina Bottego, fond\u00f2 la congregazione missionaria \"societ\u00e0 missionaria di Maria\" (Suore Bottego), istituto tuttora esistente e operante, con sede in un rustico di propriet\u00e0 della famiglia nell'allora territorio di San Lazzaro, oggi inglobato nel territorio cittadino).\nRagazzo irrequieto e avventuroso, dopo alcune disavventure scolastiche, il giovane Vittorio si iscrisse all'Accademia militare di Modena. Era ufficiale di artiglieria a Pinerolo alla scuola di equitazione quando, nel 1887, chiese ed ottenne di far parte del corpo speciale di ufficiali che doveva partire per l'Africa.\nSbarcato a Massaua nel dicembre di quell'anno, trascorse i primi due anni di servizio in colonia al comando di una batteria indigena, addestrandosi nella conoscenza del paese e della popolazione ed occupandosi a raccogliere collezioni di storia naturale, che passarono poi ad arricchire il museo di Parma.\nConvinto dell'opportunit\u00e0 di esplorazioni nella Somalia interna, verso cui si rivolgevano le aspirazioni coloniali italiane, e che rimaneva ancora sconosciuta, ottenne dal Governatore dell'Eritrea generale Antonio Gandolfi promessa di appoggio. Ma la caduta del governo Crispi consigli\u00f2 a rimandare ad altro tempo l'attuazione e indusse il marchese Giacomo Doria, presidente della Societ\u00e0 geografica italiana, a suggerire a Bottego un programma pi\u00f9 modesto che si limitasse all'esplorazione della Dancalia. Bottego ne accolse l'idea, ma partito da Massaua da soli dieci giorni, gli perveniva l'ordine di retrocedere e di rinviare la scorta, ci\u00f2 che egli fece limitandosi a percorrere con pochi servi l'itinerario costiero Massaua-Assab che nessuno aveva prima seguito. Di questo viaggio rese conto alla Societ\u00e0 Geografica nella relazione: \"Nella terra da Danakil: giornale di viaggio\", pubblicata nel Bollettino della Societ\u00e0 Geografica, XXIX (1892).\nRimpatriato, rimase per un anno a Firenze, ma senza mai abbandonare il suo primitivo piano di esplorazione del Giuba che, sotto gli auspici della Societ\u00e0 Geografica, con l'autorizzazione e il concorso del governo e quello personale del re, pot\u00e9 finalmente essere mandato ad effetto. La spedizione si proponeva di partire da Berbera sulla costa della Somalia Britannica, e di l\u00ec, raggiunto il corso dell'Uebi a Imi, spingersi verso ovest, e pervenuta nel bacino del Giuba, seguirne il corso che i recenti trattati internazionali stabilivano come limite divisorio tra la sfera d'influenza britannica e quella italiana.\nA Bottego si sarebbe aggiunto come partecipante volontario, il capitano di artiglieria Matteo Grixoni. La spedizione partiva da Berbera il 21 settembre 1892 e, seguendo il piano prestabilito, riusciva da Imi ad entrare nel bacino del Giuba e a raggiungerne il ramo principale, battezzato col nome di Ganale Doria, risalendolo sino alle sorgenti alle falde dei monti Faches. B\u00f2ttego intraprese quindi la discesa, attraverso gravi difficolt\u00e0 opposte dalla natura del suolo e dalle ostilit\u00e0 degli abitanti, seguendone il corso, mentre Grixoni, da lui separatosi, discendeva quello pi\u00f9 occidentale del Daua precedendolo a Lugh, a valle dell'incontro dei due rami, e riuscendo cos\u00ec, primo europeo, a penetrare nella misteriosa citt\u00e0 considerata fino allora inaccessibile. Bottego pervenne anch'egli a Lugh il 17 luglio ed ivi trov\u00f2 in condizioni infelicissime l'ingegner Bochard ed Emilio Dal Seno, superstiti della seconda spedizione Ruspoli, il cui capo era miseramente perito in un accidente di caccia.\nInsieme coi due Europei Bottego procedeva per Bardera e raggiungeva la costa a Brava (8 settembre 1893). Le vicende di questa memorabile spedizione, che valse a risolvere uno del maggiori problemi presentati ancora dalla geografia africana, furono da Bottego stesso narrate nel suo libro \"Il Giuba esplorato\", Roma 1895. Ma il magnifico successo conseguito, che gli procur\u00f2 onori e riconoscimenti incontrastati, in Italia del pari che all'estero, non affievol\u00ec la brama di nuove imprese che valessero a integrare ed estendere, dal punto di vista della scienza, non meno che da quello dell'interesse dell'Italia, i risultati gi\u00e0 conseguiti. Si sarebbe trattato di risolvere ancora il mistero del corso dell'Omo; di esplorare la regione ancora sconosciuta tra l'alto Giuba, il Lago Rodolfo e il Sobat e di consolidare la posizione che i trattati conclusi assegnavano all'Italia nel medio Giuba. Il progetto relativo, accolto dalla Societ\u00e0 Geografica, ebbe anche questa volta l'appoggio del governo e il concorso del re. La nuova spedizione guidata da Bottego si sarebbe valsa del concorso di vari specialisti che le si sarebbero uniti: il tenente di vascello Lamberto Vannutelli per le determinazioni geografiche, il dottor Maurizio Sacchi per quelle naturalistiche, il tenente Carlo Citerni, nipote di Bottego, per la tenuta del diario e per la parte fotografica. Al capitano marittimo Ugo Ferrandi, sarebbe spettato l'impianto e il comando di una stazione italiana a Lugh.\nLa spedizione, largamente organizzata, lasci\u00f2 l'Italia il 3 luglio 1895 recandosi a Brava, da dove raggiungeva direttamente Lugh soffermandovisi il tempo necessario per l'impianto della stazione affidata a Ferrandi. Raggiunta quindi la confluenza del Daua lo risaliva e perveniva a Burgi, localit\u00e0 ove era perito Ruspoli; di qui spingendosi al nord perveniva al vasto e pittoresco lago Pagad\u00e8, cui Bottego impose il nome di Margherita e quindi raggiungeva il corso dell'Omo seguendolo sino alla sua foce nel Lago Rodolfo (31 agosto). Per assicurare le collezioni raccolte e portare in salvo alla costa l'ingente quantit\u00e0 di avorio ricavato da fruttuose cacce, venne distaccato un drappello, cui si un\u00ec il dottor Sacchi, perito poi miseramente nel viaggio alla costa. Proseguendo verso nord-ovest Bottego raggiunse con i compagni il bacino del Sobat. Non rimaneva ormai che provvedere al ritorno, che Bottego, ignaro degli avvenimenti eritrei, pensava di effettuare attraverso l'Etiopia sollecitando perci\u00f2 il necessario consenso del negus Menelik. Accolti dapprima amichevolmente, i viaggiatori italiani caddero in un'imboscata a Jellem e nel combattimento che segu\u00ec Bottego rimase ucciso, mentre i suoi compagni furono fatti prigionieri e ricondotti poi alla costa per la via di Zeila (23 luglio 1897).\nDella memorabile spedizione, che tanto valse ad arricchire la geografia africana e a porre Bottego nel novero dei principali esploratori del continente nero, i due superstiti, Lamberto Vannutelli e Carlo Citerni, stesero un'ampia relazione pubblicata per cura della Societ\u00e0 Geografica col titolo \"L'Omo; viaggio di esplorazione nell'Africa Orientale (Seconda spedizione Bottego)\", Milano 1899.\nAlla memoria del grande e sfortunato viaggiatore la citt\u00e0 di Parma eresse un monumento in bronzo, opera di Eduardo Ximenes, e intitol\u00f2 una delle scuole primarie pubbliche, proprio in quartiere San Lazzaro.\nEsplorazioni.\n1892 - Con una spedizione patrocinata dalla Societ\u00e0 Geografica Italiana (sembra anche con un contributo personale del re Umberto I), assieme al capitano Matteo Grixoni che finanzia in parte la spedizione, traccia il percorso completo del Giuba e dei suoi affluenti durante un viaggio durato 11 mesi e 22 giorni nel quale perde per diserzione, malattie, assalti da popolazioni locali o da animali, defezioni concordate, circa il 90% dei membri della spedizione. Lo stesso socio Capitano Grixoni si separer\u00e0 da lui a met\u00e0 del viaggio, lasciandolo da quel momento privo di contatti con l'Italia, dove lo daranno per disperso. Al ritorno in patria sar\u00e0 ricevuto dalle altezze reali e la Societ\u00e0 Geografica Italiana lo insignir\u00e0 di una medaglia d'oro.\nMonumento a Vittorio Bottego.\nMonumento bronzeo dedicato all'esploratore parmigiano Vittorio Bottego, \u00e8 situato in piazzale Dalla Chiesa, di fronte alla stazione ferroviaria. Fu realizzato nel 1907 dallo scultore Ettore Ximenes, in occasione del decimo anniversario della scomparsa dell'esploratore. La statua bronzea rappresenta l'esploratore in divisa coloniale, in posa su un basamento realizzato con macigni da cui sgorga dell'acqua raccolta da una grande vasca; ai lati sono posti due guerrieri galla che rappresentano i fiumi Omo e Giuba. In seguito ad un accurato restauro, nel 2014 fu ricollocato al centro del piazzale, a sua volta sottoposto, come l'intera zona della stazione, ad una vasta operazione di ristrutturazione e riqualificazione urbana su progetto dell'architetto catalano Oriol Bohigas.\nAll'occasione di una discussione, durante il consiglio comunale di Parma del 4 maggio 2021, riguardante una mozione del consigliere comunale Marco Maria Freddi sull'istituzione di una giornata in ricordo delle vittime africane durante l\u2019occupazione coloniale italiana, il consigliere Giuseppe Massari avrebbe proposto la rimozione della statua di Bottego perch\u00e9 \"rappresenta un'esaltazione del colonialismo italiano con la presenza di due guerrieri africani in posizione sottomessa\". Massari avrebbe aggiunto, in un secondo intervento, che \u201cla rimozione del monumento a Bottego capisco sarebbe difficoltosa ma lancia un messaggio di supremazia che andrebbe contestualizzato e quindi spiegato con un cartello il significato della statua\u201d. Una petizione \u00e8 stata lanciata dal gruppo Facebook \"Parma non lo sa\" in cui viene richiesta la sostituzione della statua di Bottego con una statua in onore a Giuseppe Verdi. La petizione ha raccolto una cinquantina di firme.\nBibliografia.\nPubblicazioni originali delle due principali spedizioni Bottego, scritte dagli stessi protagonisti:\nAltre pubblicazioni:"}
{"id": "335659", "revid": "2028514", "url": "https://it.wikipedia.org/wiki?curid=335659", "title": "Grelimetro", "text": "Il grelimetro \u00e8 uno strumento che viene utilizzato per lo studio della grandine, in particolare per misurare la grandezza dei singoli chicchi.\nComposizione.\nEsso \u00e8 costituito da un supporto su cui si inserisce un pannello (\"roofmate\") di polistirolo di 15\u00a0cm per lato e alto abbastanza da non bucare completamente la tavoletta in caso di forte grandine.\nA volte viene ricoperto da un foglio di alluminio dello spessore di 170 \u03bcm per evidenziare la grandezza massima dei vari chicchi.\nUtilizzo.\nIl pannello viene installato all'esterno, libero da qualsiasi ostacolo che potrebbe comprometterne la misurazione (come un albero o un muro), in modo orizzontale.\nI chicchi di grandine, all'impatto con il pannello, lasciano una serie di minuscoli \"crateri\". Nel caso in cui la tavola venga ricoperta con un foglio di alluminio, l'impronta dei granelli sar\u00e0 pi\u00f9 marcata.\nA fine giornata (o comunque alla fine dell'evento temporalesco caratterizzato da grandine) il pannello viene prelevato e analizzato: il numero e la dimensione delle ammaccature presenti sulla superficie permettono di stimare l'intensit\u00e0 dell'evento grandinigeno in termini di energia liberata. Per misurare il successivo evento grandinigeno \u00e8 necessario sostituire completamente la pannello con uno nuovo.\nHailpad.\nL\"hailpad\" ( dall'inglese \"hail\" = grandine) \u00e8 una variante ormai divenuta standard a livello internazionale.\nIl pannello \u00e8 di schiuma di poliestere espanso estruso, con superficie di 100 centimetri quadrati, spesso 2\u00a0cm, ricoperto da un sottile strato di vernice scura sintetica a base di acetato di polivinile."}
{"id": "335665", "revid": "1718925", "url": "https://it.wikipedia.org/wiki?curid=335665", "title": "Panzanella", "text": "La panzanella, chiamata anche \"pansanella\" o \"panmolle\" o \"panm\u00f2llo\" o \"pane 'nzuppo\", \u00e8 un piatto tipico di tutta l'Italia centrale, dalla Toscana, alle Marche, Umbria, del Lazio e dell'Abruzzo.\nRicetta.\nLa ricetta originale prevede pane raffermo, pomodori ramati, cipolla rossa e basilico, il tutto condito con olio d'oliva, aceto e sale. In Toscana e in Umbria il pane viene lasciato a bagno in acqua e poi strizzato fino a sbriciolarlo e spezzettarlo per mescolarlo agli altri ingredienti; nelle Marche le fette di pane raffermo vengono bagnate ma non sbriciolate e gli altri ingredienti posti sopra come si trattasse di una bruschetta.\nCome tutti i piatti poveri e popolari, che in passato venivano preparati con quello che c'era di disponibile al momento, non esiste un'unica ricetta codificata. Alcune varianti sono riconosciute come canoniche, come l'aggiunta del cetriolo, altre pi\u00f9 legate all'estro del cuoco, come l'impiego esempio olive, uova sode (ad esempio a rotelle come guarnizione) e tonno. Altri ingredienti, che accomunano questo piatto ad un'altra ricetta tipicamente estiva, il riso freddo, possono essere carote, finocchi, mais, sedano, peperoni a crudo, w\u00fcrstel, mozzarella, formaggi di vario tipo, sottoli, sottaceti, fagioli borlotti oltre che erbe a scelta per dare sapore, come origano, erba cipollina, etc.\nIl piatto risulta molto fresco; secondo alcuni \u00e8 consigliabile addirittura lasciarlo riposare qualche ora in frigorifero, prima di servirlo.\nConsumato preferibilmente in estate, anche perch\u00e9 \u00e8 il periodo in cui si trovano con facilit\u00e0 le verdure di cui \u00e8 composto, rappresenta un buon piatto unico.\nDiffusione.\nIn tutta la Toscana questo piatto \u00e8 diffuso fino a Lucca, Viareggio e Bagni di Lucca, mentre ulteriormente a Nord (Lunigiana, Versilia e Garfagnana, come scoperto dagli studiosi dell'Universit\u00e0 di Firenze che redassero l'Atlante Lessicale Toscano, non \u00e8 un piatto tradizionale. A partire da Camaiore e Pescaglia \"panzanella\" significa pasta di pane fritta in olio bollente, l'equivalente di sgabeo. "}
{"id": "335667", "revid": "32698", "url": "https://it.wikipedia.org/wiki?curid=335667", "title": "John Rogers Searle", "text": ""}
{"id": "335668", "revid": "1272592", "url": "https://it.wikipedia.org/wiki?curid=335668", "title": "Cavaliere Rosso (Dungeons &amp; Dragons)", "text": ""}
{"id": "335671", "revid": "110157", "url": "https://it.wikipedia.org/wiki?curid=335671", "title": "Norderstedt", "text": "Norderstedt \u00e8 una citt\u00e0 di abitanti dello Schleswig-Holstein, in Germania.\n\u00c8 il centro maggiore, ma non il capoluogo, del circondario di Segeberg.\nNorderstedt si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nCentro industriale e scientifico, Norderstedt conurbata con Amburgo, fa parte della sua regione metropolitana.\nSuddivisione amministrativa.\nNorderstedt si divide in 5 quartieri:\nFriedrichsgabe, Garstedt, Glash\u00fctte, Harksheide, Mitte\nAmministrazione.\nGemellaggi.\nNorderstedt \u00e8 gemellata con:\nCuriosit\u00e0.\nAlla citt\u00e0 la linea aerea tedesca Lufthansa ha dedicato un suo aeromobile, un Airbus A320-200."}
{"id": "335672", "revid": "1226", "url": "https://it.wikipedia.org/wiki?curid=335672", "title": "Poesia Anacreontica", "text": ""}
{"id": "335674", "revid": "985910", "url": "https://it.wikipedia.org/wiki?curid=335674", "title": "Radclyffe Hall", "text": "Biografia.\nNata in una famiglia benestante, all'et\u00e0 di 21 anni eredit\u00f2 la fortuna paterna e pot\u00e9 iniziare a viaggiare e pubblicare a sue spese il suo primo volume di poesie \"Twixst Earth and Stars\" (1906).\nNel 1908 inizi\u00f2 a convivere con Mabel Veronica Label (\"Ladye\"), che incoraggi\u00f2 la vena artistica della Radclyffe Hall e pubblic\u00f2 il suo secondo volume, \"A sheaf of verses\", in cui inaugura la tematica lesbica.\nNel 1915, alla morte della Label, inizi\u00f2 una relazione con la scultrice Una \"Vincenzo\" Troubridge (1887-1963), cugina di \"Ladye\", che sar\u00e0 la sua compagna per 28 anni, fino alla morte della Radclyffe Hall.\nVinse il James Tait Black Memorial Prize con \"La stirpe di Adamo\" (1926).\nInsieme alla Troubridge fece diversi viaggi in Italia ed in particolare a Firenze, dove si stabil\u00ec nel 1937. Allo scoppio della Seconda guerra mondiale le due donne tornarono per\u00f2 in Inghilterra, dove la Radclyffe Hall si spense, a causa di un tumore, nel 1943.\nProtagonista della vita culturale europea e della cultura lesbica, spesso ritratta in abiti maschili, l'autrice \u00e8 conosciuta soprattutto per un romanzo che suscit\u00f2 grande scandalo nell'Inghilterra ancora scossa dal processo ad Oscar Wilde, \"Il pozzo della solitudine\" (1928): l'opera fu processata e bandita nel Regno Unito fino a dopo la morte dell'autrice."}
{"id": "335675", "revid": "1451528", "url": "https://it.wikipedia.org/wiki?curid=335675", "title": "Pasimata", "text": "La pasimata \u00e8 un tipo di pane dolce, tipico della citt\u00e0 di Lucca e dintorni.\n\u00c8 consumato tradizionalmente durante la Quaresima e, benedetto in chiesa, nel giorno di Pasqua.\nAnticamente preparato con l'aggiunta di zafferano veniva chiamato \"pangiallo con finocchio\" o \"pane inzaffaronato\". \nEsistono in realt\u00e0 due tipi distinti di pasimata. Quella tipica della citt\u00e0 e dei suoi dintorni e quella tipica della Garfagnana e del Camaiorese\nQuella della citt\u00e0 e dintorni s'impasta come il pane, lo si divide in pani rettangolari e vi si mette semi di anice.\nQuella del Camaiorese e Garfagnana prevede la presenza di uvetta ed assomiglia ad un panettone. Molto simile alla pasimata garfagnina \u00e8 la paska ucraina. "}
{"id": "335678", "revid": "124141022", "url": "https://it.wikipedia.org/wiki?curid=335678", "title": "Mallegato", "text": "Il mallegato (di cui \u00e8 internazionalmente conosciuta la sua variante specifica: Biroldo) \u00e8 un insaccato tipico toscano che assume denominazioni e contenuti leggermente diversi a seconda della zona. Nel senese \u00e8 noto come buristo; nel pesciatino e nelle province di Pistoia e di Pisa \u00e8 chiamato mallegato. \n\u00c8 realizzato con cotenne e parti della testa del suino, cotte e macinate, cui si aggiungono lardelli soffritti e sangue filtrato di maiale. L'impasto \u00e8 insaporito con aromi, a volte uvetta, e insaccato nello stomaco del suino. Nel territorio dell'Alta Versilia \u00e8 chiamato biroldo e gli viene data una forma allungata simile ad un salame, pi\u00f9 pratico da tagliare e divisibile in fette della medesima dimensione. In Garfagnana gli viene invece conferita una forma sferica e viene realizzato utilizzando le parti meno nobili del maiali come testa, polmoni, cuore, lingua e talvolta frattaglie. In alcune zone viene mangiato tagliato a fette e fritto.\nLa Regione Toscana ha ottenuto l'inclusione del biroldo tra i Prodotti agroalimentari tradizionali italiani per le seguenti tipologie:"}
{"id": "335681", "revid": "714843", "url": "https://it.wikipedia.org/wiki?curid=335681", "title": "Biroldo", "text": ""}
{"id": "335685", "revid": "37401", "url": "https://it.wikipedia.org/wiki?curid=335685", "title": "Risuonatore", "text": "Un risuonatore (o risonatore) \u00e8 un corpo elastico cavo.\nPrincipio di funzionamento.\nOgni corpo elastico ha la propriet\u00e0 di entrare in oscillazione quando \u00e8 sollecitato da una particolare frequenza, se questo corpo poi \u00e8 cavo, ha la capacit\u00e0 di alterare le ampiezze delle armoniche, lasciandone invariate le frequenze, modificando cos\u00ec il tracciato finale dell'onda complessa, senza modificarne la frequenza complessiva o fondamentale.\nAlcune armoniche saranno rinforzate e queste saranno dette \"risonanze\", mentre altre saranno indebolite e prenderanno il nome d\"'antirisonanze\".\nApplicazioni motoristiche.\nIl risuonatore \u00e8 stato applicato in campo motociclistico, in particolar modo ai motori a due tempi, con la creazione di:"}
{"id": "335687", "revid": "125542334", "url": "https://it.wikipedia.org/wiki?curid=335687", "title": "Marco Storari", "text": "Con la maglia della societ\u00e0 bianconera, squadra in cui ha militato dal 2010 al 2015, ha vinto quattro campionati italiani consecutivi (dal 2011-2012 al 2014-2015); con i bianconeri ha vinto anche due Supercoppe italiane (2012 e 2013) e una Coppa Italia (2014-2015). Inoltre, ha fatto parte della rosa del che ha vinto la Champions League nel 2006-2007.\nBiografia.\nMarco Storari \u00e8 sposato con Veronica Zimbaro; la coppia ha due figli.\nCaratteristiche tecniche.\nApprezzato per l'affidabilit\u00e0 e la continuit\u00e0 di rendimento, Storari \u00e8 stato un portiere reattivo e abile nel parare i calci di rigore.\nCarriera.\nGiocatore.\nClub.\nGli inizi.\nHa iniziato la sua carriera nelle giovanili della , rimanendo coi giallorossi per quattro anni. Passato al Ladispoli nel 1991, dopo quattro stagioni \u00e8 stato acquistato dal , dove tra le file delle giovanili ha vinto il Campionato Primavera del 1995-1996 e del 1996-1997. Nel 1998 ha poi avuto una breve esperienza in prestito nel .\nNella stagione seguente si \u00e8 trasferito all', dove nel 1999-2000 ha contribuito alla promozione della squadra in Serie B. Il 1\u00ba febbraio 2002 si \u00e8 infortunato al legamento crociato del ginocchio al Franchi contro il , partita nella quale era stato decisivo per il pareggio ottenuto dai marchigiani.\nIn seguito \u00e8 stato acquistato in compropriet\u00e0 dal Napoli.\nMessina.\nCeduto nel 2003 al , ha conquistato la promozione in Serie A nel 2003-2004. Nella stagione 2004-2005 \u00e8 tra i protagonisti dell'ottimo campionato del Messina in Serie A, che ha raggiunto il 7\u00ba posto (nuovo record dei peloritani), rivelandosi un infallibile para-rigori come gi\u00e0 nella stagione precedente.\nNell'anno 2005-2006 non \u00e8 riuscito a ripetere quanto fatto nella stagione precedente e il Messina \u00e8 retrocesso, venendo poi ripescato in Serie A a seguito dello scandalo \"Calciopoli\", al posto della Juventus. All'inizio del campionato 2006-2007, con il nuovo allenatore Bruno Giordano e la partenza di Carmine Coppola, \u00e8 diventato ufficialmente capitano della squadra siciliana. Tra le partite in cadetteria ha esordito il 23 settembre 2006 nel derby contro il Catania e il 25 ottobre dello stesso anno nel derby contro il Palermo, indossando la fascia al braccio.\nMilan e Levante.\nIl 17 gennaio 2007, durante la sessione invernale del calciomercato, \u00e8 stato ingaggiato dal Milan. Ha esordito l'11 febbraio in Milan-Livorno (2-1), sostituendo Dida e Kalac, entrambi indisponibili. Il 17 febbraio \u00e8 stato nuovamente titolare in Siena-Milan (3-4), ma dopo il rientro dagli infortuni degli altri portieri milanisti, Storari non ha fatto pi\u00f9 apparizioni come titolare nel Milan, se non in Milan-Udinese (2-3) del 19 maggio, partita che ha preceduto la finale di Champions League 2006-2007 (poi vinta), dove Ancelotti, come secondo di Dida, gli ha preferito Kalac.\nIl 12 agosto 2007 \u00e8 stato ceduto in prestito dal Milan agli spagnoli del Levante. La sua avventura in Spagna, complice la crisi economica del Levante, \u00e8 durata appena 6 mesi, nei quali comunque, nonostante le 30 reti subite, \u00e8 risultato spesso uno dei migliori in campo. Il 9 gennaio 2008, \u00e8 quindi ritornato in Italia, girato in prestito dal Milan al Cagliari.\nCagliari e Fiorentina.\nIl suo arrivo al Cagliari, contestuale all'arrivo di Cossu e di Jeda, \u00e8 coinciso con l'inizio di una rimonta con cui, dopo i soli 10 punti realizzati nel girone di andata, il Cagliari ha conquistato 33 punti nel solo girone di ritorno, collocandosi fuori dalla zona retrocessione che aveva occupato per la quasi totalit\u00e0 del campionato e ottenendo cos\u00ec la salvezza. Storari si \u00e8 rivelato protagonista nelle file della squadra sarda.\nTornato al Milan dopo la fine del prestito, il 15 luglio 2008 \u00e8 stato dato in prestito dai rossoneri alla Fiorentina. Ha esordito in maglia viola il 17 gennaio 2009 in Milan-Fiorentina (1-0). Durante la stagione ha giocato solo un'altra partita in Coppa Italia.\nRitorno al Milan, Sampdoria.\nNell'estate 2009 ha fatto rientro al Milan per fine prestito. Ha iniziato la stagione 2009-2010 come titolare, data anche l'indisponibilit\u00e0 per infortunio di Abbiati, debuttando il 22 agosto 2009 in Serie A nella partita vinta 2-1 in casa del .\nIl 15 settembre 2009 ha esordito nelle competizioni UEFA per club in Olympique Marsiglia-Milan (1-2), partita valida per la prima giornata della fase a gironi della Champions League 2009-2010.\nDopo un infortunio subito nell'ottobre del 2009, ha perso il posto di titolare a vantaggio di Dida, disputando solo una partita in Coppa Italia contro il Novara prima della cessione alla Sampdoria nella finestra di mercato di gennaio 2010.\nIl 15 gennaio 2010 \u00e8 passato in prestito alla Sampdoria per sostituire l'infortunato Castellazzi. Ha esordito con i blucerchiati due giorni pi\u00f9 tardi al Luigi Ferraris contro il Catania (1-1). Nel corso della stagione ha disputato tutte le altre 18 gare da titolare con un rendimento molto buono che lo ha portato a essere una dei protagonisti della stagione blucerchiata terminata con l'accesso ai preliminari della Champions League 2010-2011.\nJuventus.\nRientrato al Milan al termine del prestito sampdoriano, il 23 giugno 2010 viene acquistato dalla Juventus per 4,5 milioni di euro; la societ\u00e0 torinese \u00e8 infatti in cerca di un valido sostituto di Gianluigi Buffon per i mesi a venire, stante il grave infortunio patito dal \"numero uno\" bianconero al . Storari fa il suo esordio in maglia juventina il 29 luglio 2010 in Irlanda, contro lo Shamrock Rovers, in una partita valida per il terzo turno preliminare di Europa League, vinta per 2-0 dalla Juventus; evidenzia ancora di pi\u00f9 l'ottimo avvio di stagione, il 19 dicembre 2010, parando il primo rigore con la maglia bianconera a Michele Marcolini nella trasferta di Verona contro il Chievo (finita poi 1-1). Gioca in campionato tutte le gare del girone d'andata, con un buon rendimento tra i pali, per poi lasciare il posto da titolare al rientrante Buffon a partire dalla 20\u00aa giornata.\nLa stagione successiva \u00e8 stabilmente riserva di Buffon in campionato, ma con 3 presenze d\u00e0 il suo apporto alla vittoria dello scudetto, il primo dei bianconeri nel post-Calciopoli oltrech\u00e9 il primo della carriera per Storari, matematicamente arrivato il 6 maggio 2012 con il successo esterno sul Cagliari; \u00e8 invece titolare in Coppa Italia, dove coi torinesi raggiunge la finale poi persa a Roma contro il Napoli. Nonostante l'ormai assodato ruolo di secondo portiere, Storari decide di restare in Piemonte anche negli anni seguenti.\nLa stagione 2012-2013 inizia con la vittoria della Supercoppa italiana allo Stadio Nazionale di Pechino, grazie al punteggio di 4-2 sul Napoli. Il 5 maggio 2013, a seguito della vittoria interna della Juventus sul Palermo per 1-0, vince il secondo campionato consecutivo. Il trionfo in Serie A \u00e8 replicato il 4 maggio 2014, quando per Storari arriva il terzo scudetto della carriera. In entrambe le stagioni, contribuisce al titolo con 6 presenze.\nL'ultimo scudetto in bianconero per Storari arriva nella stagione 2014-2015, in cui mette a referto 5 presenze in campionato. Tra le altre, il 16 maggio 2015 gioca il derby d'Italia a Milano contro l'Inter (per far riposare Gianluigi Buffon in vista della finale di Champions League): in questa partita si distingue particolarmente per un doppio intervento prima su Rodrigo Palacio e poi, sulla ribattuta, su Mauro Icardi, salvando la porta e il vantaggio della Juventus; la partita finir\u00e0 1 a 2 in favore dei bianconeri. Disputa poi da titolare la finale di Coppa Italia 2014-2015, vinta quattro giorni dopo contro la Lazio. Al termine della stagione, dopo un lustro a Torino, a 38 anni decide di lasciare la Juventus, con 64 presenze complessive e 7 titoli conquistati (4 scudetti, 2 supercoppe e 1 coppa nazionale).\nRitorno al Cagliari, secondo ritorno al Milan e ritiro.\nIl 3 luglio, a distanza di sette anni, ritorna al Cagliari in Serie B. Il 15 agosto \u00e8 subito decisivo nel terzo turno della Coppa Italia 2015-2016 a Trapani respingendo tre calci di rigore ai siciliani (uno durante i tempi supplementari e due nella lotteria finale) e con altri interventi decisivi, contribuendo alla qualificazione dei sardi al quarto turno del torneo stesso contro il Sassuolo. Titolare fisso della squadra sarda, contribuisce al ritorno del Cagliari in Serie A, reso ufficiale il 6 maggio 2016 dopo la vittoria contro il Bari per 3-0.\nDopo aver perso nel finale del girone d'andata il posto da titolare, il 10 gennaio 2017, a 40 anni, viene ceduto a titolo definitivo al , facendo cos\u00ec ritorno nel club rossonero per la terza volta in carriera. Veste la maglia numero 30, gi\u00e0 utilizzata in rossonero nella stagione 2009-2010, e ricopre il ruolo di secondo portiere dietro Gianluigi Donnarumma.\nLa stagione seguente viene confermato come secondo portiere. Torna in campo con la maglia del Milan il 24 agosto 2017, giocando il ritorno dei play-off di Europa League in casa dei macedoni dello \u0160kendija, vinto per 1-0. A fine stagione rimane svincolato ed appende quindi i guanti al chiodo.\nNazionale.\nNell'ottobre del 2005 \u00e8 stato convocato in Nazionale da Marcello Lippi come terzo portiere per la partita contro la Slovenia. In quella gara, infortunato Buffon, i portieri convocati furono Peruzzi, De Sanctis e Roma. Dopo l'infortunio di quest'ultimo, visto che la gara si disputava a Palermo, venne convocato d'urgenza l'allora portiere del Palermo Santoni, che per\u00f2 dovette rinunciare a causa di altri impegni gi\u00e0 presi e quindi fu chiamato lo stesso Storari che giocava nel .\nDirigente.\nIl 23 settembre 2020 entra nello staff dirigenziale della in qualit\u00e0 di Professionals Talent Development, con l'obiettivo di seguire il percorso di crescita dei migliori talenti del settore giovanile bianconero.\nStatistiche.\nPresenze e reti nei club.\n\"Statistiche aggiornate al 4 giugno 2018.\""}
{"id": "335691", "revid": "436907", "url": "https://it.wikipedia.org/wiki?curid=335691", "title": "Comfortably Numb", "text": "Comfortably Numb \u00e8 una canzone dei Pink Floyd pubblicata nel 1979 all'interno dell'album \"The Wall\" e, l'anno successivo, come singolo, in combinazione con \"Hey You\".\nNel 1989 la rivista amatoriale degli appassionati dei Pink Floyd \"The Amazing Pudding\" vota il brano come la pi\u00f9 bella canzone della band, mentre nel 2004 lo stesso brano fu inserito alla posizione numero 314 nella Lista dei 500 migliori brani musicali secondo Rolling Stone.\nIl commediografo Tom Stoppard ha affermato di aver scritto la maggior parte della trilogia \"The Coast of Utopia\" ascoltando ripetutamente questo brano.\nIl brano \u00e8 anche stato usato nella colonna sonora del film \"The Departed - Il bene e il male\", nella versione live tratta dal concerto del 1990 \"The Wall Live In Berlin\", cantata da Roger Waters, Levon Helm, Garth Hudson, Rick Danko e Van Morrison.\nDescrizione.\nMentre la maggior parte delle canzoni in \"The Wall\" furono scritte da Roger Waters, la musica di \"Comfortably Numb\" fu composta quasi interamente da David Gilmour, che inizialmente l'aveva scritta per il suo primo album da solista, ma in seguito aveva deciso di portare la demo del brano alle registrazioni di \"The Wall\".\nLa canzone \u00e8 l'unica nell'album (eccetto \"Mother\") separata sia dalla traccia precedente (\"Bring the Boys Back Home\") che da quella successiva (\"The Show Must Go On\"). Questo perch\u00e9 nell'LP originale il brano era l'ultimo del terzo lato.\nSecondo la rivista \"Rolling Stone\" il testo deriva da un'esperienza di Waters a cui, durante il tour del 1977 per pubblicizzare \"Animals\", un dottore aveva dovuto iniettare un medicinale per l'epatite, prima di un concerto a Philadelphia. A proposito di quel tour Waters ha detto: \nWaters e Gilmour non erano d'accordo su come registrare il brano, dato che Gilmour preferiva uno stile pi\u00f9 grunge, ma alla fine prevalse l'idea di Waters, che decise di registrarlo come oggi si pu\u00f2 sentire nell'album. Gilmour, anni dopo, disse: \nComposizione.\nLa canzone dura circa 6 minuti e 18 secondi.\nInizia con l'entrata in contemporanea di un basso elettrico, una batteria e un sintetizzatore. I versi sono suddivisi in modo che la canzone sembri un dialogo tra Pink (David Gilmour) e un dottore (Waters). La voce di quest'ultimo apre la canzone, mentre Gilmour canta i due ritornelli.\nIl brano presenta due assoli di chitarra elettrica, entrambi eseguiti da Gilmour. Il primo assolo, eseguito dopo il primo ritornello, \u00e8 breve e riproduce la melodia della canzone. L'ultimo assolo (o coda) termina la canzone. \u00c8 decisamente pi\u00f9 lungo e termina con una dissolvenza graduale. Quest'assolo si trova al quarto posto della classifica \"I 100 assoli pi\u00f9 belli\" stilata dalla rivista \"Guitar World\".; inoltre nell'agosto del 2006 gli ascoltatori della stazione radio britannica \"Planet Rock\" lo votano come il pi\u00f9 bell'assolo di tutti i tempi Per inciderlo secondo alcune fonti Gilmour utilizz\u00f2 la sua Gibson Les Paul \"Gold top\" del 1955 dotata di pickup P-90, mentre per altre impieg\u00f2 la sua classica \"Black\" Stratocaster del 1969.\nTrama.\nCome le altre canzoni nell'album \"The Wall\", \"Comfortably Numb\" racconta una parte della storia di Pink, il protagonista.\nIl viaggio di Pink nel passato viene interrotto e allo stesso tempo intensificato quando il suo manager fa irruzione nella sua stanza d'albergo e si fa iniettare da un medico un tranquillizzante che lo far\u00e0 uscire dal suo malessere indotto dalla droga, assicurandosi che possa ancora esibirsi in un concerto pi\u00f9 tardi quella sera.\nAlle parole del medico Pink risponde confusamente ricordando momenti dell'infanzia correlandoli alla situazione nella quale \u00e8 precipitato, ma tutto in modo \"piacevolmente intorpidito\" ed abulico. Il testo \u00e8 scritto come una conversazione, con la voce di Waters per il dottore e quella di Gilmour per Pink.\nVersione video.\nUn gruppo di persone formato dal manager di Pink (Bob Hoskins), il proprietario dell'albergo (Michael Ensign), alcuni paramedici e altre persone irrompono nella camera di Pink, trovandolo in stato di incoscienza seduto su una poltrona, davanti alla televisione. Il proprietario dell'hotel non dimostra compassione per Pink, mentre il suo manager insiste sul fatto che \"\u00c8 un artista\", per farlo soccorrere il pi\u00f9 rapidamente possibile.\nDopo l'iniezione di un farmaco nel braccio di Pink, i paramedici lo trascinano dentro la sua limousine, pronta per portarlo al concerto. Durante il viaggio il farmaco causa a Pink alcune allucinazioni, che mostrano il suo corpo in putrefazione, che cade e si strappa come se fosse un costume, mostrando alla fine il protagonista in una divisa simile a quella di un nazista.\nA queste scene si alternano dei flashback che mostrano Pink da bambino che trova un topo di campagna e lo mostra alla madre, che si spaventa alla vista dell'animale. Questa reazione spinge Pink a nascondere il topo in una baracca vicino a casa sua. Torner\u00e0 alla baracca dopo alcuni giorni, a causa di una febbre che l'ha tenuto a letto: sar\u00e0 troppo tardi per il topo, trovato morto, e poi gettato in un fiume che scorre l\u00ec vicino, altra metafora della solitudine di cui Pink sta soffrendo.\nVersioni dal vivo.\nPink Floyd.\nNel tour \"The Wall\" del 1980-81, durante i concerti nei quali veniva eretto un muro sul palco, la canzone veniva eseguita con Roger Waters al di fuori del muro, vestito come un dottore, e con David Gilmour al di sopra del muro, su una piattaforma, sotto la forte luce di un riflettore. Gilmour afferma pi\u00f9 volte che il momento dell'assolo finale era una delle poche opportunit\u00e0 che aveva di improvvisare durante il concerto.\nDopo l'abbandono di Waters, i Pink Floyd eseguirono il brano con Richard Wright, Guy Pratt e Jon Carin alla voce e la melodia \u00e8 leggermente differente.\nNel dicembre 1988 viene pubblicato un video della performance dal vivo del brano, tratto da \"Delicate Sound of Thunder\", che raggiunse la posizione numero 11 nella classifica Top 20 dei video su MTV. Confrontato con l'originale, il video \u00e8 due minuti pi\u00f9 corto e presenta alcune riprese fatte da angolature diverse. \u00c8 proprio in questa occasione che Gilmour esegue quello che molti fan ritengono l'assolo di chitarra perfetto, classificandolo come tra i migliori di tutti i tempi nella storia del rock. Dalla Fender Stratocaster sembrano uscire lacrime, rabbia, frustrazione e dolore, in un progressivo aumento di tensione emotiva che accompagna l'ascoltatore verso un delirio di note oscillanti che meglio di qualsiasi parola esprimono lo stato confusionale del protagonista della storia, la rock star Pink.\nUna versione della canzone, lunga 10 minuti, viene eseguita il 20 ottobre 1994 alla Earls Court di Londra, durante il tour \"The Division Bell\".\nDurante la reunion della band al \"Live 8\" di Londra, \"Comfortably Numb\" viene eseguita al termine dell'esibizione. Sar\u00e0 l'ultima volta nella lunga storia della canzone dove tutti i 4 membri della band sono visibili dal pubblico.\nDavid Gilmour.\nGilmour esegu\u00ec la canzone in tutti i suoi concerti da solista.\nNel suo tour del 1984, per promuovere il suo album \"About Face\", la canzone viene chiamata \"Come On Big Bum\". Le strofe venivano cantate dai membri della band Gregg Deghart e Mickey Feat.\nNel 2001 e nel 2002, durante alcuni concerti, le strofe furono cantate da alcuni cantanti ospiti come: Robert Wyatt, Bob Geldof, Kate Bush e Durga McBroom.\nDurante i concerti del 2006, Richard Wright esegu\u00ec la parte di Waters. Il 29 maggio 2006 alla Royal Albert Hall di Londra, David Bowie, ospite speciale, canta la parte di Waters.\nRoger Waters.\nDopo aver lasciato i Pink Floyd Waters esegu\u00ec il brano nel concerto \"The Wall-Live in Berlin\", il 21 luglio 1990. Nella versione presentata in questo concerto Van Morrison esegu\u00ec la parte vocale di Gilmour insieme a Rick Danko e Levon Helm, con Rick DiFonzo e Snowy White alle chitarre, accompagnati dalla Berlin Radio Symphony Orchestra. Questa versione venne anche inclusa nella colonna sonora del film \"The Departed - Il bene e il male\" ed \u00e8 stata inclusa nell'album compilation del 2007 di Van Morrison, \"Van Morrison at the Movies\".\nWaters esegu\u00ec il brano anche nel 1991 al festival spagnolo \"Guitar Legends\" e nel 1992 durante un concerto di beneficenza a Los Angeles.\nAl \"12-12-12: The Concert for Sandy Relief\" al Madison Square Garden di New York Roger Water esegue Comfortably Numb con Eddie Vedder.\nCover.\nNel 2001, la country band canadese Luther Wright and the Wrongs inser\u00ec una versione della canzone nel suo album \"Rebuild the Wall\", una rivisitazione traccia per traccia dell'album \"The Wall\" in chiave country. In questa versione l'urlo udibile nella seconda strofa cantata originariamente da Waters venne sostituito dal muggire di una mucca.\nNel 2002, il gruppo \"dance\" Scissor Sisters pubblic\u00f2 una versione \"dance\" di questa canzone su etichetta Polydor. Sebbene la \"cover\" (cantata interamente in falsetto) abbia irritato molti fans dei Pink Floyd, David Gilmour e Nick Mason hanno espresso apprezzamenti per il gruppo. Anche Roger Waters ha contattato la band congratulandosi per la versione. La canzone \u00e8 cantata in uno stile che rievoca l'era della disco music dei Bee Gees, e in particolare \"Stayin' Alive\". La parola \"I\" nel ritornello \"I have become comfortably numb\" \u00e8 cantata con lo stesso stile di \"ah ha ha ha\" nel ritornello di \"Stayin' Alive\".\nNel 2005 Dar Williams incluse una versione di \"Comfortably Numb\" nel suo album \"My Better Self\", duettando con Ani DiFranco. \"Ho sempre pensato che una donna avrebbe dovuto registrarla\", spiega Dar Williams, \"Cos\u00ec ho deciso di farlo, ma ho pensato che aveva bisogno di un'altra donna. Ani era la mia scelta preferita e lei si \u00e8 presa il posto\". \"La canzone \u00e8 un commento su chi siamo nel seguito delle ultime elezioni, indipendentemente da chi ha vinto. Ad un certo livello parla di un sogno che sembra essere morto nella nostra societ\u00e0 e all'indifferenza ultra-conveniente cui sto assistendo in questi giorni.\"\nSempre nel 2005, Billy Sherwood e due membri degli Yes, Chris Squire e Alan White, registrarono una cover della canzone per \"Back Against The Wall\", un album di tributo a \"The Wall\".\nNel 2008, il trio jazz americano The bad plus, accompagnato per l'occasione dalla cantante Wendy Lewis, realizz\u00f2 la propria versione del brano, incidendola nel cd \"For all I care\" e portandola in tour.\nAnche i Dream Theater hanno eseguito dal vivo questo brano. Per l'occasione si sono uniti ai Queensr\u00ffche, gruppo heavy metal e progressive metal statunitense.\nEddie Vedder propone saltuariamente il brano nei suoi tour da solista."}
{"id": "335693", "revid": "73843", "url": "https://it.wikipedia.org/wiki?curid=335693", "title": "Protagonista", "text": "Il protagonista \u00e8 la figura centrale di un'opera narrativa, il soggetto intorno a cui la trama si sviluppa.\nEtimologia.\nIl termine nacque nell'antica Grecia, per indicare il primo attore di una compagnia teatrale. Figure affini sono il deuteragonista (il secondo personaggio per ordine di importanza, talvolta una \"guest star\"), il coprotagonista (laddove esistano pi\u00f9 figure centrali ai fini della trama) e l'antagonista (rivale oppure nemico).\nInterpretazione.\nIn letteratura il protagonista \u00e8, generalmente, l'eroe di una vicenda narrata dal proprio punto di vista: tuttavia non \u00e8 necessariamente la voce narrante, in quanto i ruoli del protagonista e del narratore possono non rientrare in alcuno schema prefissato.\nEssendo il personaggio pi\u00f9 seguito, la sua evoluzione \u00e8 determinante nel contribuire all'interesse e al ritmo dell'opera. \nCasi particolari.\nFalso protagonista.\nUn noto espediente narrativo riguarda il \"falso protagonista\", ovvero un personaggio inizialmente enfatizzato ma messo poi in secondo piano dall'apparizione di un altro.\nCoprotagonista/i.\nIl coprotagonista indica un attore che svolge uno dei ruoli principali in un\u2019opera teatrale, cinematografica o televisiva o, nel caso dei coprotagonisti, da ciascuno degli attori che interpretano in un film ruoli pariteticamente importanti."}
{"id": "335694", "revid": "1008732", "url": "https://it.wikipedia.org/wiki?curid=335694", "title": "Mr. T-bone", "text": "Biografia.\nIn attivit\u00e0 dai primi anni novanta, \u00e8 artista di fama internazionale, ormai considerato tra i massimi esponenti della scena ska e reggae contemporanea; in questi anni ha pubblicato nove dischi solisti in tutto il mondo con numerosi tour tra USA, Canada, Europa, America Latina, Indonesia e Giappone. \nQui alcuni tra i moltissimi i festival di cui \u00e8 stato ospite:\nParallelamente alla sua attivit\u00e0 solistica Mr.T-Bone ha anche collaborato con artisti come Derrick Morgan, Willie Williams, Mikey Dread, New York ska Jazz Ensemble, David Hillyard and the Rocksteady 7, Victor Rice, The Slackers, Tokyo Ska Paradise Orchestra, Caroloregians, Dr.Ring Ding, Casino Royale, Mau Mau. \n\u00c8 stato membro di Giuliano Palma &amp; the Bluebeaters dal 1999 al 2008 e della reggae band italiana Africa Unite dal 1999 al 2012.\nNel 2006 fonda i Young Lions.\nRegistreranno insieme due dischi: il primo, \"Heroes\", pubblicato nel 2008, ha vinto il premio come miglior disco dell'anno in Canada; il secondo e ultimo, \"Nothing To Lose\" \u00e8 stato pubblicato il 7 ottobre 2011 dall'etichetta di Chicago Jump Up Records, Il tour che lo present\u00f2 inizi\u00f2 l'8 ottobre 2011 dagli USA passando per il Canada e fino ad aprile 2012 toccando Italia, Spagna, Francia, Belgio, Paesi Bassi, Danimarca, Irlanda, Regno Unito, Germania, Austria, Svizzera, Slovenia, Repubblica Ceca, Slovacchia, Serbia, Bulgaria e Macedonia.\nA gennaio 2012 \u00e8 uscito per l'etichetta giapponese \u201cSka in the world\u201d un sette pollici \"Mr.T-bone plays The Beatles\" e il primo \u201cThe Best Of Mr.T-Bone\u201d che comprende sedici brani scelti tra i suoi lavori solisti. \nSciolti \"The Young Lions\" a gennaio 2012 \u00e8 uscito per l'etichetta giapponese \u201cSka in the world\u201d un sette pollici e il primo \u201cThe Best Of Mr.T-Bone\u201d che comprende sedici brani scelti tra i suoi lavori.\nSempre nel 2012 pubblica \"The Italian Job\" un 7\" in collaborazione con la band belga \"The Caroloregians\" dove rielabora in chiave early reggae e Dub quattro successi italiani degli anni 60.\nNel 2013, dopo la fuoriuscita dalla band di Giuliano Palma, rifonda i \"The BlueBeaters\" insieme ai membri storici della band Ferdi Masi, Cato Senatore, Patrick Benifei e Paolo Parpaglione e registrano l'album \"Everybody Knows\" per l'etichetta Record Kicks.\nNel 2014 sbarca in America Latina e suona al \"Carnaska Festival\" a San Paolo accompagnato da \"Orquestra Brasilera De M\u00fasica Giamaicana\" per proseguire per il primo tour in Messico suonando a Citt\u00e0 del Messico, Guadalajara e Le\u00f3n, accompagnato dalla band \"Isla Groove\".\nNel 2014 ha coronato il suo sogno suonando con Skatalites, nelle tre date italiane di Marghera, Roma e Parma, tappe del tour mondiale che festeggia i cinquant'anni di attivit\u00e0 della band.\nSul finire del 2015 fonda \"The Uppertones\" un trio dedicato al sound della Giamaica degli anni 50 quando il Mento e il Calypso si fondevano con il boogie, lo Shuffle e creavano quello che verr\u00e0 definito Jamaican Boogie. \nGli Uppertones sbancano il botteghino!\nPubblicano il loro primo disco a Dicembre 2015 e da Gennaio 2016 partono per un tour incredibile che li porter\u00e0 in giro per tutta l'Europa tra festivals e clubs suonando 120 concerti in 12 mesi.\nA Settembre 2017 esce \"Up Up Up!\" il secondo disco a nome \"The Uppertones\" il tour continua serrato fino ad arrivare a 360 concerti in 36 mesi. Nel Marzo del 2020 esce \"Easy Snapping\" ultima fatica del poderoso trio.\nNel frattempo con gli Uppertones collabora con \"Arts for\" per la realizzazione della parte musicale dello spettacolo teatrale \"LIVE MAGAZINE\" che riscuote grande successo al teatro Parenti di Milano.\nNel marzo del 2021 comincia una interessante collaborazione tra Mr.T-Bone e la nota brass band italiana \"Bandakadabra\" con i quali mette in piedi due progetti, il primo: \"Ok Boomer\" con rifacimenti di brani pop in chiave Dixie e il secondo chiamato \"Post\" ossia la rilettura dei brani funebri della tradizione di New Orleans, in questo progetto si aggiunge anche il celebre trombettista Giovanni Falzone. Decine i concerti che li vedono protagonisti non per ultimi il \"Torino Jazz Festival\" e \"Ai confini tra la Sardegna e il Jazz\" a Sant'Anna Arresi. Con questa formazione collabora anche con Arturo Brachetti e Paolo Hendel.\nParallelamente all'attivit\u00e0 concertistica Luigi De Gaspari lavora come compositore dedicandosi in primis alla composizione delle musiche del primo film di Luciana Littizzetto (Ravanello Pallido, 2001) e componendo decine di brani per la TV e la pubblicit\u00e0 lavorando, tra gli altri, con registi del calibro di Ago Panini e Federico Brugia. Nel 2019 si occupa della creazione delle musiche e della performance live per il programma \"Un Caff\u00e8 con Ettore\" condotto da Miichele Dalai in onda su Rai 2."}
{"id": "335695", "revid": "125442000", "url": "https://it.wikipedia.org/wiki?curid=335695", "title": "Gong", "text": "I gong () sono una classe di strumenti musicali, all'interno degli idiofoni a percussione diretta, definiti come contenitori, suonati con un oggetto non sonoro, in cui la vibrazione \u00e8 pi\u00f9 forte vicino al vertice. Si differenziano dalle campane, in cui invece la vibrazione \u00e8 pi\u00f9 debole vicino al vertice.\nUn gong \u00e8 solitamente formato da un grande piatto di metallo, in genere di forma circolare. Questo piatto pu\u00f2 essere fatto anche di rame. Il gong generalmente \u00e8 uno strumento a suono indeterminato anche se in alcuni metodi di percussione viene indicato solamente come strumento a suono determinato.\nOrigini.\nIl gong \u00e8 uno strumento risalente a pi\u00f9 di 4.000 anni fa. Sebbene le scoperte tendano a riconoscerlo come uno strumento nato nell'antica Cina, si narra che i primi gong furono ritrovati nel mezzo di scavi archeologici condotti in Grecia. Questi, infatti, furono scoperti con dei paletti ricoperti di pelle che riportano appunto all'uso contemporaneo dei battenti usati per suonarlo ed attaccati intramezzi a strutture che li tenevano sospesi nel vuoto.\nNella cultura cinese veniva usato generalmente come accompagnamento a orchestre etniche ma anche in feste, danze, canti, ballate. Il motivo pi\u00f9 divergente tra tutti \u00e8 che sempre in questa cultura cinese il suo motivo di accompagnamento era una maschera per il suo vero utilizzo, ossia, la meditazione interna e stabilizzazione dei punti energetici del corpo.\nAlcuni credenti antichi lo narrano come uno strumento usato per il rilassamento totale dell'anima. Le donne e uomini che venivano a scoperti a meditare tramite Gong venivano seviziati e torturati perch\u00e9 i primi tempi doveva essere solo un privilegio del Re. Nelle antiche gare cinesi, nella danza del leone e in occasione di un ottimo raccolto il Gong era usato come segnale appunto di beneficio, uno strumento benefico per un periodo di positivit\u00e0 e questo ricollega al punto in cui fu usato per la meditazione in cui contemporaneamente ai tempi nostri \u00e8 usato per questo.\nTipi di Gong.\nI gong si suddividono in due grandi gruppi:\nGong o tam-tam?\nIn effetti pu\u00f2 essere facile confondersi per colpa principalmente degli inglesi che chiamando gong sia il vero e proprio gong che il tam-tam sicuramente non aiutano a differenziarli. Principalmente le differenze sono le seguenti:\nUso moderno.\nIl gong viene usato nelle orchestre come accompagnamento gi\u00e0 dal 1700. Maurice Ravel incluse un gong nella partitura del suo celebre Bolero del 1928. Viene usato anche dai batteristi di famosi gruppi rock e metal, come i Queen, Dream Theater, Led Zeppelin, Pink Floyd, Pooh e altri. . Il gong si riconosce dal suono forte, fragoroso e suggestivo."}
{"id": "335697", "revid": "438678", "url": "https://it.wikipedia.org/wiki?curid=335697", "title": "Sistema di disequazioni", "text": "Un sistema di disequazioni \u00e8 un insieme di 2 o pi\u00f9 disequazioni aventi la stessa incognita; le soluzioni del sistema sono dei valori (di solito reali) che soddisfano \"contemporaneamente\" tutte le disequazioni.\nEsso pu\u00f2 avere una o pi\u00f9 incognite, espressamente indicate.\nIl \"grado\" di un sistema \u00e8 il prodotto dei gradi delle singole disequazioni. In un sistema di formula_1 disequazioni ed formula_2 incognite, il numero delle disequazioni pu\u00f2 essere: maggiore del numero delle incognite formula_3 uguale al numero delle incognite formula_4 minore del numero delle incognite formula_5.\nRisolvere un sistema rispetto alle incognite indicate significa determinare l'insieme formula_6 dei valori che, rispettivamente sostituiti ad esse, verificano tutte le disequazioni che lo costituiscono.\nEsempio di sistema di disequazioni di primo grado.\nche ha come soluzione:formula_8,\novvero formula_9.\nSistemi impossibili.\nsi risolve nel sistema\nEvidentemente questo non ha soluzioni perch\u00e9 non esiste un numero che stia tra -1 e 1 e sia contemporaneamente maggiore di 6\n\u00c8 impossibile perch\u00e9 la prima disequazione non ha soluzioni (all'interno dell'insieme dei numeri reali), e l'intersezione tra un insieme vuoto di soluzioni e un altro insieme di soluzioni \u00e8 l'insieme vuoto.\nRisoluzione di un sistema di disequazioni polinomiali.\nNel caso di una frazione o di un sistema di disequazioni polinomiali si ripete il procedimento per la risoluzione di una disequazione polinomiale, per ogni disequazione del sistema. Nel caso di una frazione vengono discussi fuori dal sistema i segni di numeratore e denominatore. Dopo avere disegnato il diagramma per il prodotto dei segni, per ogni disequazione, resta da farne uno per la risoluzione del sistema.\nIl diagramma \u00e8 nuovamente una retta nella quale si riportano in ordine crescente gli zeri associati a tutte le disequazioni del sistema. La soluzione questa volta per\u00f2 \u00e8 l'intersezione (un AND) degli intervalli di valori dell'incognita, che saranno separati dal segno di congiunzione. Nel diagramma non si effettua il prodotto dei segni, e da ogni valore parte soltanto una linea continua nel verso positivo (non compaiono linee tratteggiate).\nGli intervalli di valori della soluzione sono quelli per i quali passano \"tutte\" le linee (continue) tracciate nel grafico."}
{"id": "335701", "revid": "436907", "url": "https://it.wikipedia.org/wiki?curid=335701", "title": "Blow Up Your Video", "text": "Blow Up Your Video \u00e8 l'undicesimo album in studio del gruppo musicale australiano AC/DC, pubblicato il 18 gennaio 1988 dalla Atlantic Records."}
{"id": "335710", "revid": "580197", "url": "https://it.wikipedia.org/wiki?curid=335710", "title": "Nazismo", "text": ""}
{"id": "335712", "revid": "124164341", "url": "https://it.wikipedia.org/wiki?curid=335712", "title": "Identity management", "text": "Con Identity Management (IM) si intendono i sistemi integrati di tecnologie, criteri e procedure in grado di consentire alle organizzazioni di facilitare - e al tempo stesso controllare - gli accessi degli utenti ad applicazioni e dati critici, proteggendo contestualmente i dati personali da accessi non autorizzati.\nCaratteristiche.\nSono molti i software e sistemi che offrono servizi di Identity Management: come la maggior parte dei software \nne esistono sia a pagamento che open source. Di qualunque tipo siano, questi sistemi offrono un insieme di servizi,\npi\u00f9 o meno diversificati, pi\u00f9 o meno completi; i principali sono:\nAccount Management.\nLAccount Management \u00e8 un servizio che permette di creare e gestire i profili degli utenti che utilizzano un sistema informatico. Alla creazione di un dato account vengono eventualmente associati (in relazione al \"Multifactor Authentication\") un badge, un'impronta digitale o una qualsiasi altra informazione che, assieme alla password, permettono l\u2019autenticazione.\nAd ogni account verranno (generalmente) forniti dei \u201cprivilegi\u201d, che gli permettono di accedere a parti definite del sistema e/o della rete (\"Role Management\"), e quindi fornire servizi personalizzati; inoltre verranno continuamente monitorati al fine di evitare qualsiasi tipo di problema, legale (\"Compliance Management\") o di qualsiasi altra natura.\nCompliance Management.\nIl Compliance Management (gestione della conformit\u00e0) \u00e8 l\u2019insieme dei processi, interni ad un\u2019organizzazione, volti a monitorare le attivit\u00e0 degli utenti, con il fine di garantire sempre il rispetto delle norme vigenti. Questi processi possono essere di diversa natura, ma si dividono principalmente in due categorie:\nMultifactor Authentication.\nIl Multifactor Authentication \u00e8 un sistema che combina due o pi\u00f9 credenziali per l\u2019identificazione di un utente:\nCome detto prima tutte queste informazioni vengono memorizzate alla creazione del profilo.\nSingle Sign On.\nIl Single Sign On \u00e8 la caratteristica di effettuare una sola autenticazione per l\u2019utilizzo di pi\u00f9 software e/o sistemi, con l\u2019obiettivo di semplificare la gestione delle password da parte degli utenti e la gestione della sicurezza da parte degli amministratori/sistemisti.\nPassword Management.\nIl Password Management sono un insieme di sistemi per la gestione delle password: di questi sistemi fanno parte regole e software, che variano a seconda che si tratti di un singolo utente (es.uso domestico/personale) o gruppi di utenti (es. aziende).\nPer quanto riguarda l\u2019utilizzo di singoli utenti, si tratta generalmente di programmi che consentono di memorizzare e criptare le proprie password: si parla anche di password wallet.\nMentre per l\u2019utilizzo multi-utente si utilizzano software di Single Sign On (di cui parlato in precedenza).\nUser Activity Monitoring.\nCon \"User Activity Monitoring\" si intende l\u2019insieme delle operazioni volte al controllo del comportamento dell\u2019utente; ci\u00f2 comprende: l\u2019utilizzo delle applicazioni, le finestre e/o software aperte/i, siti visitati, comandi eseguiti e tutto ci\u00f2 che pu\u00f2 riguardare l\u2019utilizzo (proprio o improprio) del terminale.&lt;br&gt;\nQuesta attivit\u00e0 avviene ricorrendo all\u2019utilizzo simultaneo di controllo e allerta in tempo reale in caso di comportamenti anomali da parte di un utente, e della registrazione di tutte le operazioni eseguite dallo stesso in appositi file di LOG. Con l\u2019utilizzo di appositi software questi file, che registrano ogni informazione riguardo l\u2019attivit\u00e0 dell\u2019utente, possono assumere validit\u00e0 legale nel caso in cui si verifichino casi di perdita di dati, attacchi al sistema o qualunque evento che porti alla compromissione o furto di informazioni sensibili.\nRole Management.\nIl Role Management permette di organizzare delle autorizzazioni che gestiscono quali utenti possono utilizzare o meno le risorse delle applicazioni fornite: si possono quindi aggregare gli utenti in gruppi, ognuno con una serie di privilegi.\nQuesto sistema consente di coordinare un insieme di situazioni, come ad esempio mostrare/nascondere delle informazioni o, in modo similare, permettere l\u2019accesso a certe parti di applicazioni o di siti web solo ad una parte selezionata di utenti.\nPotremmo assimilare queste regole, ad esempio, a quelle utilizzate nelle ACL.&lt;br&gt;\nEsempio ACL:\n access-list 100 deny ip host 192.168.0.5 any\n access-list 100 permit tcp any gt 500 host 192.168.4.1\nQuesto tipo di regole possono essere stabilite attraverso diversi linguaggi, come ad esempio C#, ASP.NET o VisualBasic.&lt;br&gt;\nEsempio role management C#:\n Roles.AddUserToRole(\"MarioRossi\", \"manager\");\n string[] userGroup = new string[2];\n userGroup[0] = \"Technician\";\n userGroup[1] = \"Graduated\";\n Roles.AddUsersToRole(userGroup, \"members\");\nStandard.\nGli standard che ISO ha elaborato finora in merito alla gestione delle identit\u00e0 sono i seguenti:\nPrincipali link e fonti.\n, Kent.edu - What is Password Management &lt;br&gt;\n, AuditShark.com - What is Compliance Management &lt;br&gt;\n, Microsoft.com - Role Management &lt;br&gt;\n, Hubspot.com - Account Management &lt;br&gt;\n, Searchsecurity.techtarget.com - Multi-factor authentication &lt;br&gt;"}
{"id": "335714", "revid": "78273", "url": "https://it.wikipedia.org/wiki?curid=335714", "title": "Paraolimpiadi", "text": ""}
{"id": "335715", "revid": "2730", "url": "https://it.wikipedia.org/wiki?curid=335715", "title": "Battaglia di Chancellorsville", "text": "La battaglia di Chancellorsville fu una delle principali battaglie del Teatro Orientale della guerra di secessione americana, combattuta dal 30 aprile al 6 maggio 1863.\nChiamata la \"battaglia perfetta di Lee\" a causa dei rischi corsi ma della riuscita suddivisione del suo esercito in presenza di una forza nemica assai maggiore, la battaglia contrappose l'Armata del Potomac del Mag. Gen. Joseph Hooker a un'armata confederata grande la met\u00e0, l'Armata Confederata della Virginia Settentrionale del Gen. Robert E. Lee.\nL'audacia di Lee, magistralmente coadiuvato dal Gen. \"Stonewall\" Jackson, e la timida condotta in combattimento di Hooker si combinarono, producendo un risultato significativo e imbarazzante che condusse l'Unione a una sconfitta. Le conseguenze della sconfitta avrebbero potuto essere devastanti per l'Unione, ma in campo confederato fu enorme il contraccolpo psicologico e sul piano tattico per la ferita mortale ricevuta da \"Stonewall\" Jackson (colpito da \"fuoco amico\"), una tragedia che Lee descrisse come \"la perdita del mio braccio destro\".\nLa Campagna di Chancellorsville cominci\u00f2 con l'attraversamento del fiume Rappahannock da parte dell'esercito unionista la mattina del 27 aprile 1863. Pesanti combattimenti cominciarono il 1\u00ba maggio e non finirono fin quando le forze unioniste non riattraversarono il fiume nella notte tra il 5 e il 6 maggio.\nForze e piani.\nSulla carta era uno degli scontri pi\u00f9 sproporzionati della guerra. L'esercito unionista aveva una forza combattente effettiva disposta sul campo di 130.000 uomini. L'esercito confederato contava su una forza che era meno della met\u00e0 della precedente, approssimativamente di 60.000 uomini. Inoltre le forze nordiste erano molto meglio equipaggiate e assai pi\u00f9 riposate dopo numerosi mesi di inattivit\u00e0. Le forze di Lee, d'altro verso, erano sparpagliate su tutto lo Stato della Virginia. Infatti circa 15.000 uomini dell'Armata della Virginia Settentrionale, sotto il Ten. Gen. James Longstreet, stazionavano presso\nNorfolk (Virginia), tanto da non giungere in tempo per aiutare le forze sottodimensionate di Lee.\nPer di pi\u00f9 l'urto inizi\u00f2 sulla base di un piano di battaglia dell'Unione che era superiore alla gran parte dei precedenti messi a punto dai comandanti dell'Armata del Potomac. L'esercito mosse dai suoi acquartieramenti invernali intorno a Fredericksburg (Virginia), dove fronteggiava Lee al di l\u00e0 del Rappahannock. Hooker aveva pianificato una doppia manovra avvolgente delle forze di Lee, con l'invio di quattro Corpi e con una linea di marcia da tenere segreta, in direzione NO, col successivo volgere a S mediante l'attraversamento dei fiumi Rappahannock e Rapidan e quindi con una manovra di aggiramento ad U, colpendo lo schieramento di Lee alle spalle. I rimanenti Corpi avrebbero aggredito Lee di fronte, attraverso Fredericksburg. Nel frattempo circa 7.000 cavalleggeri, al comando del Mag. Gen. George Stoneman, avrebbero effettuato una puntata in profondit\u00e0 nelle retrovie confederate, distruggendo le loro vitali linee di rifornimento lungo la ferrovia che da Richmond collegava Fredericksburg e tagliando le vie di comunicazione e di rifornimento di Lee. Era un piano deciso e aggressivo.\nTuttavia, malgrado la superiorit\u00e0 delle forze e l'audacia della strategia, come gi\u00e0 avvenuto nelle prime Campagne della guerra, la mancanza di una competente capacit\u00e0 di comando dell'Armata del Potomac avrebbe continuato a condizionare pesantemente le sue forze, mentre le superiori doti tattiche dei comandanti confederati, Lee e Jackson, avrebbero invece determinato la vittoria del Sud in quella giornata.\nIl 27\u00a0\u2013 28 aprile, i quattro Corpi dell'Armata del Potomac attraversarono il Rappahannock e il Rapidan in numerosi punti, molti dei quali posti a tergo della confluenza dei due citati fiumi e della frazione di Chancellorsville (che era la porzione pi\u00f9 piccola di un'ampia tenuta di propriet\u00e0 della famiglia Chancellor), alla congiunzione dell'Orange Turnpike e della Orange Plank Road. Nel frattempo la seconda forza di pi\u00f9 di 30.000 uomini, sotto il Mag. Gen. John Sedgwick, attravers\u00f2 il Rappahannock a Fredericksburg. Intanto la cavalleria di Stoneman prese a muoversi per raggiungere le retrovie di Lee.\n1-2 maggio.\nIl 1\u00ba maggio, Hooker aveva all'incirca 70.000 uomini ammassati dentro e attorno Chancellorsville, mentre Lee lavorava freneticamente per concentrare il suo esercito. Affrontava Hooker a Chancellorsville con 40.000 uomini, mentre alla sua destra il Mag. Gen. Jubal Early con i suoi 12.000 uomini occupava le solide posizioni delle Marye's Height a Fredericksburg cercando d'impedire a Sedgwick d'attaccare la retroguardia di Lee. Il giorno successivo le truppe dell'Unione e della Confederazione si affrontarono di fronte a Chancellorsville, e alcune forze unioniste furono in grado di far retrocedere gli avversari dall'impenetrabile boscaglia che li proteggeva e dalla pineta che copriva l'area. Questo fu visto da numerosi comandanti unionisti come chiave della vittoria. Se il pi\u00f9 numeroso esercito unionista avesse combattuto nei boschi, conosciuti come \"la foresta di Spotsylvania\" (\"Wilderness of Spotsylvania\"), lo svantaggio in termini d'artiglieria sarebbe stato minimizzato, dal momento che l'artiglieria non avrebbe potuto conseguire alcun sensibile vantaggio in quella foresta.\nTuttavia Hooker, ancor prima di cominciare, aveva deciso che avrebbe condotto la campagna sulla difensiva, forzando Lee, con il suo piccolo esercito, ad attaccare decisamente per primo. Nella battaglia di Fredericksburg, l'esercito dell'Unione aveva attaccato ed era andato incontro a una sanguinosa e terrificante sconfitta. Hooker sapeva che Lee non poteva permettersi alcuna sconfitta n\u00e9 mantenere tanto a lungo un esercito operativo sul campo di battaglia. Cos\u00ec egli ordin\u00f2 ai suoi uomini di arretrare nella foresta e di prendere posizione difensiva intorno a Chancellorsville, sfidando Lee ad attaccarlo o a retrocedere di fronte alle sue superiori forze.\nLee accett\u00f2 la sfida di Hooker e pianific\u00f2 di attaccarlo per il 2 maggio. La notte precedente, Lee e il suo subordinato pi\u00f9 elevato in grado, il Ten. Gen. Thomas J. \"Stonewall\" Jackson, stilarono un piano tremendamente rischioso d'attacco. Essi avrebbero diviso la forza di 40.000 uomini a Chancellorsville, con Jackson che avrebbe preso con s\u00e9 il Secondo Corpo di 28.000 uomini per attaccare il fianco destro dell'Unione. Lee, d'altro canto, avrebbe esercitato il suo comando personale sugli altri 12.000 uomini (met\u00e0 del Primo Corpo di Longstreet) fronteggiando in tal modo con soli 40.000 uomini i 70.000 soldati di Hooker a Chancellorsville.\nPerch\u00e9 questo potesse funzionare, era utile che si verificassero numerose condizioni: era cio\u00e8 necessario che Jackson effettuasse una marcia di 18 chilometri lungo strade secondarie per aggirare l'esercito dell'Unione e questo lo si doveva fare senza essere individuati. Quindi a Lee era indispensabile che Hooker restasse sulla difensiva. Era, d'altro canto, anche presupposto assoluto che Early potesse contenere Sedgwick a Fredericksburg e soprattutto che l'attacco di Jackson cogliesse le truppe nordiste completamente di sorpresa.\nIncredibilmente tutto ci\u00f2 si realizz\u00f2. La cavalleria confederata sotto il Mag. Gen. J.E.B. Stuart imped\u00ec alle forze unioniste d'individuare Jackson e le sue truppe nelle loro manovre (che occuparono quasi tutta la giornata). Il solo avvistamento delle manovre si ebbe allorch\u00e9 Jackson si stava muovendo a Sud di Chancellorsville e ci\u00f2 fu male interpretato da Hooker, a tutto vantaggio dei Confederati: Hooker pens\u00f2 che la cavalleria nordista di Stoneman fosse riuscita a tagliare le vie di rifornimento di Lee e che Lee fosse sul punto di ritirarsi. Dunque egli rimase sulle sue posizioni e non pens\u00f2 di operare alcun attacco massiccio, inviando solo il suo 3\u00ba Corpo di 13.000 uomini, comandato dal Mag. Gen. Daniel Sickles. Questi cattur\u00f2 qualche manciata d'uomini del 2\u00ba Corpo di Jackson e poi si ferm\u00f2.\nSedgwick (a Fredericksburg) e Hooker si ritrovarono nell'impossibilit\u00e0 di comunicare a causa d'un guasto del telegrafo che li collegava e, quando Hooker riusc\u00ec infine a ordinare a Sedgwick in tarda serata del 2 maggio di attaccare Early, questi non lo fece, pensando che Early disponesse di pi\u00f9 uomini di quanti egli in realt\u00e0 non ne avesse.\nMa la principale ragione dello smacco fu l'incompetenza del comandante dell'11\u00ba Corpo d'Armata dell'Unione, il Mag. Gen. Oliver O. Howard, che si trovava sull'ala destra dell'Unione al comando di 11.000 uomini. Costui manc\u00f2 di prendere precauzioni difensive malgrado gli ordini di Hooker in tal senso. L'ala destra non era in alcun modo addossata ad ostacoli naturali e la sola precauzione adottata contro un attacco sul suo fianco consisteva in due cannoni puntati verso la foresta. Ad aggravare le cose, l'11\u00ba Corpo era un'unit\u00e0 senza sufficiente addestramento, composto quasi interamente d'immigrati tedeschi, alcuni dei quali non parlavano neppure l'inglese. Alle 16,30, i 28.000 uomini di Jackson sbucarono dalla foresta e presero i soldati di Howard totalmente di sorpresa mentre la maggioranza di essi era occupata a cucinare. Pi\u00f9 di 4.000 furono fatti prigionieri ancor prima d'aver sparato un sol colpo d'arma da fuoco e la maggioranza degli altri fu messa in rotta. Una sola delle divisioni dell'11\u00ba Corpo offr\u00ec una temporanea resistenza. Al finire della giornata il 2\u00ba Corpo di Jackson era avanzato di oltre 3\u00a0km, fino a trovarsi in vista di Chancellorsville e non era separato dall'esercito di Lee altro che dal Corpo d'Armata di Sickles che si trovava sempre sul posto dove s'era esaurito il suo attacco della mattina. Hooker stesso era stato leggermente ferito nel momento pi\u00f9 intenso del combattimento quando una pallottola sudista aveva colpito un pilastro di legno sul quale poggiavano talune strutture del suo Quartier Generale. Bench\u00e9 assai impacciato, egli rifiut\u00f2 di trasmettere temporaneamente il comando al suo secondo in comando, il Gen. Darius N. Couch, e questo cre\u00f2 non pochi intralci al suo comando nei giorni successivi, rendendolo particolarmente nervoso e intimidito nel suo giudizio per tutto il resto della battaglia.\nTanto Hooker quanto Jackson compirono seri errori quella notte e a Jackson l'errore cost\u00f2 la vita.\nHooker, dubbioso sulla capacit\u00e0 di Sickles di conservare il saliente conquistato nelle posizioni sudiste riport\u00f2 il suo 3\u00ba Corpo d'Armata a Chancellorsville nella notte. Sfortunatamente per lui ci\u00f2 dette due vantaggi ai Confederati: le forze di Lee e di Jackson ebbero infatti la possibilit\u00e0 di congiungersi e dette loro il controllo d'una radura sopraelevata chiamata Hazel Grove, uno dei rari siti dove l'artiglieria aveva la possibilit\u00e0 di operare in modo efficace. (Sickles fu amareggiato del dover lasciare in tal modo campo libero agli avversari e le sue azioni insubordinate al Peach Orchard nella battaglia di Gettysburg due mesi pi\u00f9 tardi furono con probabilit\u00e0 fortemente determinate proprio da questo incidente).\nL'errore di Jackson ebbe luogo allorch\u00e9 si spinse avanti al suo Corpo in esplorazione lungo l'Orange Plank Road quella notte. Avendo conseguito una determinante vittoria in quella giornata, Jackson volle aumentare il proprio vantaggio prima che Hooker potesse riguadagnare le posizioni perdute e organizzasse una controffensiva che avrebbe potuto avere successo a causa della forte differenza numerica di cui godeva. Mentre era a cavallo in esplorazione fu colpito al braccio sinistro da fuoco amico. La sua ferita, apparentemente curabile in un primo momento, si rivel\u00f2 assai pi\u00f9 grave tanto da obbligare presto il medico all'amputazione all'altezza della spalla. L'operazione gli provoc\u00f2 un'infezione polmonare e Jackson, che aveva resistito \"come un muro di pietra\" coi suoi Virginiani nella prima battaglia di Bull Run (o Prima Manassas), mor\u00ec il 10 maggio, gettando nel pi\u00f9 grande sconforto il campo confederato e lo stesso Lee che ne fu straordinariamente afflitto, a causa dell'eccezionale tempra di combattente di \"Stonewall\" Jackson e della sua grande intelligenza tattica che lo aveva senza dubbio reso il suo migliore e pi\u00f9 perspicuo collaboratore.\n3 maggio.\nIl 3 maggio Ambrose P. Hill, che aveva assunto il comando del 2\u00ba Corpo a causa delle ferite subite da Jackson, era nell'incapacit\u00e0 di garantire un efficiente comando. Hill si consult\u00f2 con Robert E. Rodes, il pi\u00f9 anziano generale dei Corpi sotto il suo comando, e Rodes concord\u00f2 con la decisione di Hill di convocare il Gen. J.E.B. Stuart e di affidargli il comando, mettendo al corrente Lee dopo il fatto. L'audace cavalleggero dimostr\u00f2 di essere anche un buon comandante di fanteria. Stuart lanci\u00f2 un attacco massiccio su tutto il fronte, aiutato da Hooker che stava ritirando le sue truppe da Hazel Grove, quindi organizz\u00f2 l'artiglieria immediatamente perch\u00e9 operasse in controbatteria. Fieri combattimenti scoppiarono quella sera allorch\u00e9 Stuart lanci\u00f2 un altro attacco massiccio contro le linee unioniste, che lentamente furono sbriciolate dalla pressione subita e dalla mancanza di rinforzi e rifornimenti. In quel pomeriggio i Confederati catturarono Chancellorsville, e Hooker fece arretrare i suoi uomini fiaccati fino a una linea difensiva che circondava il guado chiamato United States, la loro ultima linea sgombera di ritirata.\nLee non poteva ancora dichiarare completa la sua vittoria e neppure Hooker voleva riconoscere la sua disfatta. All'acme del combattimento a Chancellorsville del 3 maggio, egli ancora richiam\u00f2 Sedgwick a gettarsi contro il nemico e ad attaccare le retrovie di Lee. Ancora una volta per\u00f2 il Generale esit\u00f2 finch\u00e9 non fu troppo tardi. Quel pomeriggio infine attacc\u00f2 le posizioni di Early (dopo che Early a un certo momento le ebbe abbandonate grazie a un ordine di Lee male interpretato da lui), e oper\u00f2 lo sfondamento. Ma lo fece troppo tardi quel giorno per poter aiutare gli uomini di Hooker. Infatti una singola brigata dell'Alabama, guidata dal Brig. Gen. Cadmus Wilcox organizz\u00f2 un'azione diversiva lungo la Orange Plank Road a ovest di Fredericksburg e rallent\u00f2 l'avanzata gi\u00e0 indolente di per s\u00e9 di Sedgwick. Rinforzi del Mag. Gen. Lafayette McLaws arrivarono da Chancellorsville nel tardo pomeriggio e si unirono a Wilcox alla chiesetta di Salem, quattro miglia a ovest di Fredericksburg, e la forza combinata confederata blocc\u00f2 la marcia di Sedgwick verso Chancellorsville.\nIl combattimento del 3 maggio 1863 fu uno dei pi\u00f9 furiosi mai combattuti nell'intera guerra e dovrebbe essere annoverato fra le pi\u00f9 sanguinose battaglie della stessa Guerra di Secessione. Circa 18.000 uomini, ugualmente divisi fra i due eserciti, caddero quel giorno in battaglia.\n4 maggio.\nVerso la sera del 3 maggio e lungo tutto il giorno seguente del 4 maggio, Hooker rimase sulla difensiva mentre Lee ed Early si scontravano con Sedgwick. Sedgwick, dopo aver infranto le difese di Early, trascur\u00f2 colpevolmente di tenere Fredericksburg. Early semplicemente torn\u00f2 indietro e occup\u00f2 di nuovo le alture a ovest della citt\u00e0, tagliando fuori Sedgwick. Nel frattempo Lee mosse la divisione di Richard H. Anderson dal fronte di Chancellorsville e rinforz\u00f2 McLaws prima che Sedgwick capisse quanti pochi uomini gli si opponessero. Sedgwick, postosi sulla difensiva, fu assai pi\u00f9 determinato di quanto non lo fosse stato in fase offensiva e tenne il campo che il giorno prima aveva abbandonato attraversando il Rappahannock a Banks' Ford durante le ultime ore del 5 maggio. Ironicamente, ci\u00f2 fu un ulteriore errore di comunicazione fra lui e Hooker; il comandante in capo infatti voleva che Sedgwick che egli tenesse Banks' Ford, cos\u00ec che Hooker potesse abbandonare l'area di Chancellorsville e riattraversare il fiume appunto al guado di Banks per riprendere il combattimento. Quando cap\u00ec che Sedgwick aveva abbandonato la sponda sud, Hooker pens\u00f2 di non avere alcuna possibilit\u00e0 di salvare la battaglia e nella notte fra il 5 e il 6 anch'egli si ritir\u00f2 a nord del Rappahannock.\nConseguenze.\nStoneman, dopo una settimana di incursioni senza effetto nell'area centrale e meridionale della Virginia, in cui egli non riusc\u00ec ad attaccare alcuno degli obiettivi che Hooker gli aveva assegnato, torn\u00f2 nelle file unioniste a est di Richmond il 7 maggio, mettendo fine alla campagna.\nUna caratteristica degna di nota della battaglia furono le orrende condizioni in cui si combatt\u00e9. I soldati tendevano a perdersi nell'impenetrabile e disorientante boscaglia e molti incendi scoppiarono nel corso della battaglia. Rapporti sui ferimenti indicano quanto fosse comune che le persone bruciassero vive.\nLee, bench\u00e9 sfavorito in un rapporto 5:2, vinse la sua pi\u00f9 grande battaglia per la quale pag\u00f2 peraltro un prezzo tremendo. Con 52.000 uomini impegnati, egli ebbe pi\u00f9 di 13.000 soldati fuori combattimento, perdendo il 25% delle sue truppe che la Confederazione, di limitata popolazione, non poteva rimpiazzare altrettanto facilmente come invece aveva la possibilit\u00e0 di fare l'Unione. Del pari tragicamente egli perse numerosi dei suoi migliori generali, primo fra tutti Thomas \"Stonewall\" Jackson, il suo generale pi\u00f9 dotato per le operazioni offensive. La perdita di Jackson si sarebbe fatta sentire un mese pi\u00f9 tardi al momento della battaglia di Gettysburg.\nHooker, che aveva dato avvio alla campagna affermando che egli aveva \u00abl'80% delle possibilit\u00e0 di vincere\u00bb, perse la battaglia a causa di problemi di comunicazione, dell'incompetenza dei suoi generali (in particolare Howard e Stoneman, senza trascurare Sedgwick) e di suoi propri errori. Gli errori di Hooker furono, fra l'altro, l'abbandono della sua offensiva il 1\u00ba maggio e l'ordine a Sickles di abbandonare Hazel Grove e di ritirarsi il 2 maggio. Egli trascur\u00f2 anche di piazzare convenientemente le sue truppe: circa 40.000 dei suoi uomini non tirarono un sol colpo di fucile in battaglia. Quando gli fu chiesto pi\u00f9 tardi perch\u00e9 avesse ordinato la fine dell'avanzata il 1\u00ba maggio, egli rispose: \u00abPer la prima volta avevo perso fiducia in Hooker\u00bb.\nSui 90.000 soldati dell'Unione che presero parte all'azione, solo 17.000 furono posti fuori combattimento in battaglia: un tasso di perdita ben inferiore a quello confederato e ci\u00f2 senza prendere in considerazione i 4.000 uomini dell'11\u00ba Corpo che si arresero senza combattere nel panico iniziale del 2 maggio.\nLa tattica di Hooker di forzare Lee all'attacco era certamente buona in teoria ma tragicamente debole nella maniera in cui essa fu applicata da lui e dal suo staff. Lo scontro stesso mostr\u00f2 che gli eserciti dell'Unione avevano raggiunto un livello comparabile a quello degli eserciti fino ad allora superiori di Lee, cosa che sar\u00e0 dimostrata pi\u00f9 tardi a Gettysburg. Lee, rincuorato dalla vittoria si sent\u00ec invincibile e la vittoria lo convinse a sfruttare il suo vantaggio attaccando la Pennsylvania con la sua Armata della Virginia Settentrionale, cosa che porter\u00e0 due mesi pi\u00f9 tardi alla battaglia di Gettysburg.\nL'Unione fu avvilita dalla sconfitta e si dice che Abraham Lincoln abbia dichiarato: \u00abMio Dio! Mio Dio! Che dir\u00e0 il Paese?\u00bb. Le carriere di alcuni generali soffrirono della battaglia. Hooker rilev\u00f2 Stoneman per incompetenza. Couch fu tanto disgustato dalla condotta di Hooker (e delle sue permanenti manovre politiche) che present\u00f2 le sue dimissioni e fu nominato responsabile della milizia della Pennsylvania. Hooker stesso fu rilevato il 28 giugno, proprio prima della battaglia di Gettysburg.\nParti del campo di battaglia di Chancellorsville sono incluse attualmente nel \"Parco Nazionale Militare di Fredericksburg e Spotsylvania\"."}
{"id": "335717", "revid": "339392", "url": "https://it.wikipedia.org/wiki?curid=335717", "title": "Paralimpiadi invernali 2006", "text": ""}
{"id": "335718", "revid": "339392", "url": "https://it.wikipedia.org/wiki?curid=335718", "title": "Nederlands Nedersaksisch", "text": ""}
{"id": "335719", "revid": "122527785", "url": "https://it.wikipedia.org/wiki?curid=335719", "title": "Orologio binario", "text": "Un orologio binario \u00e8 un orologio che mostra il tempo in formato binario. Precisamente mostra ogni valore del tempo sessagesimale in binario. Molti orologi binari sono digitali, tuttavia ne esistono versioni analogiche.\nNotazione BCD.\n, noto sito di gadget informatici, che \u00e8 dotato di sei colonne di LED che rappresentano gli zero e gli uno. Ogni colonna rappresenta un numero decimale, in un formato chiamato binary-coded decimal (BCD). L'ultima riga di ogni colonna rappresenta l'1 (o il 20), e ogni riga superiore rappresenta la potenza superiore di 2, fino a 23 (o a 8). Per leggere ogni singola cifra dell'ora, bisogna aggiungere il valore corrispondente di ogni LED acceso da sinistra a destra. Nelle prime due colonne si possono leggere le ore, nelle successive due i minuti, le ultime due rappresentano i secondi. Poich\u00e9 i valori uguali a zero non vengono illuminati, questo orologio non funziona al buio.\nPer leggere un orologio binario BCD si deve sommare il valore di ogni colonna di LED fino ad avere 6 cifre decimali. Dividendo le sei cifre a gruppi di due il risultato sar\u00e0 diviso in ore, minuti e secondi.\nEsempio di notazione BCD:\nNota: \"da\" sta per decine e \"u\" per unit\u00e0.\nNotazione binaria pura.\nUno dei pi\u00f9 completi formati per orologi binari usa solo tre numeri binari per il tempo (un numero per le ore, uno per i minuti, e uno per i secondi), invece di sei numeri come l'orologio binario BCD.\nEsempio di notazione binaria pura:\nAltre notazioni.\nEsistono metodi per la visualizzazione del tempo che adottano notazioni differenti dalle precedenti, tra le quali si segnala il sistema temporale esadecimale, in cui vengono impiegate le potenze di 2 anche per i rapporti tra le stesse unit\u00e0 di misura temporali, liberando il paradigma ore/minuti/secondi dai valori 24/60/60.\nIn sostituzione di questo, il sistema temporale esadecimale propone 24 come rapporto fisso tra le varie unit\u00e0 di misura."}
{"id": "335720", "revid": "142813", "url": "https://it.wikipedia.org/wiki?curid=335720", "title": "Texasdeutsch", "text": "Il Texasdeutsch (\"tedesco del Texas\") \u00e8 una variante della lingua tedesca parlata nel Texas.\nA met\u00e0 del XIX secolo un gruppo di circa un migliaio di persone provenienti dalla Germania si insedi\u00f2 nella regione collinare del Texas (\"Texas Hill Country region\") dove fond\u00f2 le cittadine di New Braunfels, Fredericksburg, Boerne, Sisterdale e Comfort.\nLa comunit\u00e0 continu\u00f2 ad usare il tedesco nella vita familiare ma cominci\u00f2 ben presto a rendersi necessario anche l'uso della lingua inglese per le relazioni con le istituzioni locali. Nella prima met\u00e0 del XX secolo, soprattutto durante la prima e la seconda guerra mondiale, le autorit\u00e0 cominciarono a diffidare della comunit\u00e0 tedesca, sospettandola di possibile connivenza con il nemico. Per sottrarsi a questi sospetti, gran parte della comunit\u00e0 abbandon\u00f2 l'uso della lingua nativa in favore dell'inglese. Oggi il Texasdeutsch \u00e8 quasi estinto, parlato ormai solo da alcune persone anziane. Attualmente Hans Boas dell'Universit\u00e0 del Texas sta raccogliendo e studiando il patrimonio linguistico del Texasdeutsch, continuando cos\u00ec le ricerche che Glenn Gilbet effettu\u00f2 negli anni sessanta.\nIl Texasdeutsch \u00e8 abbastanza comprensibile a chi parla il tedesco continentale, la particolarit\u00e0 \u00e8 la presenza di numerosi prestiti dall'inglese, specialmente unit\u00e0 di misura e termini legali; sono presenti anche neologismi tedeschi creati localmente per sopperire a lacune della lingua originaria (per esempio per indicare invenzioni apparse dalla fine del XIX secolo in poi). Un'altra particolarit\u00e0 \u00e8 la presenza di espressioni miste anglo-tedesche, come \"Das war pretty okay!\" oppure \"die greene Tickets\"."}
{"id": "335723", "revid": "2091899", "url": "https://it.wikipedia.org/wiki?curid=335723", "title": "K\u00fcchendeutsch", "text": "Il K\u00fcchendeutsch (in tedesco \"tedesco della cucina\") \u00e8 un pidgin non standardizzato della lingua tedesca parlato in Namibia, gi\u00e0 colonia tedesca dal 1884 al 1919.\nAttualmente \u00e8 parlato da circa 15.000 individui sui 30.000 abitanti di origine tedesca che lo parlano insieme all'afrikaans e all'inglese. Il resto infatti dei germanofoni (15.000 circa) parla tedesco standard. "}
{"id": "335725", "revid": "1442080", "url": "https://it.wikipedia.org/wiki?curid=335725", "title": "Anton Praetorius", "text": " \nTeologo riformato e calvinista (protestante), fu un oppositore dei processi contro le streghe e contro la tortura.\nBiografia.\nAntonio Pretorio scrisse in latino nel 1595 la pi\u00f9 antica descrizione della prima botte nel castello di Heidelberg (Vas Heidelbergense).\nNel 1596 Pretorio divenne predicatore di corte del principe di Birnstein (presso Francoforte sul Meno). Nel 1597 il principe lo nomin\u00f2 membro del tribunale contro le streghe.\nPretorio protest\u00f2 contro le torture e riusc\u00ec a far chiudere il processo e a far liberare la donna. Questo \u00e8 l'unico fatto a noi tramandato, in cui un sacerdote, durante un processo contro le streghe, chiese di smetterla con le torture inumane ed ebbe successo.\nPretorio perdette il suo incarico di predicatore di corte e nel 1598 divenne parroco a Laudenbach (nella Bergstrasse)."}
{"id": "335727", "revid": "439868", "url": "https://it.wikipedia.org/wiki?curid=335727", "title": "Alem\u00e1n coloniero", "text": "L\u2019alem\u00e1n coloniero \u00e8 una lingua del gruppo delle lingue tedesche alemanne, appartenente alla famiglia del basso alemanno, parlata a Colonia Tovar, in Venezuela.\nLa lingua, cos\u00ec come accade per altre della stessa famiglia, non \u00e8 mutuamente intelligibile con il tedesco standard.\n\u00c8 parlato da discendenti degli abitanti della Foresta Nera che emigrarono in Venezuela a partire dal 1843. A causa dei lunghi contatti fra l'alem\u00e1n coloniero e lo spagnolo, si registrano numerosi prestiti linguistici."}
{"id": "335728", "revid": "466539", "url": "https://it.wikipedia.org/wiki?curid=335728", "title": "Jos\u00e9 de Madrazo", "text": "Biografia.\nNacque a Santander, si form\u00f2 a Madrid presso l'Accademia Reale di Belle Arti di San Fernando con i pittori Cosma de Acu\u00f1a e Gregorio Ferro.\nNel 1803 vinse una borsa di studio per studiare nell'Accademia di Belle Arti di Parigi.\nJos\u00e9 de Madrazo visse nella capitale francese per circa due anni, diventando uno dei pittori favoriti di Jacques-Louis David, suo maestro, che particolarmente ammirava il suo rigoroso stile neoclassico espresso nell'opera \"Ges\u00f9 nella casa di Anna\".\nIl soggiorno a Roma.\nNel 1806, Madrazo, convinto dal suo maestro David che lo invitava a studiare le opere classiche dal vivo, part\u00ec insieme con il suo amico Ingres, anch'egli allievo di David, alla volta di Roma, dove complet\u00f2 la sua formazione.\nNella Citt\u00e0 Eterna, Madrazo consegu\u00ec un discreto successo, grazie all'opera \"La morte del Virato\", che dipinse negli anni in cui studiava nell'Accademia di San Luca. Il suo stile si caratterizzava per la sua estrema teatralit\u00e0 e per le tematiche storiche di esaltazione patriottica, sulla scia di David.\nDurante il periodo della conquista francese della Spagna, Madrazo, pur trovandosi fuori dalla propria patria, fu uno dei pi\u00f9 accesi oppositori al governo di Giuseppe Bonaparte, per questo motivo il pittore spagnolo venne fatto prigioniero dai francesi presenti a Roma e fu rinchiuso prima in Castel Sant'Angelo e poi presso l'Ambasciata Spagnola. Qui ebbe modo di conoscere i sovrani spagnoli Carlo IV e Maria Luisa di Borbone-Parma, ai quali Napoleone, aveva imposto l'esilio.\nNel 1813, Madrazo venne nominato Pittore della Real Camera, dei due sovrani spagnoli e successivamente anche Accademico di Merito dell'Accademia di San Luca.\nNegli anni romani, Madrazo si dedic\u00f2 soprattutto alla ritrattistica, numerose sono le opere raffiguranti artisti e nobili dell'ambiente romano da lui raffigurati, su tutti i ritratti di Antonio Canova e Vincenzo Camuccini.\nNel 1815, le truppe del luogotenente Gioacchino Murat, Re di Napoli durante l'Impero Napoleonico, entrarono in Roma invadendo lo Stato Pontificio, nel disperato tentativo, dopo la caduta di Napoleone di unificare l'Italia sotto il suo controllo. Ci\u00f2 costrinse i regnanti spagnoli ad abbandonare il loro esilio romano, questo fece perdere a Jos\u00e9 de Madrazo il suo titolo onorifico.\nIl ritorno in Spagna.\nDopo la riconquista del trono spagnolo da parte di Ferdinando VII di Spagna nel 1818, Jos\u00e9 de Madrazo riusc\u00ec a ottenere di nuovo l'incarico di pittore di corte, riportando a Madrid i quadri della collezione del padre di Ferdinando che erano rimasti a Roma.\nTornato nella capitale spagnola, Madrazo, si occup\u00f2 dell'allestimento e della catalogazione della Collezione Reale di dipinti, che il re aveva intenzione di collocare nel nuovo Museo del Prado.\nCre\u00f2 per il museo un catalogo in cui vennero riprodotti litograficamente tutti i principali dipinti presenti all'interno della Collezione. Fu uno dei pionieri della litografia, il primo ad introdurre la nuova tecnica in Spagna.\nNel 1823 divenne Direttore della Real Accademia di San Fernando ed in seguito del Museo del Prado.\nAlla sua morte nel 1859, la sua dinastia artistica venne proseguita dal figlio Federico de Madrazo."}
{"id": "335729", "revid": "712828", "url": "https://it.wikipedia.org/wiki?curid=335729", "title": "Pok\u00e9mon leggendario", "text": ""}
{"id": "335734", "revid": "339392", "url": "https://it.wikipedia.org/wiki?curid=335734", "title": "Hutterisch", "text": ""}
{"id": "335737", "revid": "1149807", "url": "https://it.wikipedia.org/wiki?curid=335737", "title": "MDK (videogioco)", "text": "MDK \u00e8 uno sparatutto in terza persona, sviluppato dalla Shiny Entertainment nel 1997 per PlayStation e PC. Uno dei primi giochi a gestire un ambiente tridimensionale molto vasto (senza ausilio di GPU) senza pause di caricamento durante il gioco (avvertibili soltanto durante il passaggio da un'area ad un'altra attraverso lunghi tunnel vuoti). La musica del gioco \u00e8 stata composta da Tommy Tallarico. Ha avuto un seguito, intitolato \"MDK2\", sviluppato nel 2000 dalla Bioware.\nSinossi.\nQuando una razza aliena invade la Terra, il dottor \"Hawkins\", un temerario scienziato, aiutato dal suo fido cane robotico \"Max\", confeziona una tuta speciale per \"Kurt Hectic\" e lo spedisce in picchiata sulla Terra nel tentativo di liberarla dalla viscida minaccia. La tuta \u00e8 in grado di funzionare da paracadute facendo planare delicatamente Kurt, ed \u00e8 corredata di un mitragliatore che all'occorrenza pu\u00f2 essere agganciato al casco, diventando cos\u00ec un fucile di precisione da cecchino.\nModalit\u00e0 di gioco.\nIl gioco \u00e8 il classico sparatutto in terza persona, con una visuale da dietro le spalle sulla falsariga di \"Tomb Raider\", basato pi\u00f9 sull'azione e sulla componente sparatutto che sulla soluzione di puzzle. Proprio per questo Kurt ha una serie notevole di armi utilizzabili che vanno dalla mitragliatrice al fucile da cecchino, passando per le granate e le \"bombe nucleari pi\u00f9 piccole del mondo\" (come vengono definite nel gioco).\nLa maggior parte dei puzzle sono risolvibili attraverso la modalit\u00e0 cecchino. Ad esempio per aprire alcune porte \u00e8 necessario sparare ad alcuni bersagli, e cos\u00ec via. L'azione invece viene portata avanti da combattimenti estenuanti con decine e decine di nemici alla volta in enormi arene che scatenano tutti insieme il loro fuoco sul protagonista.\nLa struttura di alcuni livelli ricorda molto opere surrealiste. I piani coloratissimi sospesi a mezz'aria e le camere costituite da geometrie sbilenche aggiungono una particolare atmosfera straniante che accompagna il giocatore per tutta l'avventura. All'inizio di ogni livello c'\u00e8 una piccola introduzione animata, dopodich\u00e9 Kurt viene lanciato verso la Terra dall'astronave sospesa nell'atmosfera. Durante la caduta libera il giocatore \u00e8 chiamato a schivare missili e raccogliere \"power-up\".\nSviluppo.\nIl gioco usa un motore grafico basato esclusivamente sul software, che non si appoggia quindi alla forza dei vari hardware di accelerazione 3D o trucchetti come la \"nebbia\" o il clipping per mantenere una certa fluidit\u00e0 anche in ambienti ampi e sovraffollati. Comunque, in seguito furono pubblicate patch per il supporto di varie API (D3D, Glide, Redline e PowerVR) per l'accelerazione hardware. Al tempo, la fluidit\u00e0 dei movimenti di Kurt, il protagonista, e la velocit\u00e0 di gioco impression\u00f2 il pubblico e la critica. I movimenti in particolare vennero generati fondendo il motion capture con l'utilizzo di animazione basata su sprite per il protagonista (i nemici, invece, sono realizzati con grafica poligonale). Particolarmente innovativo fu poi l'utilizzo della funzione \"sniper\" o cecchino, uno zoom capace di attraversare un'intera area di gioco senza rallentamenti.\nSignificato di MDK.\nIl significato della sigla \"MDK\" non viene spiegato all'interno del gioco, ma la pubblicit\u00e0 lo present\u00f2 come \"Murder Death Kill\", parole che designano il crimine di omicidio. Nelle varie interviste, i programmatori hanno dato tutti una propria interpretazione, senza fornire maggiori dettagli sul reale significato. Un file di testo presente nella directory d'installazione del gioco riportava all'interno la frase \"Mother's Day Kiss\", ovvero il bacio del giorno della festa della mamma; ma le 3 lettere possono indicare Max Dottor Hawkins Kurt, ovvero le iniziali dei protagonisti. Resta un mistero. Nel manuale di gioco viene riportato il nome di \"Mission: Deliver Kindness\", in italiano: \"Missione: consegna gentilezza\""}
{"id": "335741", "revid": "122953858", "url": "https://it.wikipedia.org/wiki?curid=335741", "title": "Grande Macchia Scura", "text": "La Grande Macchia Scura di Nettuno \u00e8 stata a lungo ritenuta un sistema di tempeste di notevoli dimensioni situato nell'emisfero meridionale del pianeta a 22\u00b0S di latitudine, dalle dimensioni paragonabili a quelle della Terra. Attualmente si ritiene che si tratti piuttosto di una struttura analoga al buco nell'ozono terrestre, ovvero di un diradamento delle nubi superficiali che permette di osservare gli strati atmosferici sottostanti. \u00c8 la seconda formazione atmosferica in ordine di grandezza nel sistema solare dopo la Grande Macchia Rossa di Giove e il suo diametro medio \u00e8 stimato attorno ai . Ha una forma fortemente ellittica e ruota su s\u00e9 stessa in senso antiorario (\u00e8 pertanto un anticiclone) in un periodo di tempo stimato in circa dieci giorni. Il suo periodo di rotazione intorno a Nettuno \u00e8 di 18 ore circa, in moto retrogrado rispetto a quello del pianeta. Il colore blu scuro \u00e8 causato dell'assorbimento della luce rossa dovuto alla presenza di metano.\nLa Grande Macchia Scura \u00e8 stata scoperta il 25 agosto 1989 dalla sonda spaziale statunitense Voyager 2, l'unica ad aver visitato questo gigante gassoso. Sebbene il \"fly-by\" non sia stato abbastanza lungo da poterne analizzare un'evoluzione temporale dettagliata, si \u00e8 arrivati comunque a evidenziare il moto di alcuni cirri di colore bianco brillante in prossimit\u00e0 della formazione principale, in un intervallo di tempo di 36 ore, grazie a immagini dalla risoluzione massima di circa 100\u00a0km.\nAnche i cirri presenti sul bordo della macchia, composti da cristalli di metano e ghiaccio, si muovono in senso antiorario. Si stima che la Grande Macchia Scura si trovi in profondit\u00e0 rispetto al livello medio dell'atmosfera del pianeta, e che al contrario i cirri si trovino a quota pi\u00f9 elevata.&lt;br&gt;In questa regione i venti, che raggiungono i (pari a circa , sono i pi\u00f9 veloci del sistema solare.\nDalle osservazioni del telescopio spaziale Hubble effettuate nel giugno 1994 la perturbazione sembra essere scomparsa. Questa scoperta evidenzia il fatto che le formazioni atmosferiche di Nettuno, a differenza di quelle di Giove, sono meno durature. Tuttavia la macchia potrebbe solamente essere momentaneamente invisibile a causa di altre nubi vicine che variano l'albedo del disco.\nAltre formazioni meteorologiche.\nOltre alla Grande Macchia Scura la sonda Voyager 2 ha rilevato altri due sistemi nuvolosi nell'atmosfera di Nettuno.\nIl primo \u00e8 chiamato \"Piccola Macchia Scura\" e si trova pi\u00f9 a sud rispetto alla prima. Questa formazione nuvolosa ruota in direzione opposta rispetto alla precedente, completando un giro del pianeta in circa 18 ore, e sembra composta da gas discendenti, tranne la regione centrale pi\u00f9 chiara che \u00e8 formata da nubi ascendenti.\nIl secondo sistema, costituito da un singolo cirro dalla forma variabile, \u00e8 stato soprannominato \"Scooter\" e completa un giro intorno al pianeta in 16,8 ore. La sua natura \u00e8 incerta; data la sua elevata velocit\u00e0 si pensa possa essere una colonna ascendente di materiale sottostante, probabilmente solfuro di idrogeno. Come le altre formazioni atmosferiche, la colonna sarebbe alimentata da una fonte di calore interna a Nettuno dovuta alla sua lenta compressione gravitazionale. Sempre grazie a questa fonte di calore, Nettuno emette 2,7 volte l'energia che il pianeta assorbe dal Sole."}
{"id": "335742", "revid": "547034", "url": "https://it.wikipedia.org/wiki?curid=335742", "title": "Camera-car", "text": "Una camera-car (o camera car, cameracar) \u00e8 un sistema di ripresa video da veicoli in movimento.\nGeneralmente la camera-car \u00e8 fissata direttamente alla carrozzeria del veicolo tramite uno speciale sistema di morsetti, ventose e magneti.\naltre tipologie sono il traino tramite una macchina specifica e attrezzata per queste inquadrature detta propriamente Cameracar \u00e8 caratterizzata da un pianale aperto sulla cui struttura si trovano appositi ancoraggi per la mdp e i proiettori accesi da un piccolo gruppo elettrogeno montato in uno spazio opportuno, il traino pu\u00f2 essere effettuato direttamente sull'auto di scena o su un pianale porta auto, la scelta di queste tipologie di Cameracar cambia a seconda delle esigenze di copione."}
{"id": "335746", "revid": "124123", "url": "https://it.wikipedia.org/wiki?curid=335746", "title": "Antioco IX", "text": "Figlio di Antioco VII Sidete e di Cleopatra Tea, dopo la morte del padre in Partia e dopo il ritorno al potere dello zio Demetrio II Nicatore (129 a.C.), la madre lo invi\u00f2 a Cizico, sul Bosforo, citt\u00e0 da cui prese l'appellativo di Cizico. Ritorn\u00f2 in Siria nel 116 a.C. per rivendicare il trono seleucide contro il cugino Antioco VIII Gripo, con il quale si spart\u00ec la Siria. Fu ucciso in battaglia dal figlio di Gripo Seleuco VI Epifane nel 96 a.C."}
{"id": "335751", "revid": "2166030", "url": "https://it.wikipedia.org/wiki?curid=335751", "title": "Caso (Egeo Meridionale)", "text": "Caso (), \u00e8 un'isola dell'Egeo appartenente geograficamente all'arcipelago del Dodecaneso e dal punto di vista amministrativo comune autonomo della periferia dell'Egeo Meridionale (unit\u00e0 periferica di Scarpanto) con 990 abitanti al censimento 2001.\nGeografia fisica.\nCaso \u00e8 collocata ad ovest di Scarpanto da cui dista appena 3 miglia nautiche e a nord di Creta da cui dista 26 miglia nautiche. Limita il mar Egeo a sud est. \u00c8 circondata da numerosi isolotti e scogli tra cui il pi\u00f9 grande \u00e8 quello disabitato di Armathia.\n\u00c8 un'isola montuosa, rocciosa, brulla, battuta da venti sostenuti e continui. Lungo i pendii si trovano numerose grotte tra le quali, la pi\u00f9 nota, \u00e8 quella di Selladi, famosa per le sue stalattiti e quella di Ellinokamari famosa per le mura ciclopiche che la circondano.\nStoria.\nCaso ha seguito le vicende storiche di Scarpanto, con una eccezione: ai tempi in cui apparteneva alla sublime porta le venne concessa una certa autonomia che permise ai suoi abitanti di avviare un'attivit\u00e0 armatoriale sviluppatasi col tempo. Alla fine del 1820 a Caso era presente una flotta di cento navi. Nel 1823 operarono con successo un'incursione nel porto egiziano di Damietta riuscendo a catturare 19 navi.\nIn seguito alla Guerra italo-turca, nel 1912 entr\u00f2 a far parte dei possedimenti italiani nel Dodecaneso italiano. Fu occupata dalla Germania dal settembre 1943 al maggio 1945, dopodich\u00e9 pass\u00f2 sotto controllo britannico. Fu annessa alla Grecia nel 1947.\nAmministrazione.\nL'isola conta 5 localit\u00e0 tra le quali:"}
{"id": "335752", "revid": "547992", "url": "https://it.wikipedia.org/wiki?curid=335752", "title": "Martina Stella", "text": "Biografia.\nCarriera.\nNata a Impruneta, in provincia di Firenze, nel 1984 \u00e8 figlia di un impiegato al casello della societ\u00e0 Autostrade e di Bianca una ballerina sia di danza classica che di danza moderna. I genitori si separarono quando aveva 15 anni.\nNel 1998-99 frequenta il corso di recitazione della Scuola di Cinema Immagina di Firenze, diretta dal regista Giuseppe Ferlito. A febbraio del 2001, a soli 16 anni, debutta con successo di pubblico e critica ne \"L'ultimo bacio\", regia di Gabriele Muccino. Seguono altri lavori per il grande schermo: \"Nemmeno in un sogno\", regia di Gianluca Greco e \"Un amore perfetto.\"\nAll\u2019et\u00e0 di 17 anni si trasferisce a Roma.\nNella stagione 2002-03 debutta a teatro, interpretando il ruolo di \"Clementina\" nel musical diretto da Pietro Garinei, \"Aggiungi un posto a tavola\", con Giulio Scarpati. Ritorna a lavorare a teatro nel 2006 in \"Romeo e Giulietta\", ma si ritira dopo poche repliche. Successivamente recita soprattutto in varie fiction tv: \"Augusto\", \"Le stagioni del cuore\", \"L'amore e la guerra\", con Daniele Liotti, e \"La freccia nera\", con Riccardo Scamarcio. Dopo aver girato la miniserie tv di Rai 1, \"Le ragazze di San Frediano\", interpreta il film tv \"Piper\", diretto da Carlo Vanzina, in onda il 10 maggio 2007 su Canale 5.\nRitorna a lavorare per il cinema con i film \"K. Il bandito\" (2007), regia di Martin Donovan, \"Il mattino ha l'oro in bocca\", regia di Francesco Patierno. A giugno del 2009 posa nuda per la rivista Playboy e l'anno successivo su Max.\nDal 20 gennaio 2010, per quattro puntate, affianca Francesco Facchinetti ne \"Il pi\u00f9 grande (italiano di tutti i tempi)\" in onda su Rai 2. Nell'estate 2011, recita nella miniserie TV \"Angeli e diamanti\" in onda su Canale 5. Nell'autunno 2011 debutta nella serie televisiva \"Tutti pazzi per amore 3\", interpretando Elisa, cugina di Monica (Carlotta Natoli) e fidanzata di Giampaolo (Ricky Memphis). Ha inoltre recitato nella miniserie TV di Rai 1 \"Tiberio Mitri - Il campione e la miss\", affiancata da Luca Argentero.\nNel 2012 prende parte alla miniserie TV \"Caruso, la voce dell'amore\", dove interpreta Rina Giachetti.\nNel 2014 \u00e8 tra i protagonisti del film \"Sapore di te\", per la regia di Carlo Vanzina, e ha vinto a Toronto un premio all\"'Italian Contemporary Film Festival\" per la sceneggiatura del film \"OOBI\".\nNel 2015 \u00e8 nel cast del film \"Rosso Mille Miglia\", diretto da Claudio Uberti, e prende parte, nel ruolo di giudice, al talent show \"Chance\" su Agon Channel.\nNel 2016 prende parte a diverse produzioni: al cinema \u00e8 tra i protagonisti dei film \"Prima di luned\u00ec\", diretto da Massimo Cappelli, e \"Attesa e cambiamenti\", per la regia di Sergio Colabona, mentre in televisione \u00e8 nel cast delle fiction \"Matrimoni e altre follie\", in onda su Canale 5, e \"L'allieva\", trasmesso da Rai 1.\nNel febbraio 2017 torna in televisione nel ruolo di Elena nella fiction \"Amore pensaci tu\", in onda in prima serata su Canale 5, e contemporaneamente prende parte come concorrente alla dodicesima edizione del talent show \"Ballando con le stelle\", condotto da Milly Carlucci su Rai 1, dove si classifica al terzo posto.\nVita privata.\nHa avuto relazioni con Valentino Rossi, Lapo Elkann e Primo Reggiani. Dal 2011 al 2014 ha avuto una relazione con Gabriele Gregorini, con il quale ha avuto una figlia.\nNel febbraio 2015 rende pubblica la relazione con il procuratore calcistico Andrea Manfredonia, con cui si sposa il 3 settembre 2016 e con il quale ha un figlio Leonardo, nato il 5 novembre 2021."}
{"id": "335755", "revid": "44008", "url": "https://it.wikipedia.org/wiki?curid=335755", "title": "Karpathos", "text": ""}
{"id": "335763", "revid": "486946", "url": "https://it.wikipedia.org/wiki?curid=335763", "title": "Caso (Grecia)", "text": ""}
{"id": "335767", "revid": "30129", "url": "https://it.wikipedia.org/wiki?curid=335767", "title": "Volipini Volanti", "text": ""}
{"id": "335770", "revid": "30129", "url": "https://it.wikipedia.org/wiki?curid=335770", "title": "Volipini volanti", "text": ""}
{"id": "335771", "revid": "6340", "url": "https://it.wikipedia.org/wiki?curid=335771", "title": "Volpini volanti", "text": ""}
{"id": "335772", "revid": "30129", "url": "https://it.wikipedia.org/wiki?curid=335772", "title": "Volpini Volanti", "text": ""}
{"id": "335773", "revid": "76963", "url": "https://it.wikipedia.org/wiki?curid=335773", "title": "John Ashbery", "text": "Biografia.\nConsiderato il massimo esponente della scuola poetica newyorkese, svolge la propria opera artistica principalmente in un ambito meditativo, nel quale riesce a far confluire linguaggi e stili contemporanei, sovente derivati dal mondo dei mass-media ovvero dalla cinematografia e dallo spazio colloquiale quotidiano, restando sempre correlato al mondo urbano newyorkese che fa da sfondo ai tratti poetici.\nAutore di oltre venti libri di poesia, \u00e8 stato insignito di numerosi premi e riconoscimenti, tra cui il Premio Pulitzer per la poesia, il National Book Award, il Premio Bollingen e il riconoscimento dell'Accademia dei Lincei; \u00e8 stato il primo poeta di lingua inglese a vincere il Grand Prix de Biennales Internationales de Po\u00e9sie di Bruxelles e, nel 1992, ha vinto il Premio Internazionale Feltrinelli per la poesia.\n\u00c8 stato professore di \"Languages and Literature\" al \"Bard College\", e ha vissuto tra New York e Hudson.\nIl suo primo libro pubblicato in Italia fu \"Autoritratto in uno specchio convesso\" (Garzanti, 1983), con un'introduzione di Giovanni Giudici e traduzione di Aldo Busi, per il quale Ashbery ricevette ben tre prestigiosissimi premi: il Pulitzer Prize, il National Book Award e il National Book Critics Circle Award.\nAlla pubblicazione della pluripremiata raccolta segu\u00ec quella di \"Syringa e altre poesie\", del 1999; Aldo Busi, dopo averne fatto il soggetto della propria tesi di laurea, fu il primo a farlo conoscere al pubblico italiano grazie alla sua raffinata traduzione. \nLuca Sossella editore nel 2008 ha pubblicato un'antologia \"Un mondo che non pu\u00f2 essere migliore. Poesie scelte 1956-2007\".\n\u00c8 stato socio straniero dell'Accademia dei Lincei.\nNel 1999 \u00e8 stato insignito del titolo di \"duca di Convexo\", dal Sovrano del Regno di Redonda."}
{"id": "335774", "revid": "47530", "url": "https://it.wikipedia.org/wiki?curid=335774", "title": "Antonio Pretorio", "text": ""}
{"id": "335776", "revid": "125911389", "url": "https://it.wikipedia.org/wiki?curid=335776", "title": "Elena Santarelli", "text": "Biografia.\nCarriera.\nNata a Latina il 18 agosto 1981 da Enrico Santarelli e Patrizia Righetti (sorella del calciatore Ubaldo Righetti), \u00e8 cresciuta nella vicina Sermoneta, ha frequentato il Liceo Classico Statale \u00abDante Alighieri\u00bb di Latina per pochi anni e in seguito si \u00e8 trasferita in un istituto privato in cui si \u00e8 diplomata.\nDopo aver mosso i primi passi come modella, sfilando per Giorgio Armani, Laura Biagiotti, Gai Mattiolo e molte altre firme dell'alta moda, nel 1998 vince il concorso italiano \"Elite Model Look\", che far\u00e0 parlare di lei come di una nuova Valeria Mazza.\nTuttavia sar\u00e0 soltanto l'ingaggio come valletta nel programma televisivo, condotto da Amadeus, \"L'eredit\u00e0\", a farla conoscere al grande pubblico e a consentirle di partecipare, nella stagione 2004-2005, al fianco di Enrico Varriale, al programma sportivo \"Stadio Sprint\" di Rai 2. Nell\u2019autunno del 2005 partecipa come concorrente alla terza edizione del reality show \"L'isola dei famosi\", venendo eliminata in semifinale con il 79% dei voti. In seguito esce il suo primo calendario sexy per la rivista \"Max\".\nIl 19 marzo 2006 presenta la cerimonia di chiusura dei IX Giochi Paralimpici invernali di Torino, e conduce il variet\u00e0 di Rai 2 \"BravoGrazie\", insieme con Bruno Gambarotta. Esordisce anche sul grande schermo con i film \"Vita Smeralda\", con la regia di Jerry Cal\u00e0, e \"Commediasexi\", con la regia di Alessandro D'Alatri. Inoltre posa senza veli per un calendario della ditta Riello.\nNel settembre 2007 entra a far parte dei conduttori di MTV presentando dapprima \"Total Request Live On Tour\" e in seguito \"Total Request Live\", al fianco di Alessandro Cattelan e successivamente con Carlo Pastore, rimanendo in forza al programma fino a febbraio 2010. Sempre per MTV, il 17 maggio 2008 presenta la terza edizione dei TRL Awards.\nSempre nel 2007, co-conduce al fianco di Enrico Bertolino il programma satirico \"Glob - L'osceno del villaggio\" su Rai 3, e interpreta il personaggio di Caterina Farini nella sit-com di Italia 1 \"Camera Caf\u00e9\", ruolo che ha ricoperto fino al 2008.\nNel 2010 \u00e8 la \"primadonna\" del talk show in seconda serata \"Kalisp\u00e9ra\", al fianco del giornalista Alfonso Signorini. Nello stesso mese partecipa come inviata alla finale della \"Mediafriends Cup\", evento calcistico benefico delle reti Mediaset. Nella primavera del 2011 conduce \"Plastik - Ultrabellezza\" su Italia 1. A dicembre dello stesso anno affianca nuovamente Alfonso Signorini nel programma \"Kalisp\u00e9ra\", spostato in prima serata.\nTra 2014 e 2015 recita per la prima volta a teatro nella commedia diretta da Alessandro D'Alatri \"Quando la moglie \u00e8 in vacanza\". Il 1\u00ba giugno 2015 \u00e8, assieme a Bel\u00e9n Rodr\u00edguez, al fianco di Paolo Bonolis nella conduzione della serata \"Arena di Verona, lo spettacolo sta per iniziare\", trasmessa in prima serata su Canale 5 due giorni dopo.\nDal 15 settembre 2018 torna in televisione prendendo parte come opinionista fissa assieme a Rita Dalla Chiesa e Mauro Coruzzi al programma \"Italia s\u00ec\", condotto da Marco Liorni il sabato pomeriggio su Rai 1, ruolo per il quale viene confermata anche nella successiva stagione televisiva. Nel 2019 torna anche a recitare prendendo parte al film \"Se mi vuoi bene\", scritto e diretto da Fausto Brizzi. Nello stesso anno pubblica il suo primo libro, intitolato \"Una mamma lo sa\".\nNell'autunno del 2021 \u00e8 tra le conduttrici a rotazione de \"Le Iene\", dove conduce assieme a Nicola Savino la puntata del 16 novembre. Il 30 novembre 2021 viene pubblicato il suo secondo libro dal titolo \"Quando una mamma non lo sa\", scritto assieme alla psicologa Anna Rita Verardo.\nVita privata.\n\u00c8 legata sentimentalmente dal 2006 all'ex calciatore Bernardo Corradi, che ha sposato il 2 giugno 2014 e con il quale ha avuto due figli."}
{"id": "335777", "revid": "124834215", "url": "https://it.wikipedia.org/wiki?curid=335777", "title": "Alessandro Cittadini", "text": "Carriera cestistica.\nClub.\nTesserato dalla Fortitudo Bologna nel 1997, ha esordito in Serie A il 21 dicembre 1997 contro Reggio Emilia (102-78).\nNelle competizioni europee di club, il suo miglior risultato finora \u00e8 stato il quarto posto nell'Eurolega Fiba della stagione 1998-99 (63-74 contro l'Olympiakos).\nDal 2000 al 2002 gioca in Serie A2 prima con Livorno e poi con Reggio Emilia.\nDal 2002 ritorna in Serie A con la maglia di Reggio Calabria dove resta sino al 2004; poi 2003-04 a Napoli e 2004-05 a Teramo.\nDalla stagione 2005-06 fino al marzo del 2007 ha giocato nella Eldo Napoli, con cui ha vinto la Coppa Italia 2006.\nDal marzo del 2007 si \u00e8 trasferito per un breve periodo alla Nuova Sebastiani Basket Rieti in Legadue aiutandola a vincere il campionato e ad ottenere la promozione in Lega A.\nAlla fine di giugno del 2007 il cestista perugino firma un contratto che lo lega alla Fortitudo Bologna, squadra con cui aveva esordito, dove resta per tre stagioni: nel 2007-2008 resta in serie A; nel 2008-2009 dalla serie A retrocede in Legadue e nella stagione 2009-2010 (disputata in Serie A Dilettanti) ottiene la promozione in Legadue.\nNell'estate del 2010 firma un contratto biennale che lo lega alla Dinamo Basket Sassari ma che verr\u00e0 rescisso nell'estate 2011.\nDurante l'agosto del 2011 scende di categoria trasferendosi in Campania dove firma con la Pallacanestro Sant'Antimo Igea, formazione neopromossa in Legadue.\nIl 23 luglio 2012 firma con il Barcellona Pozzo di Gotto sempre in Legadue, con cui disputa i play-off per la Serie A. Il 12 luglio 2014 firma per il Basket Brescia Leonessa, squadra di cui \u00e8 stato anche capitano dalla stagione 2015-2016, a fine stagione tramite i playoff conquista la promozione in A con Brescia dopo 28 anni.\nIl 18 novembre 2016 lascia Brescia dopo quasi due anni e mezzo, per firmare con la Pallacanestro Trieste societ\u00e0 di Legadue. Con la societ\u00e0 alabardata nella stagione 2017/2018, conquista la promozione in Serie A e la Supercoppa di categoria.\nNel giugno del 2019 all'et\u00e0 di 40 anni annuncia il suo ritiro dall'attivit\u00e0 agonistica. Entrando a far parte del coaching staff di Trieste.\nIl 12 dicembre 2019, a seguito delle dimissioni dal ruolo di Alberto Mezzetti, assume l'incarico di assistente allenatore dell'Allianz Trieste, formazione militante nella prima serie professionistica maschile italiana di pallacanestro.\nIl 7 agosto dello stesso anno torna a giocare all'et\u00e0 di 41 anni e mezzo, dopo oltre un anno di inattivit\u00e0, firmando in SERIE C con la Cestistica Civitavecchia.\nDal 4 al 6 settembre 2020 partecipa alle Finali Nazionali Sand Basket (basket sulla sabbia) nuova disciplina sportiva nata in Italia e riconosciuta dall' AICS classificandosi terzo con la sua squadra. Diventa testimonial della disciplina ed entra di diritto nello staff nazionale del Sand Basket.\nNell'estate del 2021 firma, sempre in Serie C Gold Lazio, con la Pallacanestro Stella Azzurra Viterbo, societ\u00e0 nella quale riveste anche il ruolo di allenatore di alcune squadre giovanili.\nNazionale.\nCon la nazionale italiana di pallacanestro ha vinto il bronzo agli Europei del 2003, nonch\u00e9 l'oro ai Giochi del Mediterraneo disputatisi ad Almer\u00eda nel 2005."}
{"id": "335778", "revid": "33689", "url": "https://it.wikipedia.org/wiki?curid=335778", "title": "Ribosomio", "text": ""}
{"id": "335779", "revid": "3115", "url": "https://it.wikipedia.org/wiki?curid=335779", "title": "Civilt\u00e0 di Jiroft", "text": "La civilt\u00e0 di Jiroft si svilupp\u00f2 nel III millennio a.C. nell'Iran sud-orientale, nella regione di Kerman, nella zona che \u00e8 ora la provincia di Jiroft.\nLa scoperta.\nLa scoperta avvenne in modo fortuito, a seguito di un'alluvione del fiume Halil Roud, che port\u00f2 alla luce nel 2001 gli oggetti custoditi in un'antica tomba, tra cui alcuni vasi in clorite, a volte con incrostazioni di pietre dure. La popolazione locale si dedic\u00f2 quindi ad un sistematico saccheggio e gli oggetti furono immessi sul mercato antiquario. Nel febbraio dell'anno successivo le autorit\u00e0 iraniane intervennero con arresti e il sequestro di oltre duemila reperti, tra cui oggetti in lapislazzuli e in rame e vasi con raffigurazioni a rilievo, datati al III millennio a.C. Le ceramiche e i reperti non considerati di valore andarono dispersi durante il saccheggio, non consentendo di ricostruire i contesti.\nQuesta civilt\u00e0 era in precedenza sconosciuta, non essendo menzionata in alcun testo a noi noto (sebbene alcuni studiosi abbiano considerato la suggestiva ipotesi che possa essere identificata con il \"paese di Aratta\", dove secondo i miti sumerici era collocata una civilt\u00e0 rivale di quella di Uruk). I vasi in clorite con rilievi, raffiguranti animali, esseri fantastici e architetture, erano tuttavia gi\u00e0 conosciuti agli studiosi per il loro caratteristico stile, ma la loro datazione e la loro zona d'origine erano ancora oggetto di discussione.\nNel febbraio 2003 fu condotta dall'archeologo franco-iraniano Youssef Madjidzadeh una prima campagna di scavi nei siti vicini di Konar Sandal Sud e Nord, che appartenevano probabilmente ad un unico esteso centro urbano, al quale era riferibile la necropoli saccheggiata.\nStudi e analisi sono proseguiti negli anni successivi con un'attiva collaborazione internazionale.\nAmbito storico-geografico.\nGli studi archeologici hanno permesso di identificare numerosissimi siti pertinenti alla medesima civilt\u00e0, che sembra essersi sviluppata in un'area di circa 400 x 300\u00a0km, costituita da una ampia vallata semidesertica, circondata da alte montagne e aperta verso sud-ovest sullo stretto di Hormuz nel Golfo Persico.\nSi trovava sulla \"via dei lapislazzuli\", attraverso la quale il prezioso materiale raggiungeva l'antico Egitto a partire dall'attuale Afghanistan. Gli abitanti provenivano probabilmente dall'Asia centrale.\nL'agricoltura si basava probabilmente soprattutto sulla produzione di datteri e l'irrigazione era assicurata da una fitta rete di pozzi artesiani, senza dipendere dal fiume.\nNelle montagne, circa a 150\u00a0km a nord della citt\u00e0 sono state scoperte delle antiche miniere di rame, che dovevano rifornire gli artigiani che lavorarono il metallo di questa civilt\u00e0. Il sito da cui proveniva la clorite dei vasi, invece, non \u00e8 ancora stato identificato.\nLa conoscenza della scrittura e l'antichit\u00e0 della citt\u00e0 hanno secondo alcuni studiosi rimesso in discussione il primato della Mesopotamia come sede della prima civilt\u00e0 urbana, mentre altri ridimensionano la sua importanza. Sono in corso di approfondimento i legami di questa nuova civilt\u00e0 con quella sumera e con quella della valle dell'Indo.\nI vasi in pietra.\nI caratteristici vasi in clorite si erano diffusi dalla Siria (Mari) alla Mesopotamia (Nippur e Ur), all'Uzbekistan (Soch) e alla penisola arabica (isola di Tarut). Avevano incrostazioni in lapislazzuli provenienti dall'odierno Afghanistan o in corniola dall'India. Tuttavia alcuni di questi vasi non furono prodotti a Jiroft, ma con clorite cavata localmente: Jiroft doveva tuttavia esserne il maggiore centro di produzione e forse esistettero altrove artigiani locali che ne imitarono lo stile.\nMolti di essi erano stati fabbricati per l'uso funerario e non furono mai utilizzati come contenitori.\nAltri vasi erano in alabastro rosato o aranciato o in marmo bianco.\nLa citt\u00e0 di Konar Sandal.\nNella citt\u00e0 \u00e8 stata rinvenuta una grande piattaforma in mattoni crudi, che ricorda le ziggurat mesopotamiche, e quella che sembra essere una fortezza, circondata da uno spesso muro di cinta, che era articolata su almeno due piani, dotati di finestre.\nSono stati individuati anche resti di altri edifici pubblici, riconoscibili dalle maggiori misure dei mattoni crudi utilizzati nella costruzione\nNella citt\u00e0 erano anche presenti laboratori per la lavorazione delle pietre dure e della madreperla.\nUn importante ritrovamento riguarda un frammento di iscrizione nella scrittura elamita lineare, nota da esempi di Susa della fine del III millennio a.C.\nSulla base delle indagini geofisiche condotte durante le campagne successive sono state individuate almeno 10 fasi diverse. Dai reperti rinvenuti \u00e8 stato inoltre possibile stabilire che la necropoli era stata utilizzata gi\u00e0 a partire dal IV millennio a.C., epoca in cui il sito sembra avere stretti legami con la cultura di Tal-i Iblis (scoperta da Joseph R.Caldwell), e si era sovrapposto ad un abitato del VI millennio a.C.\nTra i reperti delle ultime campagne di scavo si segnala una statua in bronzo raffigurante una testa di capra, datata al III millennio."}
{"id": "335781", "revid": "21371", "url": "https://it.wikipedia.org/wiki?curid=335781", "title": "Jiroft", "text": ""}
{"id": "335784", "revid": "1080650", "url": "https://it.wikipedia.org/wiki?curid=335784", "title": "Muscarina", "text": "La muscarina \u00e8 un alcaloide contenuto nell'Amanita muscaria e in alcune altre specie di funghi velenosi (in particolare specie appartenenti ai generi \"Inocybe\" e \"Clitocybe\").\nCaratteristiche.\nLa muscarina \u00e8 termostabile, incolore, inodore, insapore ed \u00e8 solubile in acqua e in alcool in qualsiasi percentuale. Fu isolata per la prima volta dall\"'Amanita muscaria\" nel 1869.\nLa tossicit\u00e0 della muscarina \u00e8 dovuta alla sua azione sulla branca parasimpatica del sistema nervoso autonomo, dove esercita effetti simili a quelli dell'acetilcolina. Infatti \u00e8 definita agonista dei recettori colinergici, cio\u00e8 si lega a questi recettori attivandoli come il ligando naturale. In particolare agisce selettivamente su alcuni di questi recettori. Insieme con la nicotina, la muscarina ha permesso di dividere i recettori colinergici in due grandi classi: i recettori nicotinici e i recettori muscarinici, a seconda se legano la nicotina o la muscarina.\nSe ingerita o fumata provoca dispnea da broncocostrizione, abbassamento della temperatura corporea, stato confusionale, effetto inotropo e cronotropo negativo, convulsioni, coma, morte.\nSi deve prestare particolare attenzione al genere \"Inocybe\" che, in alcune sue specie, presenta un tasso di muscarina nettamente pi\u00f9 alto rispetto al genere \"Amanita\". Particolarmente ricche di muscarina si sono rivelate alcune specie di piccola taglia del genere \"Clitocybe\".\nAntidoto.\nIn caso di avvelenamento da muscarina l'antidoto specifico \u00e8 l'atropina (atropina solfato da 0,5 a 1\u00a0mg i.v., da ripetere ogni 15 minuti secondo il quadro clinico)."}
{"id": "335791", "revid": "547992", "url": "https://it.wikipedia.org/wiki?curid=335791", "title": "Magda Gomes", "text": "Biografia.\nVive un'adolescenza non troppo agiata in Brasile, dove per mantenersi agli studi inizia a lavorare come modella.\nNel 2002 Magda Gomes posa nuda per il suo primo calendario per Campari, ingaggio ripetutosi l'anno dopo.\nLa sua prima esperienza televisiva \u00e8 stata la partecipazione, dal 2004 al 2006, a \"Markette\" come valletta, condotto da Piero Chiambretti su LA7.\nNel 2006 ottiene pi\u00f9 popolarit\u00e0 come showgirl nel programma \"Guida al campionato\", condotto da Mino Taveri, su Italia 1, dove rimane fino al 2009. Posa inoltre nuda per il calendario del magazine \"For Men Magazine\" per l'anno 2006.\nSempre su Italia 1, nel 2007 \u00e8 guest star in una puntata della quarta stagione della sit-com \"Camera Caf\u00e9\" e della prima puntata della sit-show \"Buona la prima!\".\nIl 3 aprile del 2009 affianca Luca Bizzarri e Paolo Kessisoglu nella conduzione di una puntata del programma \"Le Iene\" in qualit\u00e0 di sostituta di Ilary Blasi, assente una puntata a causa della febbre alta.\nNel 2011 partecipa come concorrente all'ottava edizione del reality show \"L'isola dei famosi\", dove viene eliminata nel corso della sesta puntata con il 46% dei voti.\nRitiratasi subito dopo dal mondo dello spettacolo nel 2012, si \u00e8 trasferita a Miami, dove si \u00e8 dedicata all'arte ed \u00e8 diventata stilista della linea di costumi da bagno \"Magda Gomes Beachwear\"."}
{"id": "335800", "revid": "37401", "url": "https://it.wikipedia.org/wiki?curid=335800", "title": "Elam", "text": "Elam \u00e8 il nome convenzionale con cui si fa riferimento a una civilt\u00e0 sviluppatasi dal III al I millennio a.C. nell'area corrispondente all'attuale Iran occidentale, nelle regioni del Khuzistan e del Fars. I due centri di riferimento furono Susa, nell'estensione sud-orientale del bassopiano mesopotamico, e Anshan, identificato con il sito di Tall-i Malyan, nella piana di Marvdasht (a nord-est di Shiraz), la stessa in cui pi\u00f9 tardi fu costruita Persepoli.\nEtimologia.\nIl nome, correntemente usato negli studi sul Vicino Oriente antico, deriva dalla tradizione biblica, secondo la quale deriverebbe a sua volta da Elam (\u05e2\u05b5\u05d9\u05dc\u05b8\u05dd in ebraico), figlio maggiore di Sem e nipote di No\u00e8, come attesterebbe \"Genesi\", . Il dettato biblico d\u00e0 dunque a intendere che Elam avrebbe generato la sua discendenza in queste terre. Presumibilmente, per\u00f2, l'origine della popolazione elamita non era semitica. Gli Elamiti chiamavano la propria terra Haltamti, che corrispondeva a \"ELAM\" in lingua sumera, mentre in lingua accadica il nome era \"Elam\u00fb\" (\"abitante di Susa\"; al femminile \"Elam\u012btu\"). I geografi greci la conoscevano con il nome di Susiana, dal nome del grande centro elamita e poi achemenide, Susa.\nStoria.\nInsieme all'alluvio mesopotamico, la Susiana fu uno dei grandi centri della prima urbanizzazione: i suoi inizi sono documentati archeologicamente almeno dalla fine del IV millennio a.C. La storia dell'Elam fu condizionata dalla vicinanza con le civilt\u00e0 mesopotamiche (che influenzeranno in modo significativo la religiosit\u00e0 elamica): l'Elam rappresenter\u00e0 per millenni una fascia di mediazione e compromesso tra le tradizioni dell'altopiano iranico e quelle dell'alluvio mesopotamico. La ricostruzione della storia dell'Elam rimane piuttosto frammentaria, anche perch\u00e9 si basa principalmente su fonti esterne mesopotamiche.\nLa fase protostorica.\nNel periodo della rivoluzione neolitica, nel territorio del Khuzistan si svilupparono alcune culture locali. Tra queste, quella di Bus Mordeh (7500-6500), seguita da quella di Ali Kosh (6500-6000). Nel neolitico pieno, in Khuzistan si registrano le culture denominate Muhammad Giaffar, Susiana A, Tepe Sabz, Khazineh, Susiana B.\nSuccessivamente, la Susiana viene coinvolta nell'espansione colonizzatrice che fa capo alla citt\u00e0 di Uruk (periodo di Uruk). Segue un periodo detto \"proto-elamico\" (3100-2700 a.C.), corrispondente al Bronzo Antico I. La cultura proto-elamica \u00e8 caratterizzata dall'utilizzo di una scrittura che, come quella di Gemdet Nasr, \u00e8 uno sviluppo di quella di Uruk IV: le peculiarit\u00e0 e i caratteri originali di questa scrittura proto-elamica sono determinati dal fatto che essa non registra la lingua sumerica (come per le tavolette di Gemdet Nasr), ma una lingua diversa, l'elamico. Di contro all'omogeneit\u00e0 sovraregionale del periodo di Uruk, nel periodo proto-elamico anche la produzione glittica e ceramica \u00e8 segnata da caratteri locali, dietro cui va ravvisata una tipologia etno-politica indipendente da quella dell'alluvio mesopotamico.\nLa cultura proto-elamica si estende oltre la Susiana e anzi \u00e8 possibile che il centro politico in questa fase vada rintracciato pi\u00f9 a est: in questa fase, infatti, il sito di Tall-i Malyan (Anshan, nella Parside) raggiunge un'estensione di 50 ettari, mentre i livelli 16-13 dell'acropoli di Susa coeva sono dieci volte pi\u00f9 piccoli. \u00c8 possibile che gi\u00e0 in questa fase si sia sviluppato il sistema federato dei cantoni iranici: l'altopiano iranico vede, infatti, la presenza di contesti agricoli vallivi isolati, la cui strutturazione pi\u00f9 normale \u00e8 appunto quella in federazione, con un margine di reciproca indipendenza (questa struttura sar\u00e0 quella tradizionale in epoca storica). Il cantone di Susa sar\u00e0 comunque sempre contraddistinto da un forte rapporto con le culture mesopotamiche e Susa diverr\u00e0 il centro politico elamico tutte le volte in cui il baricentro della politica elamica si sposter\u00e0 verso la Mesopotamia (sia in termini di pacifico commercio sia, soprattutto, in termini di confronto bellicoso).\nLe vie commerciali aperte nel periodo di Uruk verranno ulteriormente sviluppate dal centro politico di Malyan. Tavolette redatte in proto-elamico sono state rintracciate a Susa, a Malyan, ma anche pi\u00f9 a nord (Siyalk IV 2) e a est (Tepe Yahya e Shahr-i Sokhta, nel bacino del fiume Helmand). Le pietre dure (clorite e steatite, lavorate o meno) vengono commerciate in tutto l'altopiano iranico, in Mesopotamia e intorno al Golfo Persico. Nella stessa fase, la ceramica del tipo di Gemdet Nasr viene scambiata dai mesopotamici con il rame di Magan (odierno Oman, nell'estremit\u00e0 sud-orientale della penisola arabica): questi scambi determinano lo svilupparsi in loco di strutture politiche pi\u00f9 evolute, pur permanendo fondamentalmente una cultura di villaggio. Si delinea cos\u00ec una linea commerciale che va dall'Elam e la Mesopotamia e giunge alle future civilt\u00e0 della valle dell'Indo (Harappa e Mohenjo-Daro), che i Sumeri indicheranno con il nome di \"Melukhkha\".\nLa fase storica.\nDatazione.\nA questa fase protostorica, segue la prima dinastia elamica, quella di Awan. La cronologia della civilt\u00e0 elamica pu\u00f2 a questo punto dividersi in diversi periodi di particolare evidenza archeologica:\nIl rapporto con Sumer.\nNel III millennio a.C. l'Elam era diviso in vari centri cantonali, i pi\u00f9 importanti dei quali erano i centri di Awan (mai localizzato con esattezza) e di Markhashi, fra loro alleati. Alla met\u00e0 del III millennio a.C. risalgono alcuni scontri documentati epigraficamente tra i principi elamici di questi due centri e i sovrani sumerici.\nAl re di Adab Lugalannemundu la tradizione attribuisce la creazione di un impero che copriva tutto l'arco montano che va dall'Elam alla Siria (quindi Markhashi, Gutium, Subartu, Martu, Sutium), ma si tratta di un'iscrizione paleo-babilonese, quindi molto tarda e comunque afflitta da seri problemi di attendibilit\u00e0 (si sarebbe trattato della pi\u00f9 antica struttura statale a vocazione universalistica). \u00c8 comunque possibile che l'attribuzione a Lugalannemundu di questa impresa si basi su una qualche concreta realizzazione.\nLa dinastia di Awan e il rapporto con Akkad.\nLa Susiana, poi, entra nell'orbita d'azione dell'impero accadico, in particolare delle ultime iniziative di Sargon di Akkad (2335-2279 a.C.), il quale affront\u00f2 vittoriosamente l'Elam condotto dalla dinastia di Awan e Barakhshi, pur non assoggettandoli direttamente. Anche Rimush di Akkad ebbe a che fare con l'Elam: la rivolta delle citt\u00e0 sumeriche cui dovette fare fronte pu\u00f2 essere stata sobillata da agenti elamici; successivamente, Rimush attacca una coalizione proveniente dall'altopiano (composta da Elam, Barakhshi e Zakhara), dichiarando che Enlil gli ha dato \"tutte le montagne\". L'altro figlio di Sargon, Manishtushu, terzo re di Akkad, sembra si sia spinto persino oltre l'Elam, asserendo di aver raggiunto la \"montagna della pietra nera\" (Anshan e Shirikhum). Quanto a Naram-Sin, in iscrizioni afferma di aver conquistato l'Elam \"fino a Barakhshi\" (quindi, a quanto sembra, non tutta la federazione). La dinastia di Awan sembra a questo punto dipendere da Akkad (\u00e8 di questo periodo un trattato, una cui copia \u00e8 stata scoperta a Susa, tra Naram-Sin e il re dell'Elam) e scompare poco dopo. Susa diventa un governatorato accadico e il paese viene \"accadizzato\". Poi, con Shar-kali-sharri, sembra che l'Elam ritorni a contrattaccare, ma l'impero accadico \u00e8 prossimo alla scomparsa.\nIl rapporto tra Akkad e Elam \u00e8 difficile da interpretare e spesso contraddittorio: a sentire le fonti accadiche, l'Elam sarebbe stato rintuzzato a pi\u00f9 riprese, ma ancora il re Puzur-In-Shushinak (contemporaneo di Shar-kali-sharri), ultimo re della dinastia di Awan, appare molto potente, n\u00e9 la titolatura dei suoi predecessori fa pensare ad un atteggiamento remissivo. Con l'entrata in crisi della dinastia di Awan, entrano in crisi anche altri centri collegati al commercio di pietre dure operato dall'Elam, come Shahr-i Sokhta (Aratta?). I Gutei, peraltro, che la tradizione indica come causa del tramonto dell'impero accadico, attaccarono anche l'Elam: le conseguenze per l'Elam furono anche pi\u00f9 gravi, perch\u00e9, a differenza che in Mesopotamia, si determin\u00f2 un declino demografico.\nLa dinastia di Simash e il rapporto con Ur III.\nLa dinastia di Simash vede, tra il XXI e il XX secolo a.C., i seguenti re elamici al potere:\nIl tramonto dell'impero accadico e l'ascesa dei Gutei determina una ripresa delle citt\u00e0 sumeriche (\u00e8 la cosiddetta \"rinascita sumerica\", particolarmente vistosa con la terza dinastia di Ur). La Lista reale sumerica per questa fase sottolinea il ruolo della \"quarta dinastia di Uruk\", ma la documentazione archeologica ed epigrafica \u00e8 particolarmente significativa per il re sumerico Gudea (successore di Ur-Baba e predecessore di Ur-Ningirsu per la dinastia di Lagash). La posizione di Lagash determina un confronto tra Gudea e l'Elam, e abbiamo notizia del fatto che Gudea si \u00e8 effettivamente scontrato sia con l'Elam sia con Anshan.\nIl re sumerico Shulgi (2094-2047) riusc\u00ec a conquistare la Susiana e questa rimarr\u00e0 una provincia dell'impero di Ur III (terza dinastia di Ur), con un \"ensi\" indicato dal re, fino all'ultimo re della dinastia, cio\u00e8 Ibbi-Sin. Il resto dell'Elam rimane invece indipendente. Come gi\u00e0 in passato, il rapporto tra Sumer e l'Elam \u00e8 alterno e contraddittorio: tra i re di Ur III e i dinasti elamici intercorrono matrimoni (le figlie di Ur vengono mandate in sposa in Elam), rapporti commerciali, spedizioni militari, che comunque non conducono mai ad una reale sottomissione da parte dell'Elam. Il definirsi di una dinastia di Simash \u00e8 da mettere in diretto rapporto con il coagulo rappresentato da Ur III, rispetto al quale la dinastia elamica vuole essere baluardo difensivo. Continuano i contatti tra Sumer e Barakhshi, gi\u00e0 in vita durante l'et\u00e0 accadica, ma in questo frangente la mediazione elamica \u00e8 maggiormente significativa, forse in ragione del respiro meno vasto dell'azione di Ur III rispetto ad Akkad. Si registrano anche dei matrimoni interdinastici tra Ur e Barakhshi, ma i rapporti sembrano sussistere pi\u00f9 per iniziativa di Barakhshi che di Ur.\nIl regno di Ibbi-Sin dura venticinque anni. Gi\u00e0 nel suo settimo anno, il regno sembra essersi contratto alla sola capitale, avendo perduto innanzitutto le citt\u00e0 dell'est (Eshnunna, Susa, Lagash, Umma, Nippur), che via via smettono di usare datazioni riferite a Ibbi-Sin e alla dipendenza dalla capitale. Anche facendo riferimento alla documentazione testuale, sembra che i fattori di crisi della terza dinastia di Ur consistano in un periodo di dura carestia e, soprattutto, nell'implacabile avanzare dei Martu (Amorrei), una popolazione nomade di pastori di lingua semitica, verso il paese di Akkad (che i figli di Shulgi avevano protetto, proprio contro l'avanzare amorreo, con l'edificazione di un imponente muro, posto poco a nord della citt\u00e0 di Akkad). Nello stesso periodo, anche Gutei e Sua (una popolazione originaria dei monti Zagros, che Shu-Sin, 2037-2029 a.C., dichiara in iscrizioni reali di aver sconfitto) calano dai monti Zagros e irrompono sulle citt\u00e0 di Adab e di Kish. Esistono copie paleo-babilonesi di alcune lettere reali che forniscono un quadro del drammatico frangente: Ibbi-Sin si affida all'opera di un suo funzionario, Ishbi-Erra, originario di Mari, per curare l'approvvigionamento di Ur: giunto al nord, Ishbi-Erra denuncia l'impossibilit\u00e0 del progetto, proprio a motivo dell'invasione amorrea, e chiede anzi al re di poter agire con una certa autonomia per la difesa delle citt\u00e0 di Nippur e Isin. Ishbi-Erra finisce per staccarsi da Ibbi-Sin, il quale continua a regnare fino ad un attacco dell'Elam che accerchia Ur: la citt\u00e0, stretta in un prolungato assedio, \u00e8 costretta a capitolare per fame; Ibbi-Sin viene catturato e condotto a Susa, mentre a Ur si installa una guarnigione elamica; il successo elamico su Ur desta grande sconcerto tra le citt\u00e0 sumeriche e il \"presagio di Ibbi-Sin\" rester\u00e0 sinonimo di presagio di sconfitta e distruzione (\"l'Elam ridusse la citt\u00e0 di Ur in rovine\") ed \u00e8 anzi sopravvissuto un lungo testo, il \"Lamento per la distruzione di Ur\", che contiene la profezia della sua ricostruzione e che fu probabilmente composto proprio dopo l'inizio della ricostruzione (successivamente, Ishbi-Erra riesce infatti a riconquistare Ur).\nIshbi-Erra risulta poi anche fondatore della dinastia di Isin e continuer\u00e0 ad operare per contenere l'Elam a est e i Martu a ovest, riuscendo in qualche modo a ripristinare parte dell'eredit\u00e0 imperiale di Ur III.\nL'epoca dei \"sukkal-makh\".\nAlla dinastia di Simash segue in Elam una dinastia di \"sukkal-makh\" (o \"sukkal-ma\u1e2b\"). L'epoca dei \"sukkal-makh\" \u00e8 una fase di rinnovata attrazione elamica verso l'orbita mesopotamica. Susa \u00e8 il centro politico dell'organismo elamico per questa fase: la lingua accadica \u00e8 usata correntemente in Elam, non solo per i rapporti diplomatici con gli Stati mesopotamici, ma anche per l'amministrazione interna.\nI fondatori della nuova dinastia (Epartidi e Shilkhakha) adottarono la nuova titolatura \"re di Anshan e Susa\" e furono loro a spostare la capitale a Susa, a testimonianza dell'interesse elamico per la Mesopotamia amorrea.\nNel XVI secolo a.C., l'Elam e tutto il Vicino Oriente entrano in una fase di penuria documentale.\nIl regno medio-elamico.\nL'apice della civilt\u00e0 elamita fu raggiunto intorno al XII secolo a.C., con i re Shutruk-Nakhunte I e Shilkhak-In-Shushinak; nel 1155 a.C. gli Elamiti riuscirono a conquistare Babilonia, ponendo fine al dominio cassita. Tuttavia, pochi decenni pi\u00f9 tardi il regno fu conquistato ad opera di Nabucodonosor I, re di Babilonia che govern\u00f2 l'Elam all'incirca dal 1127 al 1103 a.C., dopo aver sconfitto inaspettatamente Khutelutush-In-Shushinak. L'Elam piomb\u00f2 a questo punto nell'oblio della storia per pi\u00f9 di tre secoli.\nIl regno neo-elamico.\nLiberatosi dai babilonesi, l'Elam si ricostitu\u00ec in regno (il cosiddetto regno neo-elamico, il cui sovrano portava il titolo di \"re di Elam\") intorno all'VIII secolo a.C., per essere poi conquistato per la terza e ultima volta dall'ultimo re degli Assiri, Assurbanipal, che nel 640 a.C. saccheggi\u00f2 e incendi\u00f2 Susa, capitale del regno elamita.\nI Persiani e l'eredit\u00e0 elamica.\nDopo la conquista da parte di Ciro il Grande la cultura elamica non scomparve completamente. Infatti l'Impero achemenide mostr\u00f2 rispetto per questa civilt\u00e0, di cui si proponeva in parte come erede. I simboli pi\u00f9 evidenti di questa successione fra stati sono due: innanzitutto la capitale invernale dell'Impero Persiano era proprio Susa e non una citt\u00e0 persiana; in secondo luogo fra le tre lingue in cui erano scritte le iscrizioni reali persiane accanto all'accadico ed all'antico persiano c'era l'elamico, che aveva perci\u00f2 il rango di lingua ufficiale.\nElimaide.\nFra il 147 a.C. ed il 224, in quello che era stato il territorio dell'Elam, fior\u00ec il regno di Elimaide, non pi\u00f9 di lingua elamitica, che rimase quasi sempre vassallo dell'Impero partico.\nArte.\nGli elementi pi\u00f9 originali dell'arte elamita sono rintracciabili nella fase protostorica (IV millennio), quando i pittori e gli artigiani locali anticiparono alcuni tratti caratteristici dell'estetica persiana.\nNel III millennio comparvero la lavorazione del bronzo, l'arte funeraria regale, la ceramica policroma e le statuette stilizzate. I sigilli in pietra furono incisi per raffigurare demoni animali ed i rilievi dimostrarono un'influenza sumera.\nNel II millennio l'arte elamita si distinse sia per un gusto geometrizzante, sia per l'uso delle paste di maiolica e del bitume, usato per i vasi e per la malta delle costruzioni. A questo periodo risalgono grandi sculture in terracotta raffiguranti animali e idoli femminili.\nL'architettura in cotto si manifest\u00f2 soprattutto attraverso costruzioni di maestosi palazzi, templi e ziqqurat a pi\u00f9 piani. La maestria e l'originalit\u00e0 elamita si espresse nelle decorazioni e nella lavorazione delle mattonelle smaltate.\nNel I millennio prosegu\u00ec la produzione di rilievi in cotto e di piastrelle figurate, raffiguranti in massima parte grifoni."}
{"id": "335802", "revid": "22356", "url": "https://it.wikipedia.org/wiki?curid=335802", "title": "Triceratope", "text": ""}
{"id": "335803", "revid": "1504506", "url": "https://it.wikipedia.org/wiki?curid=335803", "title": "Mannei", "text": "I Mannei (accadico: Mannai, possibilmente erano i biblici Minni, \u05de\u05e0\u05bc\u05d9) erano un antico popolo di origine sconosciuta che visse in un'area (di solito allora chiamata Mannea) corrispondente all'attuale Iran nord-occidentale, tra il X e il VII secolo a.C.\nA quel tempo essi avevano per confinanti gli imperi di Assiria e Urartu, insieme ad altri piccoli \"stati cuscinetto\" compresi fra i due, come Musasir e Zikirta.\nLocalizzazione.\nLa loro patria originaria era situata a est e a sud del Lago di Urmia, grosso modo incentrata intorno all'attuale Mahabad, nelle provincie dell'Azarbaijan occidentale e Azarbaijan orientale dell'Iran..\nGli scavi archeologici iniziati nel 1956 riuscirono a scoprire la citt\u00e0 fortificata di Hasanlu, ipotizzata come un potenziale sito manneo. Pi\u00f9 recentemente, il sito di Qalaichi (possibilmente l'antica Izirtu/Zirta) \u00e8 stata collegata ai mannei in base a una stele in esso trovata con questo toponimo.\nDopo aver subito diverse sconfitte per mano sia degli sciti che degli assiri, i resti della popolazione mannea vennero assorbiti nel 616 a.C. da quella iranica dei medi in Iran nord occidentale attuali province di Azerbaijan est e ovest,\nEtnicit\u00e0.\nSecondo l'Enciclopedia Iranica:\nStoria.\nIl regno Manneo inizi\u00f2 a fiorire intorno all'850 a.C., e la sua capitale era una citt\u00e0 fortificata, Izirtu (Zirta).\nNel decennio dell'820 a.C. essi si espansero sino a diventare il primo grande stato occupante la regione, successivamente seguiti dai medi e dai parsu (persiani). In quel periodo era presente una potente aristocrazia, che talvolta limitava il potere del re.\nGi\u00e0 dall'800 a.C., la regione venne ad essere rivendicata dall'Assiria e da Urartu, che costru\u00ec molte fortezze nel territorio della Mannea. Durante il conflitto aperto fra i due contendenti, verso il 750-730 a.C. ca., i mannei colsero l'opportunit\u00e0 di allargare i loro possedimenti, pervenendo al culmine del loro potere durante il regno di Iranzu (725-720 a.C. ca.).\nNel 716 a.C., Sargon II di Assiria mosse contro la Mannea, dove il regnante Aza, figlio di Iranzu, era stato deposto da Ullusunu con l'aiuto degli urartiani. Sargon prese Izirtu, sistemando le sue truppe nel Parsuash (patria originaria della trib\u00f9 persiana, nei pressi del lago di Urmia) e Kar-Nergal (Kishesim). Gli assiri quindi utilizzaromo la regione come pascolo, ed area per l'ammaestramento e commercio di cavalli.\nSecondo fonti assire, in questo periodo, i cimmeri (\"gimirru\"), si spostarono dalla loro patria originaria, \"Gamir\" o \"Uishdish\", situata \"in mezzo ai mannai\". I cimmeri appaiono per la prima volta negli annali nel 714 a.C., quando sembra che aiutarono gli assiri a sconfiggere Urartu; Urartu scelse di sottomettersi ed allearsi agli assiri, per poi insieme sconfiggere i cimmeri, tenendoli cos\u00ec lontani dalla mezzaluna fertile.\nAd ogni modo, i cimmeri si ribellarono ancora contro Sargon intorno nel 705 a.C., l'anno in cui cadde in battaglia contro di essi, e nel 679 a.C. emigrarono a oriente e a occidente dalla Mannea.\nI mannei vengono anche ricordati per la ribellione contro Esarhaddon di Assiria nel 676 a.C., quando essi interruppero il commercio di cavalli tra Assiria e Parsuash.\nIl re Ahsheri, regnante fino al decennio del 650 a.C., continu\u00f2 ad allargare il territorio di Mannea. Tuttavia, la Mannea sub\u00ec sia una schiacciante sconfitta per mano degli assiri intorno al 660 a.C. che le conseguenze di una rivolta, che continu\u00f2 fino alla morte di Ahsheri. Ancora nel VII secolo a.C., la Mannea venne ad essere sconfitta dagli sciti, che avanzavano e che avevano gi\u00e0 invaso Urartu, successivamente distruggendola nel 585 a.C. Questa sconfitta contribu\u00ec ad un'ulteriore disgregazione del regno manneo.\nIl successore di Ahsheri, Ualli, prese il posto degli assiri contro il medi (\"Madai\"), in questo momento ancora stanziati a est, lungo la riva sud-occidentale del Mar Caspio. Tuttavia, nei decenni successivi del conflitto, sembra che i medi alla fine riuscirono a guadagnare terreno, conquistando il rimanente della Mannea nel 616 a.C., e assorbendone la popolazione.\nEconomia, societ\u00e0 e cultura.\nI Mannei erano un popolo stanziale, che praticava l'irrigazione e l'allevamento di bestiame e di cavalli. I poteri del re erano limitati dall'aristocrazia, la classe dominante. L'arte mannea raggiunse la sua massima espressione nell'oreficeria."}
{"id": "335806", "revid": "287204", "url": "https://it.wikipedia.org/wiki?curid=335806", "title": "Opinioni di un clown", "text": "Opinioni di un clown (ted. \"Ansichten eines Clowns\") \u00e8 un romanzo scritto nel 1963 dallo scrittore tedesco Heinrich B\u00f6ll.\nProrompente critica all'ipocrisia borghese legata alla ricostruzione post-bellica (vi sono dei velati riferimenti al piano Marshall e alle sue relative conseguenze politiche), alla negazione acritica del passato e ad un senso di vergogna e di estemporanea nuova appartenenza di \"rinascita\", il romanzo \u00e8 un capolavoro formale assoluto. Ambientata nel periodo della ricostruzione industriale tedesca successiva al secondo conflitto mondiale, l'opera fu tradotta in italiano da Amina Pandolfi e pubblicata per la prima volta da Mondadori nel 1965.\nTrama.\nLa vicenda si svolge tutta in un arco temporale di circa tre ore nell'anno 1962. Hans Schnier \u00e8 un giovane clown che vive a Bonn, citt\u00e0 dove si svolge l'azione descritta nel romanzo. Dopo l'ennesima rappresentazione fallimentare, rientrato nel suo alloggio, Hans si lascia andare a una lunga commiserazione su se stesso e su ci\u00f2 che pi\u00f9 lo tormenta: l'abbandono da parte della donna con cui viveva, Maria. L'unione di Hans con Maria, fervente cattolica, era stata sempre osteggiata dagli esponenti dei comitati cattolici locali. La coppia, oggetto di pressioni sempre maggiori, si era lasciata andare ad alterchi via via pi\u00f9 accesi fino alla definitiva separazione. Alla fine, Maria aveva deciso di sposare il cattolico Z\u00fcpfner, desiderosa di una relazione stabile e \u201cborghese\u201d.\nA Hans, rimasto solo, non rimane che rifugiarsi nella malinconia di un amore ormai irrimediabilmente perduto e riguardare il suo passato, anche se da sotto la sua maschera di clown \u00e8 l'unico a leggere la propria vita senza il filtro dell'ipocrisia nella quale \u00e8 cresciuto. Hans e Maria non hanno mai regolarizzato la propria unione, soprattutto a causa del rifiuto dell'uomo di firmare una carta con cui garantisse che eventuali figli sarebbero stati allevati nella religione cattolica. Maria ha seguito Hans nei viaggi di lavoro per cinque anni; in una di queste citt\u00e0, scoperto che era in corso una conferenza cattolica presso l'hotel in cui sono scesi, vi si \u00e8 recata per \u201crespirare aria cattolica\u201d; rientrato tardi, Hans si \u00e8 addormentato da solo e ha scoperto, il mattino seguente, che la donna se ne era andata per sempre.\nSuonano il campanello di casa: \u00e8 suo padre che viene a fargli visita dopo tre anni che non si vedono. L'uomo \u00e8 un milionario. Hans Schnier non ha mai smesso di rimproverare a lui e alla madre, che non abbiano fermato la sorella Henriette quando si \u00e8 arruolata nella difesa antiaerea Flak, negli ultimi tempi di guerra, finendo con il rimanere uccisa. Sono gi\u00e0 passati 17 anni da allora. Il terzo fratello, Leo, si \u00e8 di recente convertito al cattolicesimo, con un certo dolore dei genitori, e si \u00e8 chiuso a studiare teologia in un convento. Il padre, toccato dalle cattive recensioni di stampa, \u00e8 venuto a offrire un piccolo sussidio mensile, a patto che Hans si metta a studiare seriamente recitazione. Il giovane gli rimprovera di non aver mai beneficiato della ricchezza della famiglia, anzi la spilorceria della madre era tale che della propria infanzia si ricorda solo la fame continua. \u00c8 questo disaccordo che l'ha spinto all'et\u00e0 di 21 anni a abbandonare gli studi e iniziare la carriera di attore comico.\nIl padre se ne va senza dargli nulla di concreto. Hans telefona a una serie di conoscenti per chiedere prestiti, con il solo risultato di venire a sapere che Maria \u00e8 in viaggio di nozze a Roma. Si deprime ancora di pi\u00f9, non riesce a sopportare l'idea della sua donna insieme a Z\u00fcpfner. Finalmente il fratello Leo gli telefona e promette di portargli l'indomani tutto ci\u00f2 di cui dispone, una somma irrisoria; ma durante la conversazione Hans si rende conto che Leo ha parlato con Maria e il suo detestabile marito, e per reazione rifiuta il suo aiuto. Senza un marco, senza la prospettiva di soccorso immediato, Hans Schnier prende la chitarra e si reca alla stazione ferroviaria, dove aspetter\u00e0 il ritorno di Maria dal viaggio di nozze. Mentre canta accompagnandosi con lo strumento, i passanti gettano monetine nel cappello.\nIl quadro sociale e politico.\nNel libro di B\u00f6ll nessun personaggio ha qualit\u00e0 veramente positive: neppure lo stesso protagonista Hans, che ha la sua parte di responsabilit\u00e0 nella separazione con Maria. Questo evita al lettore il rischio di identificazione con qualsivoglia carattere per guardare il quadro generale in cui la vicenda si svolge.\nLa Germania post-nazista affront\u00f2 un lungo periodo di miseria economica e sociale, prima di avviare il processo ricostruttivo. L'analisi di B\u00f6ll affronta il versante borghese di questa rinascita: il lungo lamento del clown \u00e8 l'occasione per l'autore di descrivere le convenzioni di quella borghesia conservatrice dapprima favorevole o, comunque, non ostile al nazismo e, una volta tornata la Germania alla democrazia, pronta a riproporre nel nuovo quadro sociale i suoi riti e i suoi pregiudizi."}
{"id": "335807", "revid": "20090", "url": "https://it.wikipedia.org/wiki?curid=335807", "title": "Medaglia d'Oro al Valor Militare", "text": ""}
{"id": "335812", "revid": "1005847", "url": "https://it.wikipedia.org/wiki?curid=335812", "title": "Achille Lauro (nave)", "text": "L'Achille Lauro fu un transatlantico, varato come Willem Ruys e successivamente intitolato all'armatore Lauro quando questi la compr\u00f2 negli anni sessanta per trasformarla in nave da crociera. Nota per il dirottamento avvenuto nel 1985, naufrag\u00f2 nel 1994 per un incendio al largo della costa somala, adagiandosi su un fondale di 5.000 metri alle coordinate 7\u00b014,1' Nord 51\u00b019,8' Est.\nLe origini.\nOrdinata come \"Willem Ruys\", il suo scafo fu impostato nel 1938 dai cantieri navali Damen Schelde Naval Shipbuilding di Flessinga (Paesi Bassi) per conto della Koninklijke Rotterdamsche Lloyd (KRL). La costruzione fu ritardata dalla seconda guerra mondiale e da due bombardamenti e la nave non fu varata fino al luglio 1946. La \"Willem Ruys\" fu completata alla fine del 1947 e comp\u00ec il suo viaggio inaugurale il 2 dicembre 1947. Era dotata di un impianto di desalinizzazione per ricavare acqua potabile dall'acqua di mare. Fino al 1963 rimase in servizio sulla linea Europa-Australia. Successivamente fu usata per crociere nel Mediterraneo.\nNel 1964, fu venduta alla Flotta Lauro e ribattezzata \"Achille Lauro\". Ricostruita estensivamente e modernizzata nei Cantieri Navali Riuniti di Palermo, rientr\u00f2 in servizio nel 1966 come nave da crociera. Nell'aprile 1975, mentre si trovava nello stretto dei Dardanelli, entr\u00f2 in collisione con una nave trasporto bestiame, la \"Yousset,\" che affond\u00f2. Nel 1987, successivamente al fallimento avvenuto nel 1982 della Flotta Lauro, pass\u00f2 alla Starlauro di Eugenio Buontempo e Salvatore Pianura e quindi, nel 1991, alla Mediterranean Shipping Company di Gianluigi Aponte.\nPer quattro volte (1965, 1972, 1981 e 1994) l'imbarcazione fu colpita da incendi, l'ultimo dei quali, scoppiato il 30 novembre 1994, ne caus\u00f2 l'affondamento il 2 dicembre, tre giorni dopo.\nIl dirottamento.\nIl 7 ottobre 1985, mentre compiva una crociera nel Mediterraneo, al largo delle coste egiziane, fu dirottata da un commando del Fronte per la Liberazione della Palestina (FLP). A bordo erano presenti 201 passeggeri e 344 uomini dell'equipaggio.\nDopo frenetiche trattative diplomatiche, si giunse in un primo momento a una felice conclusione della vicenda, grazie all'intercessione dell'Egitto, dell'OLP di Arafat (che in quel periodo aveva trasferito il quartier generale dal Libano a Tunisi a causa dell'invasione israeliana del Libano) e dello stesso Abu Abbas (uno dei due negoziatori, proposti da Arafat, insieme a Hani el-Hassan, un consigliere dello stesso Arafat), che convinse i terroristi alla resa in cambio della promessa dell'immunit\u00e0.\nDue giorni dopo si scopr\u00ec tuttavia che a bordo era stato ucciso un cittadino statunitense, Leon Klinghoffer, ebreo e paraplegico: l'episodio provoc\u00f2 la reazione degli Stati Uniti.\nDopo aver lasciato Alessandria d'Egitto e aver effettuato uno scalo in Grecia, l\"'Achille Lauro\" si diresse verso Napoli, quando la CIA pass\u00f2 un'informazione, forse proveniente dai servizi egiziani, relativa alla possibile presenza di esplosivo su alcune casse caricate ad Alessandria. Pur non potendo verificare la veridicit\u00e0 dell'informazione il SISMI, in accordo con il comandante della nave Gerardo De Rosa, decise per precauzione di far gettare in mare alcune casse di cui non era stato possibile controllare il contenuto.\nNel 1990 il dirottamento fu raccontato in un film per la televisione, \"L'Achille Lauro - Viaggio nel terrore\" con Burt Lancaster e Eva Marie Saint per la regia di Alberto Negrin.\nNel 1991 alla vicenda si ispir\u00f2 il compositore statunitense John Adams con l'opera \"La morte di Klinghoffer\".\nL'incendio e il naufragio.\nLa nave era stata acquisita nel 1991 dalla Mediterranean Shipping Company S.A. (MSC). Il 30 novembre 1994, mentre era in navigazione al largo della Somalia durante una crociera tra Genova e il Sudafrica, scoppi\u00f2 un incendio che due giorni pi\u00f9 tardi, il 2 dicembre, ne caus\u00f2 l'affondamento. \nUna dozzina di navi parteciparono ai soccorsi, tra le quali la fregata americana \"Halyburton\" e la petroliera \"Hawaiian King\", che imbarc\u00f2 la maggior parte dei naufraghi. I superstiti furono trasportati nei porti di Mombasa e Gibuti. \nL'armatore aveva stipulato un contratto di recupero con la compagnia Murri International Salvage freres di 5 miliardi di lire ma nonostante i disperati tentativi di salvare il relitto in fiamme trainandolo in porto, la nave si volt\u00f2 su un fianco poco dopo essere stata agganciata da un rimorchiatore e affond\u00f2 rapidamente. Le Assicurazioni Generali dovettero risarcire i beni dei passeggeri con circa 28 miliardi di lire. Nell'evento ci furono tre vittime, un disperso e otto feriti, la commissione d'inchiesta istituita dal ministero dei trasporti concluse i suoi lavori evidenziando l'incendio colposo, ma sottolineando l\u2019impossibilit\u00e0 di accertare le responsabilit\u00e0 dell\u2019accaduto. \n\u00c8 stato escluso il recupero del relitto, per via della sua antieconomicit\u00e0 e per via del fatto che nel punto dell'affondamento, a 95 miglia dalla costa somala, in pieno Oceano Indiano, la profondit\u00e0 \u00e8 di circa 5.000 m.\nCuriosit\u00e0.\nMoss Hills, musicista reduce dall'affondamento della nave \"Oceanos\", in cui contribu\u00ec al salvataggio delle persone a bordo, per sua sventura si trovava anche a bordo dell\"'Achille Lauro\" al momento del naufragio. \nA bordo della stessa nave, inoltre, sempre durante il naufragio, vi era anche il cuoco Alessandro Borghese (figlio della nota attrice e modella Barbara Bouchet), il quale faceva parte dello staff della cucina di bordo dell'imbarcazione. "}
{"id": "335814", "revid": "264902", "url": "https://it.wikipedia.org/wiki?curid=335814", "title": "Medi", "text": "I Medi (in ebraico \"M\u0101day\"; \"M\u0113doi\" o \"Madai\" nella \"Septuaginta\"; in greco, \u039c\u1fc6\u03b4\u03bf\u03b9) furono un antico popolo iranico che nella prima met\u00e0 del I millennio a.C. occup\u00f2 la parte centrale e settentrionale dell'altopiano iranico, a sud del Mar Caspio, fino all'ascesa dei Persiani di Ciro.\nNon ci sono pervenuti testi in lingua meda, per cui tutto ci\u00f2 che sappiamo di questo popolo si deve a fonti assire, neobabilonesi e greche (in particolare Erodoto).\nSecondo le \"Storie\" di Erodoto, i Medi erano anticamente chiamati \"Arii\" (\u1f0c\u03c1\u03b9\u03bf\u03b9) da tutti i popoli, ma quando Medea, dalla Colchide, venne ad Atene, cambiarono il loro nome in suo onore.\nStoria.\nSecondo l'archeologo francese Roman Ghirshman, i Medi sarebbero giunti nel Vicino Oriente verso la fine del II millennio a.C. In base a certi sepolcri a cuspide ritrovati nel Caucaso, lo studioso ritiene che i Medi provenissero da nord. Un altro studioso, Theodore Cuyler Young Jr., ritiene invece che la penetrazione meda sarebbe avvenuta intorno al 1300 a.C., dalla Pianura di Gurgan, a sud-est del Mar Caspio, nei pressi della moderna Astar\u0101b\u0101d.\nI Medi vanno comunque messi in relazione con la seconda ondata nel Vicino Oriente di genti iraniche (di cui i Medi, gi\u00e0 secondo gli Assiri, sono i rappresentanti principali), essendo la prima ondata quella supposta in base alla penetrazione di onomastica indo-iranica nell'area di Mitanni (\"maryannu\") e alla diffusione del carro da guerra leggero e dei cavalli.\nGli Assiri fanno riferimento ai \"potenti Medi\" o ai \"lontani Medi\" di Ecbatana (l'odierna Hamadan) gi\u00e0 nell'836 a.C., ai tempi di Salmanassar III e poi ininterrottamente fino ad Assurbanipal. Secondo Erodoto (I, 96-99), un Deioce (\u0394\u03b7\u03b9\u03cc\u03ba\u03b7\u03c2) sarebbe stato il fondatore di Ecbatana e l'unificatore delle popolazioni mede. Un capo medo, Dayaukku (o Dayakku), sarebbe stato fatto prigioniero dal re assiro Sargon II nel 715 e deportato a Camat, in Siria. L'anno dopo, lo stesso Sargon avrebbe sconfitto il principe meda Metatti, che aveva la propria base a Zakirtu, una regione a sud-est del Lago di Urmia.\nSi suppone quindi che tra il 1300 e il 900 si sia prodotta l'iranizzazione dell'altopiano oggi indicato come \"iranico\", a scapito degli strati pre-indoeuropei (capaci di resistere soprattutto sulla dorsale degli Zagros, da Urartu fino all'Elam). Via via che la documentazione si precisa, si distinguono sempre meglio diverse \"nazioni\" iraniche (intendendo per \"nazioni\" entit\u00e0 etno-linguistiche di natura gentilizia, raccolte intorno a fattori unificanti come lingua e religione). Oltre ai Medi, posti nello Zagros settentrionale, altre genti iraniche sono i Persiani (nella zona dell'antica Anshan), Ircani e Parti ad est del Mar Caspio, Battriani e Sogdiani a nord del Paropamiso, e poi ancora Ari, Drangiani, Aracosi nell'altopiano centrale.\nLa capitale meda, Ecbatana, era posta al centro della Via del Khorasan, la via commerciale che collegava Babilonia con l'Asia centrale.\n\u00c8 ai tempi di Esarhaddon che Medi e Mannei, da aggregazioni tribali poste come stati-cuscinetto tra Assiria e Urartu, diventano entit\u00e0 etnico-politiche riconoscibili e differenziate in diverse regioni e diversi capi. L'interesse degli Assiri verso i Medi \u00e8 relativo al commercio di cavalli, metalli e altri prodotti iranici, ma anche di ordine militare, nel tentativo di controllare la bellicosit\u00e0 dei Medi e ridurla ad un fattore di forza per la politica imperiale. In ogni caso, il territorio dei Medi non viene annesso.\nFino ai tempi di Esarhaddon, i Medi vengono significativamente indicati come \"lontani\", ad esprimere la loro perifericit\u00e0 rispetto al centro dell'Impero. Esarhaddon riporta i nomi di tre capi medi: Uppis di Partakka (nella zona di Isfahan), Zanasana di Partukka (forse la Partia?) e Ramataya di Urukzabarna (mai localizzato).\nNel 672 a.C., Esarhaddon, al momento di indicare nel figlio minore Assurbanipal il principe ereditario (destinando al figlio maggiore Shamash-shum-ukin il trono di Babilonia), rese tributari i principi medi o, secondo un'altra interpretazione dei testi assiri, sollecit\u00f2 un giuramento delle guardie del corpo mede di stanza a corte. I testi che sanciscono questi accordi (che si tratti di trattati politici o di giuramenti di corpo) furono scoperti a Nimrud nel 1955 e rappresentano alcune delle pi\u00f9 grandi tavole in cuneiforme mai trovate (una di esse misura ). I capitrib\u00f9 medi menzionati sono pi\u00f9 numerosi: oltre a Ramataya, si parla di Tuni di Elpa (Ellipi), Bur-Dadi di Karzitali, Khumbaresh di Nakhshimarta, Khatarna di Zkrisi, Larkutla di Zamua e un re di Izaya di cui non \u00e8 riportato il nome. I Medi vollero distruggere le tavole dei trattati nel 612, quando conquistarono Nimrud.\nAlcuni oracoli assiri del periodo di Esarhaddon fanno riferimento ad un re medo, Kashtaritu, condottiero operante negli Zagros, che sottomise i Persiani (in particolare il re di Anshan, Teispe) e cerc\u00f2 di formare una coalizione tra Medi, Mannei e Cimmeri.\nChiede Esarhaddon al dio Shamash:\nErodoto individua questo condottiero in Fraorte (675-653 a.C.), figlio o nipote di Deioce, poi sottomesso dai Persiani (I, 102). Secondo le fonti assire, l'entit\u00e0 politica formata da Kashtaritu si estendeva dal Lago di Urmia alla Parside e dagli Zagros al Demavend. L'armonizzazione delle fonti assire con la testimonianza di Erodoto rimane comunque problematica: non \u00e8 sicura l'identificazione di Dayaukku e Deioce, n\u00e9 l'esistenza di un Ciassare I (il successore di Kashtaritu/Fraorte \u00e8 indicato come Ciassare II da chi crede all'esistenza di un Ciassare I).\nSempre stando a Erodoto, la Media fu successivamente assalita dagli Sciti, che la dominarono per 28 anni, fino a quando Ciassare, figlio di Fraorte, la liber\u00f2 (ca. 625 a.C.). Intorno al 630 \u00e8, peraltro, collocabile la fioritura della nuova religiosit\u00e0 zoroastriana nell'altopiano iranico.\nL'alleanza tra Ciassare e il re caldeo Nabopolassar rappresenta un momento di svolta nella storia meda. Negli anni 626-623, diverse incursioni assire non erano riuscite a contenere la ribellione di Uruk, Nippur, Der e della stessa Babilonia. Nel 625, Nabopolassar, dopo aver contribuito al coagulo delle forze anti-assire nella Bassa Mesopotamia, venne riconosciuto re dai Babilonesi. Per il periodo successivo, le fonti sono gravemente lacunose e riprendono a offrire informazioni per l'anno 616 a.C., quando Nabopolassar, ottenuto un pieno controllo della Bassa Mesopotamia, decise di dirigere le proprie forze contro il cuore stesso dell'Impero assiro lungo due direttrici: l'Eufrate, per tagliare i collegamenti tra l'Assiria e l'Egitto (che, in cambio dell'egemonia sulla Siria-Palestina, aveva concesso agli Assiri un aiuto militare), e il Tigri. \u00c8 su questa seconda direttrice che si inserisce il decisivo contributo militare dei Medi (mentre i Mannei segnarono il proprio destino alleandosi con gli Assiri). Ciassare organizz\u00f2 un potente esercito e, con alle spalle l'alleanza con Nabopolassar, distrusse le maggiori citt\u00e0 assire: Assur nel 614 e poi Nimrud e Ninive nel 612 a.C., ma anche Carran nel 610.\nIl crollo dell'Impero assiro \u00e8 narrato dalle \"Cronache babilonesi\" (ABC 3 o \"Cronaca della caduta di Ninive\"). Il seguente passo \u00e8 relativo alla caduta di Assur:\nDue anni dopo lo stesso destino tocca a Ninive:\nLa cronaca prosegue e menziona la presa di Carran, nel sedicesimo anno di regno di Nabopolassar.\nUn altro importante regno che croll\u00f2 verso la fine del VII secolo a.C. fu quello di Urartu. Nel 608, Nabopolassar si scontr\u00f2 con gli Urartei per coprirsi il fianco nella sua discesa verso la Siria. Manca documentazione testuale sul crollo di Urartu, che deve essere avvenuto intorno al 590 ad opera di genti iraniche. Alcuni studiosi attribuiscono la caduta di Urartu agli Sciti, ma furono soprattutto i Medi, che in quella fase controllavano gi\u00e0 gli Zagros settentrionali e l'Alta Mesopotamia, e che nel 585 finiranno per scontrarsi con i Lidi in Cappadocia, ad approfittare maggiormente del collasso urarteo. Urartu verr\u00e0 annessa dai Medi, per poi divenire una satrapia achemenide, con il nome di Armenia (riflesso toponomastico di un progressivo mutamento etnico, che aveva portato alla sostituzione degli Urartei di lingua hurrita con gli Armeni di lingua indoeuropea).\nDopo il crollo di Assiria e Urartu, i Medi riuscirono a contenere l'espansionismo persiano, sottomettendo intorno al 600 Cambise I, figlio di Ciro I, e poi anche gli Armeni intorno al 590. I Medi vennero a confronto anche con i Lidi di Aliatte II. Dopo vari scontri non risolutivi, Cilici e Caldei offrirono una mediazione che port\u00f2 ad una pace, sancita da matrimoni dinastici, che individu\u00f2 nel fiume Halys un confine. L'ultimo scontro prima di questa pace si produsse nel 585 (la datazione si basa su un'eclissi solare, quella prevista da Talete nel racconto erodoteo).\nAlla morte di Ciassare sal\u00ec al trono il figlio Astiage, che si trov\u00f2 al centro di un sistema di alleanze (commerciali, politiche e matrimoniali) alquanto stabile tra Media, Babilonia, Lidia, Cilicia ed Egitto. Segue un trentennio di pace nel Vicino Oriente. L'estensione del dominio medo \u00e8 pari o superiore a quello assiro ormai estinto, ma questa formazione difficilmente pu\u00f2 essere definita \"impero\", innanzitutto perch\u00e9 le aree di massima concentrazione demografica e urbana (Mesopotamia, Egitto, Valle dell'Indo) non ne fanno parte, essendo il regno medo composto di aree popolate per \"oasi\" e semivuote per il resto. Si tratta di aree, pur ricche di risorse, che avevano tradizionalmente rappresentato le periferie dei diversi imperi. Inoltre, la coesione politica di questo organismo era assai tenue: le nazioni iraniche rimangono attaccate alle proprie tradizioni di autogoverno e si rapportano alla dominazione meda soprattutto in termini personali e gentilizi (venendo dunque a mancare un sistema tributario organizzato o la costituzione di vere e proprie province).\nL'equivoco sul cosiddetto \"Impero dei Medi\" sar\u00e0 favorito da Erodoto, il quale elabora (I, 95 e 130) una lista di imperi in successione: gli Assiri, al potere per 520 anni, poi i Medi per 128 anni e infine la dinastia achemenide (cio\u00e8 i Persiani), l'impero dominante ai tempi di Erodoto. La lista di Erodoto (che rappresenta i prodromi della medievale \"translatio imperii\"), oltre a confondere gli Assiri con i Babilonesi, attribuisce ai Medi un potere che con maggior ragione andava individuato nell'Impero caldeo (o \"neo-babilonese\"). Con l'avvento dell'Impero macedone, la sequenza sarebbe stata allargata, come risulta anche dal \"Libro di Daniele\". Il \"sogno della statua\" (\"Dn\", 2) descrive una statua dalla testa d'oro (Assiria-Babilonia), il petto d'argento (Media), il ventre di bronzo (Persia), le gambe di ferro (Macedonia) e i piedi di argilla. Il \"sogno degli animali\" (\"Dn\", 7) raffigura l'Assiria-Babilonia come un leone alato, la Media come un orso, la Persia come un leopardo e la Macedonia come un animale con dieci corna.\nFin dai tempi dell'alleanza tra Ciassare e Nabopolassar, furono in effetti i Caldei a ereditare il territorio e le strutture politiche dell'Impero assiro, mentre i Medi, sostanzialmente, \"tornarono al loro paese\". Le iscrizioni neo-babilonesi chiariscono la divisione dei compiti, con i Medi a distruggere le citt\u00e0 assire e i Caldei a ricostruire.\nSar\u00e0 l'operato del re di Anshan, Ciro II (poi detto \"il Grande\"), tra il 553 e il 550, a far rivivere le esperienze statali elamiche, forti del passato confederale tra i cantoni dell'altopiano, e a coniugarle con lo slancio militare e ideologico delle nazioni iraniche. Ribellandosi ad Astiage, di cui era tributario, Ciro diede vita ad un organismo politico, l'Impero achemenide, di dimensioni mai viste, che in qualche modo segna una cesura nella storia del Vicino Oriente antico.\nPur se politicamente sconfitti, forte fu l'influenza dei Medi sui Persiani, segnatamente sul piano culturale e religioso, attraverso la casta sacerdotale dei magi zoroastriani, mentre la citt\u00e0 di Rhagae, che era sacra ai Medi, rimase tale anche ai Persiani. Il palazzo reale di Ecbatana divenne inoltre residenza estiva degli imperatori persiani, che istituirono la satrapia di Media.\nArcheologia.\nSono state messe in luce diverse strutture architettoniche mede, databili tra il IX e il VII secolo a.C., a Godin Tepe, Tepe Nush-i Jan e Baba Jan Tepe. Tra l'VIII e il VII secolo si assiste ad un significativo processo di urbanizzazione e fortificazione. Nella prima met\u00e0 del VI secolo, nel periodo in cui le fonti storiche attestano l'apice della potenza meda, si assiste ad un abbandono difficilmente spiegabile di diverse cittadelle cerimoniali mede. Mario Liverani riferisce questo abbandono alla scarsa volont\u00e0 o all'incapacit\u00e0 dei Medi di strutturarsi come organismo imperiale."}
{"id": "335824", "revid": "793215", "url": "https://it.wikipedia.org/wiki?curid=335824", "title": "Alfred Binet", "text": "Vita e attivit\u00e0 scientifica.\nNato a Nizza nel 1857, allora appartenente al Regno di Sardegna, il giovane Binet si trasfer\u00ec a Parigi con la madre, artista e pittrice, dopo la separazione dei genitori (il padre era un medico). Qui si dedic\u00f2 a studi di legge, di medicina e soprattutto di scienze naturali alla Sorbona con l'embriologo \u00c9douard-G\u00e9rard Balbiani, di cui aveva sposato la figlia nel 1884.\nIndirizz\u00f2 poi i propri studi nel campo della psicologia e lavor\u00f2 con Jean-Martin Charcot all'ospedale della Salp\u00eatri\u00e8re, dove si cominciavano ad analizzare ipnosi e suggestione. Conobbe Henri Beaunis, che nel 1889 aveva creato il laboratorio di psicologia alla Sorbona, ma l'incontro fondamentale fu quello del 1892 con lo psichiatra Th\u00e9odore Simon, che si occupava di bambini anormali. Su richiesta del governo francese, infatti, Binet (che nel 1895 aveva sostituito Beaunis alla direzione del laboratorio di psicologia della Sorbona) e Simon collaborarono a trovare il mezzo per individuare gli studenti che avevano bisogno di un supporto specifico per affrontare il curriculum scolastico. Elaborarono cos\u00ec un test moderno in grado di misurare l'intelligenza: la cosiddetta \"Scala Binet-Simon\" (1905).\nCon Simon, Binet pubblic\u00f2 versioni successive della sua scala di intelligenza fra il 1908 e il 1911, l'ultima appena prima di morire per un'emorragia cerebrale. Un ulteriore raffinamento della scala Binet-Simon, fu pubblicata nel 1916 da Lewis M. Terman, dell'universit\u00e0 di Stanford, che incorpor\u00f2 l'idea dello psicologo tedesco William Stern che l'intelligenza individuale pu\u00f2 essere misurata come quoziente di intelligenza (QI). Il test di Terman, che \u00e8 chiamato Scala di Stanford-Binet, pose le basi per uno dei moderni test di intelligenza ancora oggi usato. Tutti sono conosciuti colloquialmente come \"test QI\".\nFu uno degli editori di \"L'ann\u00e9e psychologique\", un volume annuale comprendente articoli originali e resoconti dei progressi della psicologia.\nBinet e gli scacchi.\nNel 1894 Binet condusse uno dei primi studi psicologici sul gioco degli scacchi. Investig\u00f2 sulle abilit\u00e0 cognitive dei maestri di scacchi, accostandole a quelle di Giacomo Inaudi, un famoso \"calcolatore prodigio\" dell'epoca. Binet ipotizz\u00f2 che l'abilit\u00e0 del giocare agli scacchi dipendesse dalle qualit\u00e0 fenomenologiche della memoria visiva ma, dopo aver studiato i risultati ottenuti dai maestri, concluse che la memoria era solo una parte della catena cognitiva coinvolta nel processo del gioco. I giocatori avevano gli occhi bendati e dovevano giocare a memoria. Fu trovato che soltanto i maestri erano in grado di giocare efficacemente senza vedere la scacchiera e che per gli amatori o giocatori di livello intermedio era una difficolt\u00e0 insormontabile. Fu inoltre concluso che esperienza, immaginazione e memoria dell'astratto come variet\u00e0 di approcci sono qualit\u00e0 richieste ai grandi maestri di scacchi. In seguito altri psicologi si occuparono del gioco degli scacchi, ricordiamo negli anni cinquanta Reuben Fine e negli anni sessanta Adriaan de Groot."}
{"id": "335825", "revid": "729019", "url": "https://it.wikipedia.org/wiki?curid=335825", "title": "Aeroporto di Novosibirsk-Severnyj", "text": "L'aeroporto S\u00e9vernyj (in russo \u0410\u044d\u0440\u043e\u043f\u043e\u0440\u0442 \u0421\u0435\u0432\u0435\u0440\u043d\u044b\u0439, letteralmente \"aeroporto nordico\") conosciuto anche come aeroporto di Novosibirsk-Nord \u00e8 un aeroporto nella citt\u00e0 di Novosibirsk, \u00e8 di dimensioni medie, viene impiegato per i voli regionali e locali, anche dagli aeroclub.\nStoria.\nPer numerosi motivi l'aeroporto ricevette un ruolo secondario lasciando all'Aeroporto di Novosibirsk-Tolma\u010d\u00ebvo diventare l'aeroporto principale. Tra tali motivi si annoverano la sicurezza e il rumore: la pista principale punta proprio verso il centro della citt\u00e0 ed in alcune condizioni i voli sopra la citt\u00e0 sono inevitabili.\nNel 1992, cominciate le riforme economiche, a causa della riduzione del finanziamento statale e dell'inflazione si verific\u00f2 una forte crescita dei prezzi dei biglietti e per questo una fortissima riduzione del traffico. Questo colp\u00ec maggiormente Severnyj rispetto a Tolma\u010d\u00ebvo. Oltre alle gravi condizioni economiche presenti in tutta la Russia, l'aeroporto (formalmente un'impresa statale) soffr\u00ec anche di cattiva gestione, indebita appropriazione di denaro e vendita della propriet\u00e0 a prezzi svantaggiosi. Tutto questo fu rivelato in un'inchiesta della procura dell'Oblast' di Novosibirsk, ma non si arriv\u00f2 ad un giudizio; il capo dell'agenzia statale dell'Oblast' per l'aviazione dell'epoca ricevette una promozione.\nDati tecnici.\nL'aeroporto di Novosibirsk-Severnyj \u00e8 attrezzato per l'atterraggio/decollo dei seguenti tipi di aerei: Antonov An-2, Antonov An-12, Antonov An-24, Antonov An-28, Antonov An-30, Antonov An-32, Antonov An-38, Antonov An-72, Antonov An-74, L-410, Yakovlev Yak-40 e per tutti i tipi di elicotteri.\nAttualmente l'aeroporto Severnyj dispone di una pista attiva di asfalto-betone di 1,654 m \u0445 35 m, inoltre all'aeroporto ci sono due piste terrate di 2,400 m \u0445 75 m e di 735 m \u0445 60 m.\nL'Aeroporto \u00e8 aperto tutto l'anno. Durante l'inverno l'aeroporto \u00e8 aperto dalle 02.00 alle 14.00 (ora UTC), durante l'estate l'aeroporto \u00e8 aperto dalle 01.00 alle 13.00 (ora UTC).\nSul territorio dell'aerodromo si trova l\"'Impianto di Riparazione Aerei di Novosibirsk S.p.a.\" (in cirillico: \u041e\u0410\u041e \"\u041d\u043e\u0432\u043e\u0441\u0438\u0431\u0438\u0440\u0441\u043a\u0438\u0439 \u0430\u0432\u0438\u0430\u0440\u0435\u043c\u043e\u043d\u0442\u043d\u044b\u0439 \u0437\u0430\u0432\u043e\u0434\" oppure \u041e\u0410\u041e \"\u041d\u0410\u0420\u0417\") che si occupa di manutenzione degli elicotteri della Fabbrica Moscovita Elicotteri Mil.\nCollegamenti con Novosibirsk.\nNel passato fu l'aeroporto principale della citt\u00e0. Si trova nella periferia di Novosibirsk, a 6 km a nord del centro (e per questo fu chiamato \"nordico\"). L'entrata nell'aerostazione si affaccia sulla \"Prospettiva Rossa\", la strada principale della citt\u00e0.\nTrasporto pubblico.\nI trasporti pubblici urbani disponibili sono la linea del autobus no.1155 e le linee di filobus no.2 (fa capolinea alla Stazione Novosibirsk-Glavnyj delle Ferrovie russe) e no.5 (attraversa il centro della citt\u00e0 e va al Distretto Oktjabrskij di Novosibirsk), a 2,5\u00a0km si trova la stazione della metropolitana Zael'covskaja (in cirillico: \u0441\u0442\u0430\u043d\u0446\u0438\u044f \u043c\u0435\u0442\u0440\u043e \u0417\u0430\u0435\u043b\u044c\u0446\u043e\u0432\u0441\u043a\u0430\u044f) che \u00e8 facilmente raggiungibile con tutti i mezzi di trasporto (a parte il filobus no.2).\nTaxi collettivo.\nTaxi collettivo no. 1005 che fa il servizio espresso sulla linea di filobus no.5 per arrivare nel centro della citt\u00e0, taxi collettivo no. 1016 per arrivare a Est della citt\u00e0, taxi collettivo no. 1199 per arrivare ai Distretti Kalininskij e Dzer\u017einskij di Novosibirsk."}
{"id": "335828", "revid": "111433", "url": "https://it.wikipedia.org/wiki?curid=335828", "title": "Impero achemenide", "text": "L'Impero achemenide (in persiano Ha\u03c7\u0101mani\u0161iy\u0101, ), chiamato dagli abitanti nativi \ud800\udfa7\ud800\udfc1\ud800\udfc2 , traslitterato \"X\u0161\u0101\u00e7a\" (persiano antico) cio\u00e8 \"L'Impero\" detto anche primo impero persiano per distinguerlo dal secondo impero persiano guidato dai Sasanidi, fu un'entit\u00e0 politica comprendente l'attuale Persia e numerosi altri domini, fondata da Ciro il Grande nel 550 a.C. Per le sue conquiste l'Impero achemenide fu il secondo pi\u00f9 esteso della storia antica dopo l'impero nomade degli Xiongnu; sul finire del VI secolo a.C. arriv\u00f2 a comprendere: ad est la valle dell'Indo, a nord la parte meridionale del lago d'Aral, del mar Caspio e del Mar Nero fino alla Crimea, a ovest l'Europa sudorientale e la Libia, a sud l'Egitto, la Mesopotamia e la costa del Golfo Persico e del Mare Arabico.\nAl suo apice l'impero governava sul 44 - 52% della popolazione mondiale, la pi\u00f9 alta percentuale mai raggiunta da nessun altro impero o Stato in tutta la storia mondiale (le esatte cifre sono per\u00f2 dibattute e molto incerte). Questo fu possibile perch\u00e9 fino al IV secolo a.C. la maggior parte degli abitanti del mondo era concentrata proprio tra Persia ed Egitto; alcuni storici portano la stima addirittura al 71%, ma questo dato \u00e8 ritenuto eccessivo. L'impero controllava inoltre il 64-68% della popolazione asiatica, secondo in questo solo all'impero medo da cui esso stesso deriva. Per il fatto di governare circa met\u00e0 della popolazione mondiale, nonch\u00e9 per la sua estensione che comprendeva la maggior parte del mondo conosciuto, l'impero achemenide \u00e8 spesso considerato quello che arriv\u00f2 pi\u00f9 vicino al dominio del mondo nel corso della storia (ovviamente parametrizzato alla sua epoca e ai mezzi disponibili). Fu inoltre il primo stato a definirsi con un termine traducibile con \"impero\", appunto \"X\u0161\u0101\u00e7a\".\nTutto l'Impero era saldamente controllato dal Gran Re, cui sottostavano i satrapi, e collegato in ogni punto grazie a un efficiente sistema di strade e di posta, velocizzata dagli spostamenti a cavallo e dalla presenza di stazioni di sosta. Il Gran Re era venerato come un Dio Re a tutti gli effetti e si proclamava \"Re di tutte le terre\", \"Re del Mondo\", \"Re dei Quattro Angoli della Terra\" e \"Re dell'universo\", titoli gi\u00e0 usati da sovrani precedenti in aggiunta al pi\u00f9 classico \"Re dei Re\".L'Impero persiano entr\u00f2 in una grave crisi nel IV secolo, crollando nel 332 a.C. in seguito alla battaglia di Gaugamela e alla vittoria dei Macedoni guidati da Alessandro Magno. La parte occidentale pass\u00f2 ad Alessandro, che aveva sconfitto Besso, mentre quella orientale (4,5 milioni di km\u00b2) fu divisa in varie signorie. Il condottiero macedone per\u00f2 mantenne la cultura e lo stile di governo (dimostrando un gran Sincretismo e Rispetto) dell'impero fino alla sua morte, avvenuta nel 323 a.C.\nStoria.\nOrigini.\nFra i numerosi popoli dominati dai Medi, i Persiani erano quelli a loro pi\u00f9 affini: come quelli erano divisi in numerose trib\u00f9, molte delle quali erano nomadi, mentre altre si erano stabilite in zone fertili e praticavano l'agricoltura.\nDurante le guerre di Fraorte contro gli Assiri, i Persiani fornirono al sovrano medo reparti di cavalleria e fanteria astata, ma in seguito riuscirono a rendersi indipendenti dai Medi. \u00c8 a questo periodo che la leggenda fa risalire le origini della dinastia achemenide, fondata dal mitico Achemene. Suo figlio, Teispe, fu il primo ad assumere il titolo di \"re di Ansan e di Persia\"; a lui succedettero i due figli: Ciro I su Ansan, e Ariamne sulla Persia, che furono seguiti dai loro rispettivi figli, Cambise I e Arsame.\nQuando Ciassare sconfisse definitivamente gli Assiri, i re persiani tornarono a sottomettersi al sovrano della Media pur assumendo il titolo di \"Gran Re\".\nDa Ciro il Grande a Serse I.\nSalito al trono dei \"Gran Re\" nel 559 a.C., Ciro II riusc\u00ec subito a unire le trib\u00f9 persiane sotto la propria egemonia. Approfittando della debolezza di Astiage, si ribell\u00f2 e, alleatosi con il re babilonese Nabonedo, sconfisse il sovrano medo, tradito dal suo stesso esercito che lo consegn\u00f2 nelle mani di Ciro, il quale pot\u00e9 cos\u00ec marciare su Ecbatana e conquistarla. Le affinit\u00e0 tra i Medi e i Persiani consentirono ai due popoli di fondersi, al punto tale che nel mondo antico venivano chiamati entrambi con il nome dei primi. Ciro prosegu\u00ec l'espansione conquistando prima l'Asia Minore e la Lidia e poi il regno di Babilonia, e si spinse fino in Asia Centrale dove mor\u00ec in battaglia, prima di poter conquistare l'Egitto.\nPer tentare di conquistare Cartagine, Cambise si impadron\u00ec delle vie di comunicazione terrestri africane attraverso l'oasi di Siwa, arrivando fino alla Libia. Non riusc\u00ec per\u00f2 a portare a termine l'impresa perch\u00e9 i Fenici si rifiutarono di fornire le navi contro quella che era una loro antica colonia.\nDopo la morte di Cambise I inizi\u00f2 un periodo di intrighi e ribellioni che si concluse con la salita al trono di Dario I, nel 522 a.C. Fu proprio Dario, appartenente a un ramo collaterale della dinastia achemenide, a citare per primo la leggenda di Achemenes, nel tentativo di legittimare il proprio potere, dicendosi discendente da Ariamne. Dario I conquist\u00f2 la Tracia, il Caucaso e la valle dell'Indo e attacc\u00f2 la Grecia, dove per\u00f2 fu sconfitto da un'alleanza di citt\u00e0 greche indipendenti a Maratona. Si dedic\u00f2 quindi a consolidare le conquiste, per consegnare un impero forte e organizzato al figlio Serse I nel 485 a.C.\nAnche Serse I cerc\u00f2 di annettere la Grecia peninsulare: riusc\u00ec a passare alle Termopili e a saccheggiare Atene, ma fu sconfitto a Salamina e a Platea e costretto a ritirarsi in Asia Minore. Con Serse I si conclude il periodo di grandezza della dinastia achemenide.\nIl declino.\nA Serse I, morto nel 465 a.C., segu\u00ec una serie di re che dovettero districarsi tra complotti politici interni, lotte per il potere, rivolte e l'eterno conflitto con la Grecia finch\u00e9 l'ultimo di essi, Dario III (336 a.C.-330 a.C.), fu sconfitto da Alessandro Magno, che si impadron\u00ec dei domini persiani occidentali. La porzione orientale (4,5 milioni di km\u00b2) dell\u2019impero fu divisa tra signori locali, satrapi e comandanti militari, e diede origine a diversi imperi nei secoli seguenti.\nUn grande impero organizzato.\nLa prima organizzazione dell'Impero fatta da Ciro II prevedeva ampie concessioni alle autonomie locali e la centralit\u00e0 del potere regio come espressione della volont\u00e0 divina, centralit\u00e0 rafforzata da un cerimoniale di corte che obbligava ad atti di sottomissione come la \"prosk\u00fdnesis\", l'inchino cerimoniale.\nDario I attenu\u00f2 il decentramento amministrativo, poich\u00e9 l'estensione e l'eterogeneit\u00e0 dell'Impero esigevano un forte potere centrale capace di coordinare l'attivit\u00e0 politica e di far rispettare la propria volont\u00e0.\nL'Impero fu suddiviso in unit\u00e0 amministrative denominate satrap\u00ece, e a capo di ognuna fu posto un satrapo, spesso legato alla famiglia regnante. I satrapi, oltre a riscuotere i tributi e ad amministrare la giustizia, si occupavano del reclutamento militare, ma non comandavano le truppe che erano affidate a generali di fiducia dello \"shah\" (re). \nIl numero esatto delle satrapie e la loro estensione vari\u00f2 nel tempo. Questa la lista desumibile dalle Iscrizioni di Bisotun (databili intorno al 520 a.C., durante il regno di Dario I):\nAltre:\nUna lista diversa \u00e8 fornita da Erodoto nelle Storie (circa 440 a.C.) anche se essa riguarda piuttosto i distretti fiscali, che non necessariamente corrispondevano con le unit\u00e0 amministrative:\nStati vassalli e popoli tributari:\nFu inoltre adottata una lingua ufficiale comune per l'amministrazione statale, l'aramaico, e furono rafforzate le vie di comunicazione con la costruzione di diverse \"strade regie\", tra cui la Via Reale, che collegava Susa con Sardi, o la grande strada del Khorasan, che collegava le citt\u00e0 di Ecbatana e Bactra.\nLa religione e l'arte.\nA partire dal VI secolo a.C., tra la popolazione della Persia, si diffuse lo Zoroastrismo, il quale ebbe grande fortuna dopo la conversione di Dario I e di sua moglie. I sovrani achemenidi erano devoti ad Ahura Mazd\u0101, il dio supremo, ma a questa religione ufficiale si aggiungevano (o opponevano) diverse religioni popolari, come quella legata alle pratiche misteriche della trib\u00f9 dei Magi. Molte delle caratteristiche dello Zoroastrismo (la tendenza monoteistica, la netta separazione del Bene e del Male, l'attesa di una apocalisse) si trovano anche nell'Ebraismo, e, di conseguenza, nel Cristianesimo e nell'Islam.\nLa commistione di elementi di origine diversa tipica della religione si verific\u00f2 anche nelle arti, dove ritroviamo elementi elamiti, babilonesi, ittiti, e assiri nella comune esaltazione del palazzo, arricchito dalla figura degli animali guardiani e dalla rappresentazione del \"corteo dei tributari\"; dagli egizi derivarono le sale regali, gi\u00e0 presenti con le stesse caratteristiche nel tempio egizio; dalle regioni greche deriv\u00f2 la colonna, usata in Persia sia per gli interni sia per i portici esterni; dai proto-iranici derivarono altri tratti artistici, come la grande terrazza in pietra.\nL'arte risent\u00ec della nuova atmosfera politica, spirituale e materiale, che mettendo da parte la crudelt\u00e0 assira che aveva dominato l'Oriente per almeno tre secoli, la sostitu\u00ec con un maggior spirito di tolleranza e clemenza che lasciava una certa libert\u00e0 alle culture locali. Il sovrano invit\u00f2 artisti da ogni parte dell'impero per realizzare opere importanti e questa fu un'altra ragione del carattere composito dell'arte.\nL'arte achemenide perse alcune forme e scene crudeli di guerra e di massacro di belve tipiche dell'arte assira.\nAl tempo di Ciro II, l'arte composita risulta visibile soprattutto nell'architettura, con la costruzione di mura di mattoni decorati con smalti e incrostazioni preziose, di colonnati fatti di tronchi di alberi rari e con la grande variet\u00e0 di materiali usati nei rivestimenti e nelle decorazioni. Tra le innovazioni principali, vi fu l'uso della pietra, che se non sostitu\u00ec i mattoni mesopotamici per la costruzione dei muri, costitu\u00ec un fondamentale scheletro dell'edificio. Uno dei tratti ricorrenti dell'arte fu il gusto dell'animale come elemento decorativo. La citt\u00e0 regale possedeva almeno tre edifici importanti: il maestoso ingresso a sala arricchita da colonne caratterizzate da porte figurate da animali di guardia, la sala per le udienze, il palazzo dei banchetti del re. Oltre alla costruzione di monumentali palazzi e alla loro decorazione, la terza attivit\u00e0 artistica fiorente fu la lavorazione dei metalli, a sbalzo e cesello, con ornamenti di figure di animali o pietre; dalle coppe d'oro alle spade di bronzo, dagli orecchini agli anelli, erano estremamente variegati i tesori e le ricchezze del Gran Re. I successori di Ciro II costruirono, alla maniera egizia, palazzi con grandi sale per le udienze, decorati con infinite serie di animali e di uomini che dovevano testimoniare la potenza e la grandezza del \"re dei re\".\nEsercito.\nCiro il Grande riusc\u00ec a creare un enorme impero multi-etnico, imponendo in ogni territorio il governo di una persona fidata, il satrapo. Ogni satrapia doveva consegnare al Gran Re una tassa, variabile in base alla ricchezza della regione. La gestione di un cos\u00ec vasto impero necessitava di soldati di professione per mantenere la pace, sedando ogni tentativo di ribellione, e per proteggere i confini.\nComposizione militare.\nI soldati dell'esercito persiano erano di diverse etnie: Persiani, Macedoni, Traci, Peoni, Medi, Achei, Cissiani, Ircani, Assiri, Caldei, Battriani, Saci, Ariani, Parti, Caucasici dell'Alb\u00e0nia, Corasmi, Sogdiani, Gandari, Dadici, Caspiani, Sarangi, Pacti, Utiani, Miciani, Fenici coi \"Siriani della Palestina\" (come i Giudei), Egizi, Ciprioti, Cilici, Pamfili, Lici, Dori dell'Asia, Cari, Ioni, Egei delle isole, Eoli, Greci dal Ponto, Paricani, Arabi, Etiopi, Etiopi del Sistan e del Belucistan, Libici, Paflagoni, Ligi, Matieni, Mariandini, Cappadoci, Frigi, Armeni, Lidi, Misi, Lasoni, Milii, Moschi, Tibareni, Macroni, Mossineci, Mari, Colchidesi, Alarodiani, Saspiriani, isolani del mar Rosso, Sagartiani, Indiani, Libici, Eordi, Bottiei, Chalcidesi, Brigi, Pieri, Perrabi, Enieni, Dolopi e Magnesii.\nLe tombe.\nAlcuni re persiani si fecero costruire una tomba. Naqsh-e Rustam \u00e8 un'antica necropoli situata a circa 12\u00a0km a nordovest di Persepoli: quattro re della dinastia achemenide (Dario I, Serse I, Artaserse I e Dario II) fecero scavare le loro tombe in questo luogo. Altri re persiani fecero costruire le tombe in differenti luoghi: Artaserse II e Artaserse III preferirono scavare le loro tombe, i cui resti sono tutt'oggi visibili, nei pressi di Persepoli. La tomba di Ciro il Grande fu costruita a Pasargadae (oggi Patrimonio dell'umanit\u00e0).\nLista dei re achemenidi.\nNon attestati.\nI personaggi sotto rappresentati non furono re dell'Impero achemenide, che verr\u00e0 fondata pi\u00f9 tardi da Ciro il Grande, ma satrapi del nuovo impero assiro e dei Medi.\nAttestati.\nLe fonti attestano 13 grandi re durante i 200 anni di esistenza dell'Impero. Il regno pi\u00f9 lungo fu quello di Artaserse II, durato 47 anni. La titolatura completa dei sovrani Achemenidi furono : Gran Re, Re dei Re, Re di Persia, Re delle Nazioni, Re di Babilonia, Re dei Sumeri, Re di media, Re degli Akkadi, Re di Anshan, Re dei quattro angoli del mondo. Vari re avevano deciso di aggiungere e rimuovere alcuni titoli (come ad esempio il titolo \"Re di Babilonia\")"}
{"id": "335835", "revid": "768068", "url": "https://it.wikipedia.org/wiki?curid=335835", "title": "Michele Psello", "text": "Biografia.\nLa fonte principale che ci informa sulla vita di Psello sono le sue stesse opere, che contengono ampi passaggi autobiografici. Michele Psello nacque probabilmente a Costantinopoli, in una famiglia originaria di Nicomedia che contava tra i suoi avi membri della classe patrizia e consolare. Il suo nome di battesimo era Costantino, mentre Michele era il nome scelto quando pi\u00f9 tardi divenne monaco. \"Psellos\", che significa \"balbuziente\", era probabilmente un soprannome dovuto ad un suo difetto di pronuncia.\nPsello fu educato a Costantinopoli, ma a circa dieci anni fu mandato fuori citt\u00e0 a lavorare come segretario presso un giudice di provincia per permettere alla famiglia di costituire la dote per la sorella. Quando la sorella mor\u00ec, abbandon\u00f2 il lavoro e torn\u00f2 a Costantinopoli per riprendere gli studi. Durante gli studi sotto la guida di Giovanni Mauropo, ebbe l'opportunit\u00e0 di conoscere i patriarchi Costantino Leichoudes e Giovanni Xiphilinos e l'imperatore Costantino X Ducas. Per qualche tempo lavor\u00f2 di nuovo nelle province, stavolta come giudice. Poi torn\u00f2 di nuovo a Costantinopoli (\"ante\" 1042), dove assunse un incarico minore a corte, come segretario (\u1f51\u03c0\u03bf\u03b3\u03c1\u03b1\u03bc\u03bc\u03b1\u03c4\u03b5\u03cd\u03c2) nella cancelleria imperiale. Da l\u00ec inizio una rapida carriera. Divenne un influente consigliere politico dell'imperatrice Zoe Porfirogenita (1028 - 1050) e di suo marito Costantino IX Monomaco (1042-1055) e contemporaneamente divenne il professore pi\u00f9 importante della nuova universit\u00e0 di Costantinopoli, guadagnandosi il titolo onorifico di \"Console dei filosofi\" (\u1f55\u03c0\u03b1\u03c4\u03bf\u03c2 \u03c4\u1ff6\u03bd \u03c6\u03b9\u03bb\u03bf\u03c3\u03cc\u03c6\u03c9\u03bd).\nVerso la fine del regno di Monomaco, Psello ricevette forti pressioni politiche per ragioni che ignoriamo e decise di lasciare la corte, entrando nel monastero dell'Olimpo, in Bitinia, nel 1054. Dopo la morte di Monomaco, per\u00f2, fu presto richiamato a corte dalla nuova imperatrice Teodora (1055-1056).\nNegli anni seguenti rimase attivo nelle alte sfere dell'amministrazione statale come consigliere politico sotto diversi successivi imperatori. Gioc\u00f2 un ruolo politico decisivo nel passaggio di potere fra Michele VI Bringa e Isacco I Comneno nel 1057, poi fra questi e Costantino X Ducas nel 1059, fra Romano IV Diogene e Michele VII Ducas nel 1071. Fu anche consigliere della basilissa Eudocia Macrembolitissa; l'imperatrice era talmente affezionata a Psello che lo chiamava \"zio\". Morto Costantino X, Eudocia si trov\u00f2 unica sovrana di Bisanzio, assumendone la reggenza a pieno titolo. Tuttavia, per paura di essere spodestata, si spos\u00f2 con Romano IV Diogene, condividendo assieme a lui il trono.\nDal momento che Psello era stato l'insegnante di Michele VII durante il regno del padre, Costantino Ducas, ed aveva giocato un ruolo fondamentale nella sua ascesa al potere contro i suoi avversari e il suo patrigno Romano IV, si aspettava probabilmente di guadagnare una maggior influenza politica come insegnante e consigliere sotto di lui. Invece, Michele sembr\u00f2 essere meno propenso a favorire Psello e verso la met\u00e0 del decennio 1070 non si hanno pi\u00f9 notizie di una sua attivit\u00e0 politica a corte. Dal momento che i suoi passaggi autobiografici si interrompono in questo punto, ci sono poche informazioni attendibili sui suoi ultimi anni. Alcuni studiosi ritengono che Psello si sia ritirato di nuovo in monastero in un anno imprecisato del decennio 1070-1080.\nIn base ad una nota del suo amico storico Giovanni Zonara, molti studiosi ritengono che Psello sia morto subito dopo la caduta di Parapinace nel 1078, sebbene alcuni abbiano proposto date pi\u00f9 tarde: un'ipotesi particolarmente concreta rimane infatti l'anno 1096.\nPersonalit\u00e0.\nPsello aveva ricevuto un'educazione che spaziava su praticamente tutto lo scibile umano ed era reputato uno degli uomini pi\u00f9 colti del suo tempo. Era orgoglioso di aver reintrodotto da solo nella cultura bizantina lo studio serio della filosofia antica, specialmente quella di Platone e dei Neoplatonici (soprattutto Proclo), per i quali nutriva un'autentica venerazione. La sua predilezione per Platone e altri filosofi pagani port\u00f2 alcuni suoi contemporanei a dubitare della sua fede ortodossa, fino ad arrivare, ad un certo punto, a costringerlo a fare pubblica professione di fede per allontanare da s\u00e9 questi sospetti. Degni di nota sono i commenti alle opere di San Gregorio di Nazianzo e di altri grandi padri greci. \"Si serv\u00ec dell'interpretazione allegorica per spiegare i miti tramandati da Omero, Esiodo, Euripide e i luoghi oscuri del Nuovo Testamento\". Dai suoi interessi esoterici discendono i noti commentari sugli Oracoli caldaici e su alcuni scritti ermetici (da ricordare che il manoscritto pi\u00f9 antico esistente del \"Corpus Hermeticum\", acquistato da Lorenzo de' Medici e tradotto dal Ficino, appartenne a Psello).\nEra anche orgoglioso di essere un maestro di retorica, combinando la saggezza del filosofo e la persuasione del retore in un modello ideale di consigliere e capo politico. Tra i moderni commentatori, l'inclinazione di Psello per i lunghi passaggi autobiografici gli ha guadagnato le accuse di vanit\u00e0 e ambizione, mentre la sua carriera politica e il contenuto della sua \"Chronographia\" lo hanno fatto giudicare servile e opportunista, a causa della sua ostentata posizione acritica verso alcuni degli imperatori e a causa anche di cambiamenti di lealt\u00e0 politica durante la sua vita. Altri commentatori, per\u00f2, hanno concluso che ci sia nelle sue opere, e specialmente nella \"Chronographia\", un potente sottinteso ironico che trasmette messaggi molto critici, se non sovversivi, verso gli imperatori descritti e anche verso la morale e le credenze cristiane.\nTale interpretazione \u00e8 corroborata dallo studio della fortuna postuma di Giuliano presso i bizantini: Psello infatti, nella \"Historia Syntomos\", rilegge le vicende dell'ultimo imperatore pagano non senza elogi, al tempo stesso non risparmiando allusioni al patriarca Michele Cerulario, maliziosamente paragonato per il suo ascetismo all'Apostata.\nEredit\u00e0.\nNel 1453, durante un viaggio in Macedonia sulla via di Costantinopoli, uno scrittore italiano della corte dei Medici, Leonardo da Pistoia, scopr\u00ec quattordici trattati originali appartenuti a Michele Psello, risalenti all'XI secolo, scritti in greco e attribuiti ad Ermete Trismegisto, maestro di sapienza e figura leggendaria vissuta in tempi remoti.\nRitornato a Firenze, il monaco Leonardo da Pistoia consegn\u00f2 i trattati a Cosimo de' Medici, che incaric\u00f2 subito Marsilio Ficino di tradurli dal greco al latino. Il lavoro fu completato nel 1463. L'opera divenne universalmente nota come \"Corpus Hermeticum\".\nIl \"Corpus Hermeticum\", che nella sua versione definitiva risult\u00f2 composto di diciotto trattati, rappresent\u00f2 la fonte d'ispirazione del pensiero ermetico e neoplatonico rinascimentale.\nOpere.\nSotto il nome di Michele Psello si sono conservate decine e decine di opere tramandate da centinaia di manoscritti, raccolte e catalogate dal bizantinista Paul Moore; tra queste, opere storiche, erudite, oratorie, retoriche, giuridiche, filosofiche, poetiche e filologiche, pi\u00f9 un vastissimo epistolario (oltre 500 testi, tra lettere autentiche, dubbie e riscritture) e numerosi scritti spurii. \nOpere storiche.\nProbabilmente l'opera di Psello pi\u00f9 conosciuta e maggiormente accessibile \u00e8 la \"Chronographia\" (\"\u03a7\u03c1\u03bf\u03bd\u03bf\u03b3\u03c1\u03b1\u03c6\u03af\u03b1\"). Si tratta della storia degli imperatori bizantini degli ultimi cento anni prima dell'epoca di Psello, periodo che copre i regni di 14 imperatori e imperatrici, ad iniziare dal regno quasi cinquantenario di Basilio II Bulgaroctono (976-1025), per finire nel 1077, durante il regno di Michele VII Ducas (1071-1078).\nL'opera \u00e8 strutturata come una serie di biografie. Diversamente da quasi tutte le opere storiografiche del periodo, in essa si pone maggiormente l'accento sulla descrizione dei caratteri, piuttosto che sui fatti politico-militari. L'opera comprende anche ampi elementi autobiografici sullo sviluppo politico e intellettuale di Psello, e pone maggiore importanza a quei periodi in cui Psello esercit\u00f2 una posizione attiva in politica (specialmente durante il regno di Costantino IX Monomaco), dando cos\u00ec all'intera opera quasi il carattere di un memoriale politico. Si pensa che sia stata scritta in due parti: la prima riguarda gli imperatori succedutisi fino a Isacco I Comneno; la seconda, che ha un tono maggiormente apologetico, \u00e8 in gran parte un encomio ai protettori politici di Psello, gli imperatori della dinastia Ducas.\nPseudo-Psello.\nSi pensava una volta che ci fosse stato un altro autore bizantino con lo stesso nome, Michele Psello il Vecchio (ora detto Pseudo-Psello), che visse nell'isola di Andro nel IX secolo, che era stato protetto di Fozio e precettore dell'imperatore Leone VI il Saggio. Lo stesso Michele Psello veniva chiamato \"il Giovane\" da alcuni autori. Questa convinzione si basava su una frase di una cronaca medievale, la \"\u03a3\u03cd\u03bd\u03bf\u03c8\u03b9\u03c2 \u039a\u03b5\u03b4\u03c1\u03b7\u03bd\u03bf\u1fe6-\u03a3\u03ba\u03c5\u03bb\u03af\u03c4\u03c3\u03b7\", che fa menzione del nome. Si pensa adesso che l'inclusione del nome Psello in questa cronaca sia l'errore di un copista ignorante di epoca pi\u00f9 tarda, e che non sia mai esistito alcun \"Michele Psello il Vecchio\".\nIl termine \"Pseudo-Psello\" \u00e8 tuttora usato da alcuni studiosi per indicare l'autore di alcune opere pi\u00f9 tarde che si pensa siano state falsamente attribuite a Psello in epoca bizantina."}
{"id": "335846", "revid": "37618", "url": "https://it.wikipedia.org/wiki?curid=335846", "title": "Viaggio a Reims", "text": ""}
{"id": "335850", "revid": "1543377", "url": "https://it.wikipedia.org/wiki?curid=335850", "title": "Condiloma acuminato", "text": "Il condiloma acuminato (o verruca genitale, verruca venerea, verruca anale e verruca anogenitale) \u00e8 una malattia altamente contagiosa a trasmissione sessuale causata da alcuni sottotipi di Papillomavirus umano (HPV). Si sviluppa attraverso il contatto diretto cute-cute durante il sesso orale, vaginale o anale con un partner infetto. Le verruche sono il segno pi\u00f9 facilmente riconoscibile dell'infezione genitale da HPV. I tipi 6 e 11 di HPV sono responsabili del 90% dei casi di condilomi genitali. Fra coloro che vengono infettati dal HPV genitale si stima che tra l'1% e il 5% sviluppi le verruche genitali.\nTutti gli infetti sono in grado di trasmettere il virus. Altri tipi di HPV sono in grado di causare il cancro cervicale e, probabilmente, diversi tipi di cancro anale. Tuttavia \u00e8 importante sottolineare che i vari tipi di HPV che causano la stragrande maggioranza dei condilomi genitali non sono gli stessi che possono aumentare il rischio di cancro genitale o anale. Alcuni studi hanno verificato che la prevalenza dell'HPV in un dato momento pu\u00f2 raggiungere il 57% di tutte le persone sessualmente attive, e sale al 75% nella fascia di et\u00e0 tra i 14 e i 19 anni.\nSegni e sintomi.\nLe verruche genitali spesso compaiono a grappoli e possono essere molto piccole o possono diffondersi in grandi masse sul pene. In altri casi appaiono come steli di piccole dimensioni. Nelle donne si localizzano sui genitali esterni e all'interno della vagina, sull'apertura (cervice) dell'utero, intorno o dentro l'ano. La prevalenza \u00e8 simile a quella che si ha nel sesso maschile, ma i sintomi possono essere meno evidenti. Quando sono presenti, di solito si vedono molto bene sul glande. Possono comunque localizzarsi anche sul corpo del pene, sullo scroto e intorno o dentro l'ano. Possono essere trasmessi ad altre mucose, come quelle della bocca dei soggetti che hanno praticato sesso orale con un partner infetto.\nA volte il virus pu\u00f2 essere trasmesso attraverso il prolungato contatto mani-genitali; talvolta la persona stessa si autoinocula l\u2019infezione durante le pratiche di igiene intima.\nLe particelle virali sono in grado di penetrare attraverso la pelle e le mucose tramite abrasioni microscopiche nella zona ano-genitale.\nUna volta che le cellule sono invase da HPV, pu\u00f2 verificarsi un periodo di latenza (silente) di mesi o anni, totalmente asintomatico. HPV permane nell'organismo per diversi anni senza dare alcun segno di s\u00e9. Copulare con un partner affetto da una infezione latente da HPV e che non dimostra alcuna manifestazione esteriore espone comunque al rischio di contagio. Se un soggetto ha rapporti sessuali non protetti con un partner infetto, c'\u00e8 una probabilit\u00e0 del 70% che ne venga infettato. Il sistema immunitario cerca di eliminare il virus attivando il sistema delle interleuchine, che reclutano nel processo gli interferoni, i quali rallentano e inibiscono la replicazione virale.\nDiagnosi.\nLe verruche genitali, istopatologicamente, tipicamente si elevano al di sopra della superficie cutanea a causa di un allargamento della papilla dermica. Si osservano esclusivamente \"de visu\" e, quando intaccano l'utero, diventa particolarmente difficile individuarli e quindi \u00e8 opportuno utilizzare il cosiddetto \"pap-test\". Presentano paracheratosi e i caratteristici cambiamenti nucleari tipici delle infezioni da HPV (allargamento nucleare con zona chiara perinucleare).\nPrevenzione.\nGardasil (Sanofi Pasteur - MSD) e anche Cervarix (GlaxoSmithKline) sono vaccini che proteggono contro il papillomavirus umano tipi 16, 18, 6 e 11. I tipi 6 e 11 causano condilomi genitali, mentre i tipi 16 e 18 sono responsabili del cancro cervicale. Il vaccino \u00e8 preventivo, non ha alcuna efficacia terapeutica, e per poter essere efficace deve essere effettuato prima dell'esposizione al tipo di virus, preferibilmente prima dell'inizio dell'attivit\u00e0 sessuale. In Italia \u00e8 stata pianificata una strategia di vaccinazione pubblica contro il Papilloma virus (HPV), mirata alla prevenzione del tumore della cervice uterina, malattia che in Italia causa ogni anno circa mille morti. Il vaccino \u00e8 ampiamente approvato per l'uso da parte delle donne giovani, ed \u00e8 in fase di test per i giovani, In alcuni paesi (come il Regno Unito, Stati Uniti e Canada) \u00e8 gi\u00e0 stato approvato per la vaccinazione dei maschi.\nTrattamento.\nNon esiste una cura specifica per HPV. Esistono invece metodi per curare le verruche visibili, che vengono trattate per ridurre l'infettivit\u00e0 del paziente, anche se non esistono prove di riduzione certa della trasmissione del virus una volta che le verruche siano state rimosse. Le verruche dei genitali possono scomparire anche senza trattamento, ma a volte possono dare luogo a piccoli rilievi di aspetto carnoso. Non c'\u00e8 modo di prevedere se la verruca si svilupper\u00e0 o scomparir\u00e0. Le verruche a volte possono essere identificate perch\u00e9 si mostrano con un aspetto biancastro che fa seguito all'applicazione di acido acetico. Questo metodo non \u00e8 tuttavia raccomandato sulla vulva perch\u00e9 sia i microtraumi sia zone di infiammazione possono dare luogo al medesimo aspetto, talvolta definito come \"acetowhite\". Sia una lente di ingrandimento sia il ricorso alla colposcopia possono essere utilizzati come metodi per aiutare a identificare piccole verruche.\nA seconda delle dimensioni, localizzazione e altri aspetti si consiglia una specifica strategia di trattamento. Podofilox \u00e8 il trattamento di prima linea grazie al suo basso costo.\nQuasi tutti i trattamenti possono potenzialmente causare depigmentazione o cicatrici.\nIl suo utilizzo \u00e8 ciclico (2 volte al giorno per 3 giorni e poi 4-7 giorni di riposo). Secondo uno studio questa sostanza dovrebbe essere utilizzata solo per quattro cicli.\nSembra avere maggiori velocit\u00e0 di clearance rispetto alla podofillotossina e Imiquimod e causa meno irritazione locale.\nLa podofillina e il podofilox non debbono essere utilizzati durante la gravidanza, in quanto vengono assorbiti dalla pelle e possono causare difetti di nascita nel feto.\nEpidemiologia.\nLe infezioni da HPV genitale hanno una prevalenza stimata negli Stati Uniti del 10-20%. Le manifestazioni cliniche si verificano in circa l'1% della popolazione adulta sessualmente attiva. L'incidenza dell'infezione da HPV negli Stati Uniti \u00e8 aumentata tra il 1975 e il 2006. Circa l'80% delle persone infettate \u00e8 di et\u00e0 compresa tra i 17 e i 33 anni. Anche se i trattamenti sono in grado di rimuovere le verruche, non eliminano HPV. Per questo le verruche possono ripresentarsi dopo il trattamento (circa nel 50-73% dei casi). Le verruche possono anche regredire spontaneamente (con o senza trattamento).. Tradizionalmente si \u00e8 ipotizzato che il virus rimanga latente nel corpo per tutta la vita. Tuttavia nuovi studi con tecniche di ricerca sul DNA hanno dimostrato che attraverso la risposta immunologica il virus pu\u00f2 essere eliminato o soppresso a livelli inferiori a quello che possono essere misurati ricorrendo alla PCR (reazione a catena della polimerasi). In uno studio effettuato sulla cute dei genitali per verificare infezioni subcliniche da HPV si \u00e8 ricorsi alla tecnica PCR. Tale studio ha evidenziato una prevalenza del 10%."}
{"id": "335854", "revid": "638792", "url": "https://it.wikipedia.org/wiki?curid=335854", "title": "Tracey Sketchit", "text": ""}
{"id": "335855", "revid": "106908", "url": "https://it.wikipedia.org/wiki?curid=335855", "title": "Tracey", "text": ""}
{"id": "335856", "revid": "32741", "url": "https://it.wikipedia.org/wiki?curid=335856", "title": "Sasha Sosno", "text": ""}
{"id": "335859", "revid": "6923", "url": "https://it.wikipedia.org/wiki?curid=335859", "title": "SIMM", "text": "La SIMM, Single In-Line Memory Module, \u00e8 un modello di scheda di memoria RAM caratterizzata dall'avere tutti i moduli di memoria interconnessi con contatti di uscita condivisi, con l'eccezione del modulo di correzione errori che presenta una serie di contatti aggiuntiva per il solo input/output.\nFu introdotta nelle motherboard per microprocessori Intel 80286, Intel 80386 e Motorola 68000; originariamente presentava una lunghezza di 3,5 pollici, 30 pin e dati a 8 bit, si trovavano in tagli da 256, 512 kilobyte, 1, 2, 4, 8 megabyte con un tempo di accesso di circa 70 nanosecondi e necessitavano di un'alimentazione di 5 Volt.\nSuccessivamente vennero introdotte delle schede SIMM a 72 pin, lunghe 4,25 pollici, capaci di gestire dati a 32 bit che vennero usate nelle motherboard per 486, Pentium e Motorola 680x0. Aument\u00f2 anche la capacit\u00e0 di un singolo modulo, disponibile in tagli da 4, 8, 16, 32 e 64 megabyte. Per le SIMM a 72 pin il tempo di accesso scese anche a 60 nanosecondi.\nLe SIMM furono sostituite dalle DIMM."}
{"id": "335860", "revid": "2166030", "url": "https://it.wikipedia.org/wiki?curid=335860", "title": "Patmo", "text": "Patmo () o Patmos, \u00e8 un'isola dell'Egeo. L'isola \u00e8 famosa poich\u00e9, secondo un'antichissima tradizione cristiana, l'apostolo Giovanni fu qui esiliato dall\u2019imperatore Domiziano dal 95 al 100 d.C. Durante questo periodo egli ebbe le sue famose visioni da Ges\u00f9, che portarono alla redazione del Libro della Rivelazione.\nGeografia fisica.\nTerritorio.\nPatmo \u00e8 una delle isole pi\u00f9 settentrionali del complesso Dodecaneso. Si trova a nord di Lero e a sud dell'isola di Icaria. L'isola \u00e8 di origine vulcanica e arida; \u00e8 costituita da tre blocchi rocciosi uniti da stretti istmi; i rilievi irregolari sono separati da piccole valli. Il capoluogo dell'isola \u00e8 Chora e il porto principale \u00e8 Skala. L'isola \u00e8 stata ribattezzata la \"Gerusalemme dell'Egeo\", simbolo della cristianit\u00e0 e meta di pellegrinaggi dei luoghi sacri che accolsero i passi dell'evangelista Giovanni.\nClima.\nIl clima \u00e8 quello tipico mediterraneo, caldo d'estate e freddo e piovoso d'inverno. Temperatura media annuale: 18,5\u00a0\u00b0C. Temperatura media d'estate: 25\u00a0\u00b0C - 33\u00a0\u00b0C.\nOrigini di Patmos nel mito.\nL'elemento greco si compiacer\u00e0 di intrecciare una sua propria leggenda con le origini di Patmo, collegandole con gli dei dell'Olimpo e con i mitici eroi dei poemi omerici. Una leggenda racconta che era nascosta sotto l'oceano ed era visibile solo quando la dea della Luna, Selene, brillava su di lei. Una notte, un'altra dea, Artemide, not\u00f2 l'isola e se ne innamor\u00f2, desiderandola per se stessa. Chiese quindi il permesso agli altri dei per farla emergere dal mare, e grazie al potere di Zeus l'isola trov\u00f2 spazio dove giace ancora oggi.\nUn'altra leggenda narra che Oreste, dopo aver ucciso la madre Clitennestra, si rifugi\u00f2 a Patmos per sfuggire alle Erinni.\nStoria.\nEpoca ellenica.\nResti di necropoli antiche sono stati rinvenuti nei centri di Nettia, vicino a Patmos, e di Kambos, nella parte Est dell\u2019isola. Al IV o al III secolo a.C. sembra risalire la cinta muraria in pietra nera e in tecnica isodoma, che si osserva sull\u2019altura di Kasteli presso il porto.\nL'isola, che inizialmente fu abitata da stirpi doriche, fu in seguito colonizzata dagli Ioni; nel 428 a.C. la flotta spartana fu costretta dagli Ateniesi a ripiegarvi.\nEpoca romana.\nL'isola era gi\u00e0 conosciuta dallo storico Tucidide, dal geografo Strabone e da Plinio il Vecchio. In epoca imperiale romana, fu luogo di residenza di alcuni notabili, forse esiliati politici. Verso la fine del I secolo era una piazzaforte avanzata di Mileto, sua dirimpettaia sulla costa dell'Asia Minore, che se ne serviva come fortezza per difendere l'accesso al proprio porto. Essa vi relegava in soggiorno sorvegliato persone indesiderabili dalla citt\u00e0.\nEpoca bizantina.\nNel 1088, l'imperatore Alessio Comneno cedette l'isola a un monaco asceta, il beato Cristodulo, abate di Bitinia, che precedentemente gli manifest\u00f2 il desiderio di stabilirvi un \u00ablaboratorio di virt\u00f9\u00bb e cos\u00ec fond\u00f2 il monastero di San Giovanni. Nel corso degli anni successivi alla sua costruzione, il monastero per proteggersi dalle scorrerie dei pirati turchi, saraceni e normanni, eresse a sua difesa e baluardo, alte muraglie. A cent'anni circa dalla sua fondazione, il monastero contava una comunit\u00e0 monastica di 150 monaci, una ricca biblioteca, propriet\u00e0 nelle isole vicine e a Creta, navi commerciali esonerate da imposte. L'isola e il monastero godettero, dal XIII secolo in poi, della protezione di Venezia, che conquist\u00f2 Patmos nel 1207.\nNel corso dei secoli XIII e XIV l\u2019isola soffr\u00ec dei conflitti che opposero i Turchi a Bisanzio. Dopo la caduta di Costantinopoli e l'affermarsi dell'impero Ottomano, l'isola fu assoggettata a tributo dai turchi nel 1537. In questo periodo l'isola conobbe un periodo di prosperit\u00e0 e ospit\u00f2 molti rifugiati bizantini. Grazie alla vicina Creta, divenuta veneziana, e dove l'attivit\u00e0 culturale fu intensa, l'isola progred\u00ec delle nuove tecniche decorative e scultorie che influenzarono i pittori e gli scultori locali. Questi abbellirono notevolmente le decorazioni interne del monastero. Nel 1669 ospit\u00f2 rifugiati veneziani di Candia.\nIl periodo italiano.\nDurante la guerra italo-turca, il 12 maggio 1912, l'incrociatore corazzato Amalfi della Regia Marina occup\u00f2 Patmo. Successivamente nel 1924, l'isola entr\u00f2 a far parte delle Isole Italiane dell\u2019Egeo; dopo la Seconda guerra mondiale and\u00f2 alla Grecia con il resto del Dodecaneso.\nDa allora non \u00e8 raro udire, soprattutto tra gli Ateniesi, la definizione di 'italiani', per gli abitanti dell'arcipelago.\nAmministrazione.\nIl territorio del comune omonimo comprende, oltre a Patmo, anche le isole Arkoi, Marathi oltre a numerosi isolotti nelle vicinanze. Il principale abitato dell'isola \u00e8 \"Skala\", composto da quattro quartieri tra cui Netia, dove si trova la darsena nella quale attraccano le navi provenienti dal Pireo. L'isola \u00e8 da anni meta di un turismo di buona qualit\u00e0, prevalentemente di et\u00e0 compresa tra i 30 e i 45 anni. Numerose sono le ville sull'isola. Tra le spiagge pi\u00f9 note, Psiliamos, Grikos, Petra, Le Gemelle, Livadi, Kampos, Agriolivadi, Vaghi\u00e0, Lambi.\nMonumenti e luoghi d'interesse.\nIl centro storico di Chora con il monastero di San Giovanni e la grotta dell'Apocalisse sono state dichiarate dall'UNESCO patrimonio dell'Umanit\u00e0.\nChora \u00e8 uno dei pochi centri in Grecia a essere stato abitato senza interruzioni. \u00c8 inoltre uno dei pochi posti al mondo ove le funzioni religiose sono praticate ancora nella loro forma originaria, cos\u00ec come lo erano agli inizi del Cristianesimo.\nInsieme al suo monastero che la domina dall'alto e la grotta dell'Apocalisse, Chora costituisce un luogo di pellegrinaggio e di notevole interesse artistico.\nIl monastero di San Giovanni il \"Teologo\" e la grotta commemorano il sito dove l'Apostolo avrebbe composto il suo Vangelo e l'Apocalisse.\nNelle rocce di trachite della grotta, che hanno avuto origine dagli strati pi\u00f9 profondi della terra un'aureola in argento evidenzia il luogo in cui San Giovanni Apostolo appoggiava la testa quando riposava. Una cornice di argento indica il punto dove il Santo appoggiava la propria mano per rialzarsi. In prossimit\u00e0 nel tetto della grotta vi \u00e8 un punto dal quale dalla roccia granitica si dipanano tre fenditure originate dalla presenza di Dio."}
{"id": "335864", "revid": "2365704", "url": "https://it.wikipedia.org/wiki?curid=335864", "title": "The Wall Movie", "text": ""}
{"id": "335919", "revid": "508036", "url": "https://it.wikipedia.org/wiki?curid=335919", "title": "Porzia (nome)", "text": "Origine e diffusione.\nDeriva dal gentilizio romano \"Porcia\", femminile di \"Porcius\", tipico della Gens Porcia dei Catoni. Si tratta di un derivato di \"porcus\", \"maiale\", avente il significato complessivo di \"porcara\", \"allevatrice/guardiana di suini\".\nAl maschile, il nome venne portato da alcuni illustri personaggi dell'antica Roma, ma \u00e8 maggiormente diffuso al femminile per via di Porzia, figlia di Catone l'Uticense e moglie di Bruto, la cui storia viene narrata anche da Shakespeare nella tragedia \"Giulio Cesare\". In Italia \u00e8 proprio del Sud, e qui diffuso particolarmente nelle zone di Bari e Matera, dove riflette il culto locale di una santa Porzia vergine; le scarse occorrenze nel Nord e nel Centro possono anche essere dovute al personaggio cos\u00ec chiamato ne \"Il mercante di Venezia\" di Shakespeare (dal quale prende il nome una luna di Urano, Porzia).\nOnomastico.\nDella \"santa Porzia vergine\", venerata nel Sud Italia, non si ha alcuna traccia nei martirologi n\u00e9 nella \"Bibliotheca Sanctorum\". Tolta lei, nessun santo ha mai portato il nome Porzia o Porzio, che quindi \u00e8 adespota; l'onomastico si pu\u00f2 festeggiare il 1\u00ba novembre, in occasione di Ognissanti.\nSi segnala altres\u00ec l'esistenza di alcuni santi con nomi etimologicamente affini, alle date seguenti:"}
{"id": "335925", "revid": "228587", "url": "https://it.wikipedia.org/wiki?curid=335925", "title": "Anaheim Ducks", "text": "Gli Anaheim Ducks, noti fino alla fine della stagione 2006 come Mighty Ducks of Anaheim, sono una squadra di hockey su ghiaccio della NHL con sede ad Anaheim.\nStoria.\nFondata nel 1993, la societ\u00e0 era di propriet\u00e0 della Walt Disney. Il nome fu preso dal film \"The Mighty Ducks\" (uscito in Italia con il titolo di \"Stoffa da campioni\"), che narrava la storia di una squadra di hockey formata da ragazzini.\nNel 2005, il cofondatore della Broadcom Henry Samueli e sua moglie Susan comprarono la societ\u00e0 dalla Disney per circa 75 milioni di dollari. I Samueli promisero subito di mantenere la sede della societ\u00e0 ad Anaheim.\nA gennaio del 2006 i proprietari annunciarono di voler cambiare il nome e la divisa del team. Questo cambiamento \u00e8 divenuto effettivo il 22 giugno dello stesso anno.\nI Samueli, sotto la richiesta di molti fan della squadra, decisero di mantenere la stessa mascotte, Wildwing, come segno di continuit\u00e0 col passato, visto anche i buoni risultati ottenuti negli ultimi anni.\n2006-2007.\nNella stagione 2006-2007 gli Anaheim Ducks scrivono un capitolo importante della loro storia: dopo 4 anni dalla loro prima, e fino ad allora unica, finale NHL, i californiani raggiungono nuovamente la finale. Questa volta vincono la Stanley Cup, sconfiggendo in 5 partite gli Ottawa Senators. Il coach Randy Carlyle e i suoi ragazzi regalano alla franchigia il primo titolo NHL dopo 14 anni dalla loro fondazione.\nLogo e divisa.\nDopo il cambio di nome del 2006, la caratteristica maschera a forma di papero con i bastoni incrociati \u00e8 stata sostituita dalla scritta \"Ducks\" in oro, con la lettera \"D\" formata dall'impronta di un papero.\nLe maglie sono di colore nero con finiture color oro, bianco e arancione, con il logo sul davanti. La maglia da trasferta \u00e8 di color bianco con finiture color oro, nero e arancione, con il logo davanti. Il team non dispone attualmente di una terza maglia: secondo le regole della NHL potr\u00e0 essere introdotta solo dalla stagione 2008-09, cio\u00e8 dopo due anni dalla modifica di quelle ufficiali.\nPlayers.\nCurrent roster.\nhttp://ducks.nhl.com/club/roster.htm\nNHL awards and trophies.\nStanley Cup\nClarence S. Campbell Bowl\nConn Smythe Trophy\nLady Byng Memorial Trophy\nMaurice \"Rocket\" Richard Trophy\nBill Masterton Memorial Trophy\nPostseason All-Star Team\nNHL All-Rookie Team\nFranchise scoring leaders.\nThese are the top-ten point-scorers in franchise history. Figures are updated after each completed NHL regular season.\n\"Note: Pos = Position; GP = Games Played; G = Goals; A = Assists; Pts = Points; P/G = Points per game; * = current Ducks player\"\nPremi e trofei.\nStanley Cup\nClarence S. Campbell Bowl\nBill Masterton Memorial Trophy\nConn Smythe Trophy\nLady Byng Memorial Trophy\nRocket Richard Trophy"}
{"id": "335927", "revid": "767487", "url": "https://it.wikipedia.org/wiki?curid=335927", "title": "Pilerio", "text": ". \nOrigine e diffusione.\nNome di scarsissima diffusione, accentrato principalmente nella provincia di Cosenza, riflette la devozione verso \"Maria Santissima del Pilerio\", un titolo con cui la Madonna \u00e8 venerata nella zona; etimologicamente, \"pilerio\" potrebbe essere un'italianizzazione della parola calabrese \"pil\u00ederi\", avente il significato di \"pilastro\". Si tratta quindi di un nome analogo, per formazione ed etimologia, allo spagnolo \"Pilar\".Oppure potrebbe derivare dal greco \" puler\u00f2s\".\nOnomastico.\nNon vi sono santi con questo nome; l'onomastico viene festeggiato tradizionalmente il 12 febbraio in onore della Madonna del Pilerio, patrona di Cosenza."}
{"id": "335933", "revid": "47767", "url": "https://it.wikipedia.org/wiki?curid=335933", "title": "Ponzio (nome)", "text": "Origine e diffusione.\nDeriva dall'antico nome latino gentilizio \"Pontius\", la cui origine \u00e8 dubbia. Un'ipotesi diffusa gi\u00e0 anticamente \u00e8 quella che collega \"Pontius\" al latino \"pontus\" o al greco \u03c0\u03cc\u03bd\u03c4\u03bf\u03c2, \"p\u00f3ntos\", \"mare\", col significato di \"marino\", \"del mare\", oppure al nome della regione greca del Ponto, che proviene dallo stesso vocabolo. \nNell'onomastica gode di maggior credito l'ipotesi che vede in \"Pontius\" l'adattamento latino di un nome analogo al peligno \"Ponties\" o all'osco \"P\u00fantiis\" o \"Pomties\": secondo questa versione, tali nomi sarebbero corrispondenti al latino \"Quintus\", derivati cio\u00e8 da un numerale che indica il numero cinque (del tipo \"*pompe\", a sua volta dalla radice protoindoeuropea \"*penque\", da cui deriva anche il greco \u03c0\u03ad\u03bd\u03c4\u03b5, \"p\u00e9nte\", \"cinque\"); tuttavia, data la presenza nell'area etrusca di nomi come \"Pontilius\" e \"Pontennius\", \u00e8 possibile che anche questo accostamento sia paretimologico.\nSi tratta di un nome biblico, portato nel Nuovo Testamento da Ponzio Pilato, il funzionario romano che fece crocifiggere Ges\u00f9. La sua diffusione in Italia \u00e8 assai scarsa; negli anni settanta se ne contava appena una decina di occorrenze, in gran parte accentrate in Piemonte, riflesso del culto verso il san Ponzio francese. Va precisato che la forma \"Ponzio\" \u00e8 un adattamento dotto, che ha un parallelo pi\u00f9 popolare in \"Ponzo\", nome usato per\u00f2 solo in alcuni toponimi riferiti al santo, quali San Ponzo Canavese e San Ponzo Semola. In Svezia \u00e8 diffuso il nome \"Pontus\", probabilmente derivato da \"Pontius\", introdotto dal generale francese Pontus De la Gardie che serv\u00ec nel paese scandinavo sotto il re Giovanni III. \nOnomastico.\nL'onomastico si pu\u00f2 festeggiare in memoria di diversi santi e beati, nelle date seguenti:\nSi ricordano altres\u00ec alcuni beati, alle date seguenti:"}
{"id": "335937", "revid": "123315246", "url": "https://it.wikipedia.org/wiki?curid=335937", "title": "Movimento per la lotta contro la fame nel mondo", "text": "Il Movimento per la lotta contro la fame nel mondo (MLFM) \u00e8 un'organizzazione non governativa\ndi Lodi, riconosciuta come tale nel 1983 dal Ministero degli Affari Esteri della Repubblica Italiana. \nMLFM opera nel Sud del Mondo con progetti di sviluppo, per i quali fornisce mezzi e competenze senza mai escludere l'imprescindibile coinvolgimento delle popolazioni locali. Molto importante \u00e8 anche l'attivit\u00e0 in Italia, che comprende raccolta fondi a supporto delle sue attivit\u00e0 e sensibilizzazione, con lo scopo di diffondere informazione ed una cultura di solidariet\u00e0, uguaglianza e pace tra i popoli.\nLa storia.\nIl primo nucleo di MLFM si \u00e8 sviluppato intorno al 1964, quando Arnaldo Moretti, presidente dell'Azione Cattolica, ha deciso di radunare dei collaboratori per offrire un sostegno ai missionari del Pontificio istituto missioni estere in collegamento con l'associazione Mani Tese. \nLa sede iniziale \u00e8 stata posta nella curia vescovile ma l'anno successivo \u00e8 stata spostata in via Cavour 73 a Lodi, per indicare l'autonomia del Movimento dalle attivit\u00e0 missionarie diocesane. \nNel corso degli anni il Movimento ha saputo aprirsi all'esterno e camminare da solo, seppur operando sempre in stretta sintonia con i missionari e con gli organismi di ispirazione cristiana nelle varie parti del mondo.\nNel 1982, un anno prima di ottenere il riconoscimento come ONG, \u00e8 entrata a far parte della Federazione degli organismi cristiani per il servizio internazionale volontario (FOCSIV).\nLa prima realizzazione del movimento \u00e8 stata una grossa azienda agricola a Khammand, in India, seguita da un orfanotrofio a Munugodu, oltre a vari interventi pi\u00f9 estemporanei.\nIl Movimento, successivamente, ha deciso d'incentrare i propri interventi in Africa al fine, soprattutto, d'ottenere una migliore focalizzazione ed evitare un'eccessiva dispersione di risorse. \nIl nucleo della comunicazione e della coordinazione di MLFM \u00e8 incentrato nella citt\u00e0 di Lodi, dove si tengono progetti maggiormente legati alla consapevolezza ambientale e alla cittadinanza attiva. \nL'attivit\u00e0 nel Sud del Mondo.\nI progetti in Africa del Nord e del Sud.\nMLFM opera in diverse regioni dell'Africa attraverso molteplici interventi dagli obiettivi variegati, il cui filo conduttore sono sempre lo sviluppo e la figura protagonista della popolazione locale.\nMolti progetti hanno l'obiettivo di portare acqua pulita e sicura ed energia, con risvolti positivi sulle condizioni di igiene, salute ed ambiente. \nEssi prevedono la costruzione di acquedotti, fontane ed altre strutture igienico-sanitarie. \nAltre iniziative hanno come obiettivo principale la tutela dei bambini, con centri di accoglienza che garantiscono loro un'assistenza medica, scolastica ma anche spirituale.\nProtagonisti sono anche i progetti sul divario digitale, ovvero l'installazione di laboratori informatici e l'organizzazione di corsi per l'utilizzo del PC e del web per favorire i processi di inclusione e coesione sociale presso le giovani generazioni, incrementando le fonti di informazione e le prospettive occupazionali.\nUltimo aspetto che MLFM cerca di garantire attraverso i suoi progetti africani \u00e8 quello citato dall'ONU nel primo Obiettivo del Millennio: sradicare la povert\u00e0 estrema e la fame. L'organizzazione interviene dunque insegnando alla popolazione locale le tecniche pi\u00f9 avanzate per poter poi essere in grado di provvedere al proprio sostentamento.\nSeguono alcuni dei progetti affrontati dall'ONG lodigiana:\nIn Albania\nIn Ruanda\nNella Repubblica Democratica del Congo\nIn Etiopia \nIn Tanzania\nIl progetto ad Haiti.\nMLFM \u00e8 presente nel Comune di Torbeck, Dipartimento del Sud, dal 2008, con progetti idrici di sviluppo atti a portare acqua pulita e sicura alla popolazione ed attivit\u00e0 di formazione e sensibilizzazione ai beneficiari del progetto stesso. \nIl sisma del 12 gennaio 2010 ha reso insufficienti le strutture fino ad allora costruite, dopo che la regione ha dovuto ospitare gli sfollati dalla capitale, che hanno provocato un aumento del 30% della popolazione. Il progetto \u00e8 stato dunque integrato con altre infrastrutture per la fornitura di acqua potabile ed altre attivit\u00e0 di formazione in \"Water and Sanitation\" per garantirne un utilizzo consapevole.\nI progetti passati.\nIn Ciad\nNella Repubblica Democratica del Congo\nIn Costa d'Avorio\nIn Kenya\nIn Mozambico\nIn Ruanda\nIn Tanzania\nIn Zambia\nLe attivit\u00e0 in Italia.\nIn Italia MLFM promuove attivit\u00e0 di sensibilizzazione finalizzate a diffondere una maggiore consapevolezza ambientale e una cultura dell'integrazione e dello sviluppo integrale dell'uomo nel rispetto dei diritti di ogni popolo. Avvicina la nostra societ\u00e0 alle problematiche del sottosviluppo, informando sui fatti che accadono nei Paesi in via di Sviluppo ed incentivando il volontariato internazionale come effettiva espressione di solidariet\u00e0. \nNello specifico, lavora sul territorio nazionale nell'ambito dell'educazione alla mondialit\u00e0 con scuole di ogni ordine e grado attraverso la realizzazione di mostre, laboratori e percorsi didattici. Risale al 2015 l'apertura di un centro accoglienza presso l'Agriturismo Trianon di Graffignana in provincia di Lodi e l'apertura, sempre lo stesso anno, di uno sportello per stranieri e rifugiati presso la sede di MLFM a Lodi. L'attenzione all'ambiente viene dimostrata dalla nascita di SanfereOrto, nel 2017, un bene comune situato nel quartiere di San Ferolo, a Lodi. Qui volontari, scolaresche, persone con fragilit\u00e0 e in via di recupero entrano in contatto con la natura attraverso diversi percorsi. \nSeguono alcuni dei percorsi intrapresi dal 2004.\n2004\ncooperazione internazionale\".\n2005\nassociazioni di cooperazione internazionale. \nlivello avanzato.\n2006\n2007\nassociazioni di cooperazione internazionale.\n2008\n2009\n2010\n2013\n2015\n2017\n2019\n2020\n2021\nL'attivit\u00e0 di comunicazione, raccolta fondi e promozione.\nProtagonista del lavoro dell'Organizzazione in Italia \u00e8 l'attivit\u00e0 di comunicazione, fundraising e sensibilizzazione allo scopo di raccogliere fondi per il sostegno dei progetti nel Sud del Mondo e per raccolte fondi locali. Negli ultimi anni l'Ufficio Comunicazione ha affrontato un forte cambiamento mirato alla digitalizzazione delle proprie raccolte fondi.\nCollegamenti esterni.\nSito ufficiale"}
{"id": "335945", "revid": "767487", "url": "https://it.wikipedia.org/wiki?curid=335945", "title": "Redento", "text": ". \nOrigine e diffusione.\nDeriva dal nome latino \"Redemptus\" e \"Redempta\", basato sul verbo \"redimere\", ossia \"liberare\", \"salvare\". Di significato molto trasparente (\"redento\", \"salvato\", \"riscattato dal peccato originale\"), si tratta di un nome tipicamente cristiano, riferito generalmente ai concetti della redenzione dell'umanit\u00e0 e di Cristo Redentore e solo secondariamente imposto in onore dei santi cos\u00ec chiamati. In alcuni casi pu\u00f2 comunque avere radici politiche, con riferimento alla \"redenzione\" di Trento e Trieste e all'irredentismo.\nDiffuso nel centro-nord Italia, il maschile ha maggiore frequenza in Lombardia e Veneto, mentre il femminile nel Lazio. Le forme Redentino e Redentina sono tipiche della Lombardia.\nOnomastico.\nL'onomastico pu\u00f2 essere festeggiato, in memoria di pi\u00f9 santi, alle date seguenti:"}
{"id": "335958", "revid": "729019", "url": "https://it.wikipedia.org/wiki?curid=335958", "title": "M36 Jackson", "text": "Il Gun Motor Carriage M36 era un mezzo cacciacarri impiegato dall'U.S. Army nella seconda guerra mondiale. A questo mezzo ci si riferisce anche con la denominazione di Jackson o con il soprannome di Slugger. Inoltre, come per gli altri cacciacarri americani, era in voga la denominazione generica di TD (Tank Destroyer) anche se la denominazione pi\u00f9 utilizzata rimaneva quella di M36.\nStoria.\nCon l'apparizione sul campo di battaglia dei carri pesanti tedeschi Panzer V Panther e Panzer VI Tiger I il cacciacarri standard dell'Esercito Americano, il Gun Motor Carriage M10 divenne rapidamente obsoleto. Il suo cannone da 76 mm non fu pi\u00f9 in grado di garantire il successo contro questi mezzi.\nL'obsolescenza del Wolverine era per\u00f2 gi\u00e0 stata prevista e nel settembre del 1942 si era iniziato a sviluppare un mezzo dotato del cannone da 90\u00a0mm M3.\nIl risultato di questi studi fu appunto il Jackson. Questo carro utilizzava lo stesso scafo del precedente M10 ma, con il suo cannone da 90\u00a0mm ad alta velocit\u00e0, rappresent\u00f2 un grande incremento nella potenza di fuoco. Inoltre il mezzo era dotato di un motore pi\u00f9 potente e di una corazza frontale di spessore doppio rispetto a quella del cacciacarri da cui derivava. Il nuovo mezzo manteneva la caratteristica torretta aperta dei cacciacarri USA, ma aveva anche una copertura corazzata ripiegabile che l'equipaggio poteva distendere, come un tetto, sopra la torretta e che lo riparava dalle schegge dell'artiglieria. Inoltre era sempre presente, nella parte posteriore della torretta, un grande contrappeso, nel quale potevano essere stivati altri 11 proiettili.\nI primi M36 cominciarono a comparire in Europa verso la met\u00e0 del 1944. Alla fine ne furono prodotti 2324.\nIl carro risult\u00f2 gradito agli equipaggi in quanto erano pochi i carri americani dell'epoca che potevano mettere fuori combattimento, da grande distanza, i carri armati tedeschi pi\u00f9 pesanti. L'apogeo del Jackson si ebbe durante l'offensiva delle Ardenne che si svolse tra il dicembre 1944 e l'inizio del 1945."}
{"id": "335959", "revid": "633110", "url": "https://it.wikipedia.org/wiki?curid=335959", "title": "Romeo (nome)", "text": "Origine e diffusione.\nIn ultima origine, il nome \"Romeo\" deriva dal greco \u1fec\u03c9\u03bc\u03b1\u03af\u03bf\u03c2 (\"Rhomaios\"), dal significato letterale di \"romano\", \"originario di Roma\", termine che pass\u00f2 in tardo latino come \"Romaeus\", \"Romeus\" e and\u00f2 ad affiancare il nativo \"Romanus\" per indicare qualsiasi persona cittadina dell'Impero Romano.\nLa sua iniziale diffusione come nome proprio, tuttavia, \u00e8 legata soprattutto alla cultura cattolica del Medioevo, in cui il termine \"romeo\" aveva assunto il significato di \"pellegrino in viaggio a Roma\". In epoca medievale era anche in uso il nome \"Borromeo\" o, per intero, \"Buon Romeo\", che, com'\u00e8 facile intuire, significa letteralmente \"buon pellegrino (in terra romana)\". Dal punto di vista semantico, inoltre, Romeo \u00e8 analogo a nomi quali Palmiro e Pellegrino, anch'essi riferiti ai pellegrini cristiani.\nIn epoca pi\u00f9 moderna, il nome Romeo deve la sua fortuna soprattutto all'opera shakespeariana, in particolar modo al personaggio di Romeo Montecchi, protagonista della celeberrima tragedia \"Romeo e Giulietta\".\nOnomastico.\nL'onomastico viene festeggiato il 25 febbraio (5 marzo in certi luoghi) in ricordo di san Romeo, religioso carmelitano di Lucca. Si ricorda questo nome anche un beato Romeo, domenicano di Livia, detto anche \"Romeo Catalano\", commemorato a seconda dei luoghi il 4 marzo o il 21 novembre."}
{"id": "335965", "revid": "2211752", "url": "https://it.wikipedia.org/wiki?curid=335965", "title": "Mithril", "text": "Il mithril, detto anche Argentovero o Argento di Moria, \u00e8 un immaginario metallo presente nelle opere di J. R. R. Tolkien. \u00c8 descritto come un \"metallo elfico\" (forgiato dagli Elfi), dotato di particolari propriet\u00e0 magiche tali da renderlo estremamente resistente e al tempo stesso leggerissimo. I maggiori esperti nella lavorazione del Mithril, erano per\u00f2 i Nani, che lo definivano \"acciaio argentato\", sebbene nei tempi antichi l'elfo F\u00ebanor ne fosse il massimo esperto.\nTolkien introdusse questa lega magica ne \"Lo Hobbit\" e poi ne \"Il Signore degli Anelli\". In particolare, in quest'ultima opera Frodo riceve in dono da Bilbo Baggins una cotta di maglia forgiata in mithril che viene descritta come \u00ableggera come la piuma ma dura come le scaglie di drago\u00bb: il suo fascino attira l'attenzione di molti a causa della brillantezza e lucentezza che emette. Ne \"Lo Hobbit\" questa cotta era stata donata a Bilbo dai nani come ricompensa per la missione svolta insieme per riconquistare la Montagna Solitaria. Il valore del mithril \u00e8 immenso; l'unica fonte del metallo era Moria, dopo il cui abbandono divenne impossibile forgiare nuovi artefatti in mithril. \nGandalf asserisce che la cotta di maglia di Frodo aveva un valore superiore all'intera Contea. Il mithril \u00e8 il metallo pi\u00f9 richiesto da tutte le razze, ma nella Terza Era comincia a scarseggiare e, dato che l'unica miniera nella Terra di Mezzo si trova nelle profondit\u00e0 di Moria, i nani dovettero scavare sempre pi\u00f9 in profondit\u00e0, fatto questo che dest\u00f2 il \"Flagello di Durin\", cio\u00e8 un balrog.\nDerivati.\nDal mithril si ricava l'ithildin, in Lingua Corrente tradotto come \"Stellaluna\" o come \"Scintilla di Luna\", il metallo di cui sono intarsiate le porte di Moria, che riflette i raggi della luna e delle stelle (errata infatti la frase di Gandalf nella versione cinematografica de \"La Compagnia dell'Anello\", nella quale afferma che l'ithildin riflette i raggi del \"sole\" e della luna), ma solo se sollecitato tramite alcune parole magiche.\nAltri contesti.\nIl mithril \u00e8 stato ripreso in numerose altre ambientazioni fantasy; armi e corazze in questo materiale sono presenti ad esempio in svariate saghe videoludiche come \"Final Fantasy\", \"Lineage 2\", \"Kingdom Hearts\", \"\", \"Warcraft\", \"The Elder Scrolls\", \"Cabal Online\", \"Dark Age of Camelot\", \"Dark and Light\", \"4Story\", \"Grand Fantasia\", \"Dragon Quest\", \"Terraria\", \"Forgotten Tales\", \"Minetest\", \"NetHack\" nonch\u00e9 nel gioco di ruolo \"Dungeons &amp; Dragons\", dove per\u00f2 \u00e8 chiamato \"mithral\", in \"Warhammer\" e nel browser RPG \"Pirates War\".\nIl nome \u00e8 stato usato anche in altre maniere. Ad esempio, nella serie \"Full Metal Panic\" \"Mithril\" \u00e8 il nome dell'organizzazione militare non governativa di cui fa parte il protagonista. Inoltre nei MMORPG \"Final Fantasy XI\", \"Lineage 2\", \"\", \"Shining In The Darkness\", \"Guild Wars 2\", e \"RuneScape\" \u00e8 presente un oggetto chiamato \"Mithril Ore\" largamente utilizzato nella produzione di armi e armature.\nNella terza puntata dell'anime \"Digimon Adventure\" si dice che Garurumon ha una pelliccia dura come il leggendario metallo, il Mithril. Inoltre nella serie di videogiochi viene affermato che Dodomon vanta di avere una pelliccia dura quanto il Mithril.\nNel quarto episodio della quinta stagione della serie animata \"Archer\" un agente dell'F.B.I cercando di sfondare una porta al minuto 16:00 dice \"Che male! Ma di che \u00e8 fatta questa porta? Di Mithril?\"."}
{"id": "335967", "revid": "363629", "url": "https://it.wikipedia.org/wiki?curid=335967", "title": "Ammortamento all'italiana", "text": "L'ammortamento con quote capitali costanti (ammortamento italiano) prevede che ciascuna quota di ammortamento (supposto che le rate siano equintervallate ed n sia il numero di periodi previsti per l'ammortamento) sia costante e pagata in via posticipata.\nIn particolare si parla di ammortamento italiano quando sia le quote capitali sia gli interessi sono posticipati. \nLe quote di ammortamento sono date dalla formula seguente:\nformula_1 con \"k\" = 1, 2, ..., n. e con S = Capitale mutuato\nEssendo quindi la quota capitale una costante ne deriva che si possono scrivere direttamente le formule per ciascuna delle voci del piano di ammortamento:\nformula_2\nformula_3\nformula_4.\nSi noti che gli istituti di credito utilizzano lo stesso tasso capitale formula_5 per tutta la durata del mutuo (formula_5 \u00e8 una costante, che non dipende da formula_7). Quindi, capitalizzano gli interessi per l'intera durata formula_8 anzich\u00e9 per la vita residua del mutuo formula_9. Il mutuatario paga l'interesse sul residuo di capitale, ma non sul residuo di durata del mutuo. \nSalvo diversi oneri notarili o penali, il cliente potrebbe utilizzare un nuovo mutuo di importo pari al debito residuo e chiudere il precedente, in modo da beneficiare di un interesse riferito a un periodo di tempo pi\u00f9 breve, alla durata rimanente del mutuo, e quindi pi\u00f9 basso. \nAd esempio, per un mutuo di 20 anni, potrebbe dopo 5 anni fare una surroga o una sostituzione per chiudere il vecchio mutuo, e pagare col nuovo un interesse non relativo a 20 anni, ma a 15 (il 6\u00ba anno diventa l'anno 0 di ammortamento col nuovo mutuo)."}
{"id": "335968", "revid": "339392", "url": "https://it.wikipedia.org/wiki?curid=335968", "title": "\u00d6sterg\u00f6tland l\u00e4n", "text": ""}
{"id": "335974", "revid": "767487", "url": "https://it.wikipedia.org/wiki?curid=335974", "title": "Ussari della morte", "text": "Ussari della morte o Ussari Testa di Morto (in tedesco \"Totenkopfhusaren\") era la denominazione colloquiale con cui ci si riferiva agli appartenenti di due reggimenti di ussari dell'Esercito prussiano, il Leib-Husaren-Regiment Nr. 1 ed il Leib-Husaren-Regiment \"K\u00f6nigin Viktoria von Preu\u00dfen\" Nr. 2, costituiti nel 1808 a partire dal preesistente Husaren-Regiment von Prittwitz Nr. 5.\nPer estensione, talvolta il termine \"Ussari della Morte\" era anche attribuito agli appartenenti del reggimento ussari della Schwarze Schar, che indossavano uniformi nere simili a quelle dei due reggimenti prussiani.\nTale soprannome derivava dal fatto che i due reggimenti portavano uniformi nere, ornate con il simbolo del \"Totenkopf\" ossia la \"testa di morto\". Come tutte le unit\u00e0 di cavalleria dell'epoca, i due reggimenti ussari erano dotati sia di armi da fuoco (pistola e fucile) che di armi bianche (sciabola). Gli ussari della morte hanno una gloriosa storia al servizio dell'esercito prussiano; facevano parte della guardia del granduca di Prussia, in seguito parteciparono a molte battaglie dell'et\u00e0 napoleonica."}
{"id": "335975", "revid": "290948", "url": "https://it.wikipedia.org/wiki?curid=335975", "title": "Corda (alpinismo)", "text": "La corda \u00e8 senza dubbio il pi\u00f9 importante per qualsiasi arrampicatore e alpinista. Essa pu\u00f2 essere considerata come una sorta di \"paracadute\" ed \u00e8 l'elemento fondamentale di tutta la catena di assicurazione.\nNella storia dell'alpinismo si ricordano le prime corde interamente in canapa che, seppur analoghe nello scopo, avevano caratteristiche completamente diverse da quelle cosiddette \"moderne\", i cui materiali e caratteristiche tecnologiche e costruttive sono, peraltro, in continua evoluzione.\nLe moderne corde d'arrampicata e da alpinismo.\nLe corde in fibra poliammidica (tipo \"nylon 6\", \"nylon 6-6\", \"perlon\", ecc.) hanno una struttura centrale detta \"anima\" e una guaina detta \"camicia\" o \"calza\".\nIl componente fondamentale di tutta la corda \u00e8 il \"monofilamento\" sintetico. Attorcigliando pi\u00f9 monofilamenti vengono ottenuti i cosiddetti \"stoppini\"; attorcigliando gli stoppini tra loro si ottengono i \"trefoli\" che, attorcigliati a loro volta, formano l'anima della corda. La calza invece si ottiene intrecciando tra loro pi\u00f9 stoppini.\nSecondo le norme vigenti l'anima della corda deve costituire almeno il 50% della massa totale.\nLe principali caratteristiche che una corda deve possedere (anche per poter soddisfare le norme vigenti e gli standard di sicurezza) sono:\nTipologie delle corde d'arrampicata e da alpinismo.\nCorde dinamiche.\nIn arrampicata e alpinismo vengono sempre utilizzate corde di tipo \"dinamico\", cio\u00e8 con un certo grado di elasticit\u00e0, necessario ad assorbire gli urti.\nLe corde vengono classificate secondo molteplici parametri: tipo, peso, diametro, caratteristiche tecnologiche (ad es.: corde \"superdry\" ad asciugamento ultrarapido). Inoltre tutte le corde per l'arrampicata e l'alpinismo \"devono\" rispondere a requisiti minimi dettati dalle norme EN 892 per poter essere omologate e vendute.\nLe corde vengono distinte secondo la normativa EN 892 in:\nIn generale una corda \"tipica\" per l'arrampicata e/o alpinismo ha un peso usualmente compreso nell'intervallo 70-85\u00a0g per metro lineare per le corde semplici e 45-55 g/m per le mezze corde, ed una lunghezza di 50 o 60 metri (lunghezza tipica dei tiri in una via d'arrampicata).\nSebbene il diametro sia sempre ben evidenziato (anche commercialmente), e nonostante fosse un tempo il parametro di riferimento per la distinzione delle mezze corde, attualmente l'unico tratto caratterizzante a livello normativo \u00e8 la \"forza d'arresto massima\".\nLe corde per uso arrampicatorio e alpinistico sono identificate mediante:\nN.B.: Oggi si possono trovare sul mercato anche corde che, soddisfacendo tutti i diversi requisiti richiesti dalle normative, sono contemporaneamente classificate - per tipologia - sia come corde \"intere\", sia come \"mezze\" (sia come \"gemellari\"). Nel qual caso, la fascetta riporta tutte le tipologie per le quali la corda \u00e8 stata omologata.\nCorde statiche.\nSi dicono statiche quelle corde che non hanno elasticit\u00e0 (o hanno un grado di elasticit\u00e0 molto basso) e che quindi reagiscono in caso di sollecitazione con poco o nessun allungamento. In ambito alpinistico questo tipo di corde trova applicazione solo per la posa di corde fisse permanenti (su alcuni sentieri attrezzati o nelle spedizioni in alta quota), mentre \u00e8 il tipo di corda utilizzato abitualmente in speleologia per la discesa e la risalita nei pozzi.\nQuesto tipo di corda non \u00e8 adatto all'arrampicata, in quanto la mancanza di allungamento elastico fa s\u00ec che l'arresto dell'arrampicatore in caso di caduta sia estremamente brusco, aumentando cos\u00ec notevolmente il rischio di lesioni gravi all'arrampicatore nonch\u00e9 il rischio di fuoriuscita o rottura dell'ancoraggio, sul quale viene scaricata l'energia che nelle corde dinamiche \u00e8 dissipata con l'allungamento. Proprio questa sua caratteristica lo rende invece utile per le corde fisse e per la speleologia.\nNormativa e condizioni di test.\nLe caratteristiche meccaniche della corda dipendono dal materiale e dal processo di fabbricazione.\nUna serie di monofilamenti non attorcigliati ha un carico di rottura maggiore di quello ottenibile dagli stessi monofilamenti attorcigliati, e l'attorcigliamento ne riduce anche la lunghezza totale. Un forte grado di attorcigliamento comporta corde pesanti, perch\u00e9 pi\u00f9 lunghe, e meno resistenti, ma con buona capacit\u00e0 di assorbimento di energia (deformabilit\u00e0); per contro un basso grado di attorcigliamento fornisce corde con caratteristiche opposte. La corda ottimale dovr\u00e0 rappresentare quindi il miglior compromesso fra le caratteristiche di resistenza e di assorbimento di energia.\nNelle prove si cerca di riprodurre le condizioni di caduta di un capocordata, simulato da una massa di 80\u00a0kg per le corde semplici e gemellari (testate in coppia) e 55\u00a0kg per le mezze corde, da un'altezza di 4,7 metri simulando un fattore di caduta pari a 1,74 mediante l'uso di un apparecchio chiamato Dodero.\nResistenza alla rottura.\nUtilizzando il Dodero si sottopone la corda a ripetute prove fino alla rottura della medesima.\nLe corde intere e le mezze corde devono entrambe resistere ad almeno cinque cadute (ciascuna simulata con pesi differenti), le gemellari a dodici.\nIn base al numero di cadute le corde vengono anche divise in due classi: a \u00ab\"resistenza secondo le norme\"\u00bb ed a \u00ab\"resistenza superiore alle norme\"\u00bb o \"multistrappo\" (resistenza a 9 o pi\u00f9 cadute).\nForza massima d'arresto.\nLa forza massima d'arresto misurata non deve superare 12\u00a0kN per le corde semplici e gemellari, 8\u00a0kN per le mezze corde.\nAllungamento statico.\nSospendendo 80\u00a0kg per 10 minuti ad una corda pre-tesa (per annullare effetti dinamici) mediante un peso di 5\u00a0kg, la corda non deve allungarsi oltre il 10% per le corde semplici e gemellari (2 capi) ed oltre il 12% per le mezze corde (norma EN 892).\nAnnodabilit\u00e0.\nViene fatto un nodo semplice sulla corda, che poi \u00e8 trazionata con una forza di 0,1\u00a0kN. La corda viene poi scaricata a 0,01\u00a0kN, e l'apertura (\"occhiello\") del nodo non deve superare 1,1 volte il diametro della corda.\nScorrimento della guaina.\nUn tratto di corda lungo 2 metri viene fatto passare attraverso orifizi dove vengono esercitate varie pressioni. Dopo 5 passaggi lo scorrimento della guaina sull'anima deve essere inferiore al 2%."}
{"id": "335976", "revid": "117028397", "url": "https://it.wikipedia.org/wiki?curid=335976", "title": "\u00d6sterg\u00f6tland", "text": "\u00d6sterg\u00f6tland \u00e8 una delle province tradizionali (\"landskap\") della Svezia situata nella parte meridionale del paese.\nConfina con le province di Sm\u00e5land, V\u00e4sterg\u00f6tland, N\u00e4rke, S\u00f6dermanland, e con il mar Baltico.\nContea.\nIn Svezia le province non hanno alcuna funzione amministrativa, la suddivisione amministrativa primaria \u00e8 la contea. La provincia di \u00d6sterg\u00f6tland corrisponde quasi integralmente con la contea omonima.\nGeografia fisica.\nDa ovest a est nella parte centrale della provincia si estende la pianura dell'\u00d6sterg\u00f6tland (\"\u00d6stg\u00f6ta-sl\u00e4tten\") ampiamente sfruttata da attivit\u00e0 agricole. Nella parte meridionale della provincia si hanno gli altipiani del sud con colline e numerosi laghi, anche la parte settentrionale \u00e8 collinosa e ricca di foreste.\nAl largo della costa baltica si trova un arcipelago con numerose isole e isolotti, le pi\u00f9 importanti sono Kors\u00f6, Gr\u00e4ns\u00f6, Ark\u00f6, Djurs\u00f6, Yxn\u00f6, Finn\u00f6, Emt\u00f6, F\u00e5ng\u00f6 e Stora \u00c5l\u00f6. Sulla costa vi \u00e8 anche la baia di Br\u00e5viken che si insinua in profondit\u00e0 nel territorio.\nLa provincia \u00e8 divisa da nord a sud dal fiume St\u00e5ng\u00e5n che scorra da sud verso il lago Roxen presso Link\u00f6ping."}
{"id": "335983", "revid": "339392", "url": "https://it.wikipedia.org/wiki?curid=335983", "title": "\u00d6rebro l\u00e4n", "text": ""}
{"id": "335987", "revid": "339392", "url": "https://it.wikipedia.org/wiki?curid=335987", "title": "Ikki Tousen", "text": ""}
{"id": "336002", "revid": "1904508", "url": "https://it.wikipedia.org/wiki?curid=336002", "title": "Visconte", "text": "Il visconte (in tedesco \"Vizegraf\") era un funzionario dello stato feudale, che sostituiva il conte; la carica sorse nell'et\u00e0 carolingia. L'autorit\u00e0 del visconte divenne in seguito ereditaria ed i visconti entrarono a fare parte della nobilt\u00e0. Veniva anche talvolta utilizzato come titolo di cortesia per indicare l'erede di un conte.\nFacendo riferimento all'ordinamento del 1943, il titolo di visconte segue quello di conte e precede quello di barone (in tedesco \"Freiherr\"). \nNell'araldica italiana e spagnola, la corona di visconte \u00e8 rappresentata da un cerchio d'oro cimato da cinque punte (3 visibili) sostenenti una perla, alternate da quattro piccole perle (due visibili) o da punte d'oro. Vi sono per\u00f2 altre fogge pi\u00f9 o meno tollerate per la corona araldica di visconte."}
{"id": "336012", "revid": "300067", "url": "https://it.wikipedia.org/wiki?curid=336012", "title": "Aleksandr Belov", "text": "Carriera.\n\u00c8 entrato nella storia della pallacanestro per aver segnato il canestro che diede all' l'oro nel torneo olimpico di in una contestata finale contro gli . Oltre all'oro olimpico del 1972 vinse il bronzo a , fu campione del mondo nel 1974 e due volte campione d'Europa nel 1969 e 1971.\nCarriera di club.\nLa sua carriera cestistica \u00e8 iniziata nelle giovanili dello Spartak Leningrado nel 1962, in questa squadra ha incontrato il coach Vladimir Kondra\u0161in che lo guider\u00e0 nel club e nella nazionale alla conquista di diversi titoli:\nCarriera internazionale.\nNel 1969 fu chiamato per la prima volta in nazionale e subito colse il primo successo agli Europei di Napoli nel 1969, successo replicato due anni dopo in Germania.\nLa vittoria pi\u00f9 importante per\u00f2 arriva alle Olimpiadi di Monaco del 1972, dove l'URSS disponeva di un'ottima squadra che arriv\u00f2 imbattuta in finale e si trov\u00f2 di fronte la selezione degli Stati Uniti che aveva vinto tutte le precedenti edizioni del torneo olimpico, inanellando 63 successi su 63 gare disputate. La partita, molto combattuta, vide i sovietici sempre avanti fino a tre secondi dalla fine quando due tiri liberi di Doug Collins portarono avanti gli USA 50-49. \nQuando il tempo fu riportato a tre secondi, Belov nell'area pitturata avversaria raccolse una lunga rimessa da fondo campo e, dopo essersi liberato di due avversari in maniera non ortodossa, deposit\u00f2 il pallone a canestro poco prima che suonasse la sirena, consentendo alla propria nazionale di aggiudicarsi un successo storico. Al rocambolesco finale seguirono aspre polemiche e la selezione statunitense si rifiut\u00f2 di ritirare le medaglie d'argento.\nDopo l'oro di Monaco ha vinto:\nMorte.\nMor\u00ec il 3 ottobre 1978, a soli 26 anni, a causa di un angiosarcoma, rara forma di tumore cardiaco, anche se all'epoca la TASS non rese note le ragioni del decesso. Curiosamente, anche Sergej Belov, omonimo e compagno di squadra di Aleksandr nella storica finale di Monaco '72, pass\u00f2 a miglior vita lo stesso giorno: il 3 ottobre 2013, dopo una lunga malattia. Il 1\u00ba marzo 2007 Aleksandr Belov fu ammesso nella FIBA Hall of Fame."}
{"id": "336018", "revid": "81195", "url": "https://it.wikipedia.org/wiki?curid=336018", "title": "Contea di V\u00e4stra G\u00f6taland", "text": "La contea di V\u00e4stra G\u00f6taland o \"V\u00e4stra G\u00f6talands l\u00e4n\" \u00e8 una delle contee o \"l\u00e4n\" della Svezia situata nella parte occidentale del paese.\nConfina con le contee di V\u00e4rmland, \u00d6rebro, \u00d6sterg\u00f6tland, J\u00f6nk\u00f6ping, Halland, con la contea norvegese di Viken e con il laghi V\u00e4ttern e V\u00e4nern. Inoltre si affaccia sullo Skagerrak (Mare del Nord).\nAree naturali protette.\nIn questa contea si trovano il Parco nazionale Djur\u00f6, il Parco nazionale Kosterhavet, il Parco nazionale Tresticklan e parte del Parco nazionale Tiveden."}
{"id": "336021", "revid": "363629", "url": "https://it.wikipedia.org/wiki?curid=336021", "title": "Ammortamento alla tedesca", "text": "L'Ammortamento Tedesco \u00e8 un tipo di ammortamento a rata costante anticipata, dove gli interessi sono pagati anticipatamente. La prima rata sar\u00e0 perci\u00f2 costituita da soli interessi e il suo valore risulter\u00e0 minore rispetto a tutte le altre rate che invece sono costanti. Si avr\u00e0 quindi: \nformula_1 con \"d\" = \"i\" /(\"i\"+1) e \"k\" = 0, 1, 2..., \"n\"- 1\nformula_2 per \"k\" = 0\nformula_3 per \"k\" = 1, 2.., \"n\"-1\nformula_4 per \"k\" = \"n\"."}
{"id": "336036", "revid": "339392", "url": "https://it.wikipedia.org/wiki?curid=336036", "title": "V\u00e4stra G\u00f6talands l\u00e4n", "text": ""}
{"id": "336055", "revid": "599013", "url": "https://it.wikipedia.org/wiki?curid=336055", "title": "Ulf Kirsten", "text": "\u00c8 primatista di reti con la maglia del Bayer Leverkusen nelle competizioni UEFA per club (35).\nCarriera.\nClub.\nCresciuto nella , nella Germania Est, esord\u00ec giovanissimo conquistandosi fin dall'et\u00e0 di 19 anni un posto da titolare e arrivando a spezzare il decennale dominio della Dinamo Berlino nel campionato della DDR con i titoli del 1989 e 1990.\nDopo la caduta del muro di Berlino lasci\u00f2 l'Oberliga per trasferirsi al , di cui diverr\u00e0 una bandiera e il migliore realizzatore di tutti i tempi. Nel 1993 conquist\u00f2 il primo titolo di capocannoniere con 20 reti, in condivisione con l'attaccante dell'Eintracht Francoforte Anthony Yeboah. Torn\u00f2 a vincere tale titolo, entrambe le volte con 22 reti, nel 1997 e 1998, guidando il Bayer al secondo e terzo posto rispettivamente, e ancora alla piazza d'onore nel 1999. Nonostante abbia continuato a segnare con continuit\u00e0 fino all'et\u00e0 di 37 anni, non vinse altri trofei che la Coppa di Germania del 1993, perdendo in finale quella del 2002.\nSi ritir\u00f2 dal calcio dopo la stagione 2002-03, in cui disput\u00f2 solo 3 gare di campionato.\nNazionale.\nKirsten ha collezionato 100 presenze a livello internazionale, 49 con la nazionale della Germania Est e 51 con quella della Germania unificata, per un totale di 34 reti (14 e 20 rispettivamente).\nIl debutto avvenne l'8 maggio 1985, a 19 anni, contro la Danimarca, in una partita per la qualificazione ai campionati mondiali. Divent\u00f2 subito titolare fisso della squadra, con cui collezion\u00f2 49 presenze in 5 anni, segnando 14 reti. Le ultime tre furono siglate contro la nazionale statunitense che si apprestava a disputare il mondiale di Italia 1990. L'ultima partita \u00e8 del 13 maggio di quell'anno, con un 3-3 contro il Brasile.\nDopo l'unificazione della Germania, Kirsten torn\u00f2 a vestire la maglia della nazionale tedesca il 14 ottobre 1992 contro il Messico. Prese parte a 2 mondiali, nel 1994, senza disputare alcuna gara, e nel 1998 con 4 partite senza reti. Chiuse la sua carriera internazionale il 20 giugno 2000, al campionato europeo in Belgio e Paesi Bassi."}
{"id": "336060", "revid": "6923", "url": "https://it.wikipedia.org/wiki?curid=336060", "title": "Anton Polster", "text": "Biografia.\nDopo il ritiro dal calcio giocato, divent\u00f2 il cantante del gruppo pop austriaco degli \"Achtung Liebe\".\nCaratteristiche tecniche.\nGiocatore.\nAttaccante potente e forte fisicamente, dotato altres\u00ec di buona tecnica, \u00e8 stato uno dei migliori realizzatori austriaci del dopoguerra, riscuotendo successo non solo in patria ma anche all'estero. Viene considerato prototipo dell'attaccante moderno.\nCarriera.\nGiocatore.\nClub.\nFiglio d'arte, inizi\u00f2 la sua carriera all' nella stagione 1981-1982, anche se a novembre fu mandato in prestito in seconda divisione al per fare esperienza. Tornato alla casa madre esord\u00ec in 1. Division nel 1982, a 18 anni, realizzando 11 reti. Il suo bottino di reti crebbe progressivamente di anno in anno, fino a raggiungere la cifra di 39 nel 1986-1987: \u00e8 la seconda prestazione di sempre per il campionato austriaco dopo le 41 marcature di Hans Krankl del 1977-1978. Con la squadra della capitale austriaca Polster vinse tre titoli nazionali e una Coppa d'Austria, realizzando 95 reti e laureandosi tre volte il capocannoniere del campionato, oltre a risultare il miglior marcatore nelle competizioni europee; conquist\u00f2 anche la Scarpa d'oro 1987 dopo essere giunto terzo l'anno precedente.\nCon queste premesse, nell'estate del 1987 Polster venne prelevato dal di Luigi Radice, anche se in realt\u00e0 la societ\u00e0 avrebbe voluto acquistare Mark Hughes dal . Venne comunque subito soprannominato \"Golster\", e gi\u00e0 dopo due giornate divenne capocannoniere grazie al gol realizzato nella prima giornata nella sconfitta contro l' e soprattutto una tripletta alla ; la vena realizzativa cal\u00f2 tuttavia nel girone di ritorno, e alla fine i gol in campionato furono 9. I granata conclusero comunque la stagione arrivando a disputare la finale della Coppa Italia, nella quale vennero tuttavia sconfitti dalla Sampdoria. Riuscirono per\u00f2 a battere la in semifinale, anche se i bianconeri ebbero poi la meglio ai calci di rigore nello spareggio valido per l'accesso alla Coppa UEFA: entrambe le squadre avevano infatti terminato la Serie A al sesto posto.\nDopo un solo anno si trasfer\u00ec quindi in Spagna tra le fila del : part\u00ec un po' in sordina, ma poi esplose nella stagione 1989-1990 mettendo a segno 33 gol, tuttavia il titolo di \"Pichichi\" and\u00f2 a Hugo S\u00e1nchez che ne realizz\u00f2 38. Dopo tre anni si trasfer\u00ec prima al , poi al ; con entrambe le squadre realizz\u00f2 14 gol nella Liga.\nNel 1993 and\u00f2 invece in Germania, al , rimanendovi per 5 stagioni. Qui si conferm\u00f2 uno dei migliori realizzatori della Bundesliga, sfiorando di una rete il titolo di capocannoniere nel 1996-1997, che venne vinto da Ulf Kirsten. Nel 1998 pass\u00f2 quindi al , dove rimase per qualche mese anche dopo la retrocessione in seconda divisione nonostante le sue 11 reti. A gennaio 2000 torn\u00f2 infine in patria, al , dove chiuse la carriera ormai trentacinquenne.\nNel 1997 fu nominato sportivo austriaco dell'anno, l'unico calciatore a riuscirvi dal 1955 e solo il quarto in 61 anni.\nComplessivamente, in 19 stagioni da professionista ha giocato 559 partite di campionato e segnato 315 reti, di cui 539 gare e 303 gol in prima serie. In Austria ha giocato 159 partite e realizzato 121 gol, in Spagna un totale di 171 partite e 83 gol, in Germania, in Bundesliga, 182 presenze e 90 reti. In tre occasioni ha segnato pi\u00f9 di 30 reti in campionato e in altre due pi\u00f9 di 20, ha segnato sempre almeno 6 reti e in ben 15 occasioni \u00e8 andato oltre le 10.\nNazionale.\nPolster esord\u00ec nell' il 17 novembre 1982, a 18 anni, segnando subito una rete contro la . Dopo questa gara torn\u00f2 tuttavia a vestire la maglia bianca solo dal 1984, diventando poi titolare fisso fino al 1998. Con la nazionale alpina partecip\u00f2, coi gradi di capitano, a e a , segnando un gol nella partita d'esordio dell'ultima manifestazione, che si gioc\u00f2 contro il ; in entrambe le occasioni l'avventura si concluse per\u00f2 al primo turno. Disput\u00f2 infine la partita d'addio al calcio il 1\u00ba settembre 2000 contro l', fissando a 95 presenze la seconda prestazione di sempre dietro ad Andreas Herzog. I suoi 44 gol lo rendono invece il miglior bomber di sempre dell'Austria.\nAllenatore.\nDopo aver lasciato il calcio giocato, Polster non \u00e8 passato subito alla carriera di allenatore, ma \u00e8 divenuto prima direttore marketing al Borussia M\u00f6nchengladbach, dal 2001 al 2004, e poi general manager all'Austria Vienna, dal 2004 al 2005.\nNel gennaio del 2010 \u00e8 stato ingaggiato dal LASK Linz come allenatore della seconda squadra, in Regionalliga. Chiude la stagione vincendo il campionato, ma non gli viene rinnovato il contratto e si accasa al Wiener Viktoria, formazione che guida alla promozione in Wiener Stadtliga, vincendo il campionato di Oberliga 2011-2012. Nella medesima stagione conquista la WFV-Cup, battendo in finale le riserve del Wiener Sportklub per 2-1.\nNel 2012-2013, il Viktoria raggiunge gli ottavi di finale di \u00d6FB-Cup, unica squadra dei campionati regionali a riuscirvi. A fine stagione viene scelto dalla dirigenza dell'Admira Wacker M\u00f6dling come nuovo allenatore della squadra."}
{"id": "336061", "revid": "110157", "url": "https://it.wikipedia.org/wiki?curid=336061", "title": "Contea di V\u00e4stmanland", "text": "La contea di V\u00e4stmanland o \"V\u00e4stmanland l\u00e4n\" \u00e8 una delle contee o \"l\u00e4n\" della Svezia situata nella parte centrale del paese.\nConfina con le contee di S\u00f6dermanland, \u00d6rebro, Dalarna e Uppsala, una piccola parte della contea si affaccia sui laghi M\u00e4laren e Hj\u00e4lmaren.\nAree naturali protette.\nIn questa contea si trova parte del Parco nazionale Farnebofj\u00e4rden."}
{"id": "336064", "revid": "339392", "url": "https://it.wikipedia.org/wiki?curid=336064", "title": "V\u00e4stmanland l\u00e4n", "text": ""}
{"id": "336066", "revid": "77358", "url": "https://it.wikipedia.org/wiki?curid=336066", "title": "Toni P\u00f6lster", "text": ""}
{"id": "336068", "revid": "77358", "url": "https://it.wikipedia.org/wiki?curid=336068", "title": "Toni Polster", "text": ""}
{"id": "336170", "revid": "599013", "url": "https://it.wikipedia.org/wiki?curid=336170", "title": "Nicole Ramalalanirina", "text": "Biografia.\nDa ragazzina giocava a pallacanestro, inizi\u00f2 a praticare atletica leggera su indicazione della sua professoressa di educazione fisica. All'inizio degli anni novanta lasci\u00f2 il Madagascar e si stabil\u00ec in Francia, a Poitiers, per allenarsi con G\u00e9rard Lacroix. A livello internazionale continu\u00f2 a gareggiare per il suo paese natale fino al 1998, quando ottenne la cittadinanza francese.\nLe sue principali vittorie con la maglia della nazionale malgascia furono il titolo africano dei 100 m ostacoli nel Campionati africani di atletica leggera del 1993 e la vittoria alle Universiadi sulla stessa distanza nel 1995, oltre a due medaglie di bronzo, rispettivamente ai Giochi panafricani del 1991 e alle Universiadi del 1993. Partecip\u00f2 inoltre a due edizioni dei Giochi olimpici (Barcellona 1992 e Atlanta 1996), a tre campionati del mondo di atletica leggera e due mondiali \"indoor\", senza risultati di rilievo.\nNel febbraio 1998 ricevette la cittadinanza francese. Nelle stagioni successive mise in bacheca una medaglia di bronzo individuale sui 60 m ostacoli ai mondiali al coperto di Lisbona nel 2001."}
{"id": "336171", "revid": "74801", "url": "https://it.wikipedia.org/wiki?curid=336171", "title": "Contea di V\u00e4sternorrland", "text": "La contea di V\u00e4sternorrland o \"V\u00e4sternorrland l\u00e4n\" \u00e8 una delle contee o \"l\u00e4n\" della Svezia situata nella parte settentrionale del paese.\nConfina con le contee di G\u00e4vleborg, J\u00e4mtland, V\u00e4sterbotten e con il Golfo di Botnia.\nAree naturali protette.\nIn questa contea si trova il Parco nazionale Skuleskogen."}
{"id": "336181", "revid": "6923", "url": "https://it.wikipedia.org/wiki?curid=336181", "title": "Spazzole (musica)", "text": "Le spazzole dette anche pennelli sono particolari bacchette formate da un insieme di setole e vengono utilizzate per suonare strumenti a percussione.\nCostruzione.\nSono solitamente realizzate in plastica, metallo e legno. Sono formate per un terzo della loro lunghezza da sottili fili metallici (le setole), mentre per la rimanente parte dal manico della spazzola stessa. Il manico della spazzola talvolta incorpora un sistema a scorrimento che permette di proteggere la spazzola quando non utilizzata, ritraendola proprio all'interno del manico.\nTalvolta l'estremit\u00e0 della spazzola dalla parte del manico pu\u00f2 essere chiusa con una terminazione di forma sferica o comunque di forma circolare: molti batteristi usano anche questa parte della spazzola per avere un timbro pi\u00f9 duro e deciso.\nUtilizzo.\nLe caratteristiche delle spazzole possono variare sensibilmente, anche a seconda del tipo di genere musicale che si intende eseguire.\nIl suono delle spazzole \u00e8 adatto a creare atmosfere sfumate e morbide, tipiche del genere Jazz: \"accarezzando\" la pelle del rullante o la superficie dei piatti \u00e8 possibile creare accostamenti timbrici che con le bacchette sarebbero impossibili."}
{"id": "336190", "revid": "599013", "url": "https://it.wikipedia.org/wiki?curid=336190", "title": "Fr\u00e9d\u00e9rique Bangu\u00e9", "text": "Biografia.\nIn carriera, ottenne i migliori risultati a livello individuale nelle competizioni \"indoor\" sui 60 m piani, vincendo una medaglia di bronzo ai mondiali di Parigi del 1997 e una medaglia d'argento agli europei di Valencia del 1998.\nSui 100 m piani detiene un primato personale di 11\"16 sui 100 m piani, stabilito il 5 agosto 1999 a Montauban. In tale specialit\u00e0 non ha mai raggiunto una finale in una competizione internazionale. Fu invece una delle quattro staffettiste della nazionale francese che vinse l'oro europeo della 4 x 100 m a Budapest nel 1998 e un argento mondiale nella stessa specialit\u00e0 a Edmonton nel 2001.\nNel 2002 si ritir\u00f2 dalle competizioni per intraprendere la carriera di giornalista e commentatrice televisiva e radiofonica."}
{"id": "336191", "revid": "339392", "url": "https://it.wikipedia.org/wiki?curid=336191", "title": "V\u00e4sternorrlands l\u00e4n", "text": ""}
{"id": "336193", "revid": "2039709", "url": "https://it.wikipedia.org/wiki?curid=336193", "title": "Fregene", "text": "Fregene \u00e8 un noto centro balneare situato sulla costa tirrenica, a circa 30 chilometri da Roma. Dal 1992 \u00e8 una frazione del Comune di Fiumicino, istituito con legge della Regione Lazio del 6/3/1992, n. 25. In precedenza esso era una frazione del Comune di Roma, da cui fu staccato quando quella che era la XIV Circoscrizione del Comune della Capitale, che comprendeva anche la zona di Fregene, \u00e8 ricaduta appunto nel territorio del neocostituito Comune, a seguito di un referendum \u201cseparatista\u201d.\nStoria.\nFregene giunse ad avere una significativa rilevanza in epoca etrusca, come sede di un porto, alla foce del fiume Arrone, e di una importante salina.\nLa sua memoria venne obliterata, fino a quando cominciarono a svilupparsi nell'area dove anticamente essa sorgeva insediamenti di pescatori. \u00c8 solo per\u00f2 intorno al 1928, appena terminata la bonifica della zona paludosa detta del Maccarese (nell'immediato entroterra), che Fregene risorse, come centro per residenze estive balneari.\nNell'agosto del 1943, durante la Seconda guerra mondiale, Fregene fu teatro di una oscura vicenda legata alla morte del gerarca fascista Ettore Muti.\nNel 1992 Fregene diviene parte del neo-costituito Comune di Fiumicino, staccatosi da Roma insieme a Focene, Maccarese ed altre zone sul litorale che prima facevano parte del comune di Roma. In questa frazione circoscrizionale, come anche in quelle di Maccarese, Aranova e Palidoro, le schede contrarie alla scissione da Roma furono per\u00f2 pi\u00f9 numerose di quelle favorevoli.\nGeografia antropica.\nNel 1666 papa Clemente IX dispose la messa a dimora della pineta di Fregene, per la difesa dei campi coltivati dai venti salmastri provenienti dal mare e per drenare i terreni acquitrinosi dell\u2019area.\nUrbanisticamente, Fregene appare nettamente distinta in tre aree, che si susseguono in direzione nord-sud lungo l\u2019asse stradale centrale che scorre parallelo al lungomare a circa 600 metri dal lido : Fregene nord , caratterizzata dalla presenza di ville quasi esclusivamente monofamiliari circondate da grandi giardini e dalla quasi totale assenza di esercizi commerciali; Fregene centro , ove la dimensione dei lotti \u00e8 mediamente meno ampia e sono presenti, oltre alle ville unifamiliari, anche ville bifamiliari e, sporadicamente, bassi edifici con pi\u00f9 unit\u00e0 abitative e vi sono molti esercizi commerciali ; Fregene sud, con una molto maggiore presenza, rispetto a Fregene centro, di edifici con pi\u00f9 unit\u00e0 abitative (qui la densit\u00e0 di esercizi commerciali \u00e8 minore rispetto a Fregene centro).\nNella parte pi\u00f9 settentrionale di Fregene nord, a ridosso della spiaggia, sorge il caratteristico \"Villaggio dei pescatori\", nato spontaneamente con la costruzione di capanni direttamente sull\u2019arenile da parte di pescatori alla fine della seconda guerra mondiale. A partire dagli anni cinquanta, tale area \u00e8 stata trasformata abusivamente con la realizzazione di villette e piccoli fabbricati costruiti in aderenza o molto a ridosso gli uni agli altri, in modo totalmente difforme dall\u2019impronta urbanistica che caratterizza le altre zone di Fregene.\nA sud di Fregene si trova la riserva faunistica Oasi di Macchiagrande.\nEconomia.\nTurismo.\nA partire dagli anni cinquanta del XX secolo Fregene \u00e8 una nota localit\u00e0 turistico balneare, frequentata da personalit\u00e0 del mondo dello spettacolo e della cultura.\nD'estate la localit\u00e0 accoglie i lavori e le premiazioni di un evento letterario, il Premio Fregene; altri eventi e spettacoli sono occasionalmente ospitati nella pineta monumentale.\nInfrastrutture e trasporti.\nDiversamente dalle altre principali localit\u00e0 della costa tirrenica del Lazio settentrionale, Fregene non \u00e8 attraversata dalla via Aurelia, il che la preserva dal traffico automobilistico, che resta di norma poco intenso, anche grazie al ricorso prevalente da parte di residenti e villeggianti alla bicicletta per gli spostamenti. Il collegamento alla via Aurelia \u00e8 garantito tramite due svincoli: \"Fregene-Cesano-Testa di Lepre\", che \u00e8 il pi\u00f9 vicino a Roma, e \"Fregene\", nei pressi di Torrimpietra. La localit\u00e0 \u00e8 poi raggiungibile da Roma con l'Autostrada A12 Roma-Civitavecchia attraverso le uscite di \"Maccarese-Fregene\" e \"Torrimpietra \"e dalla Via Portuense, a cui \u00e8 collegata tramite via della Muratella.\nFregene \u00e8 servita inoltre dalla Ferrovia Tirrenica, alla quale si accede con la locale Stazione di Maccarese-Fregene, e dalle linee bus urbane del comune di Fiumicino 020, MF e Circolare Maccarese-Fregene. I collegamenti con Roma sono invece assicurati dalla linea COTRAL Fiumicino aeroporto-Fregene-Roma Cornelia (metro A).\nOdonimia.\nLe vie di Fregene sono dedicate prevalentemente a localit\u00e0 balneari italiane.\nSport.\nPallavolo.\nLe squadre di pallavolo San Giorgio Pallavolo, maschile e femminile, militano nei rispettivi campionati di Serie D. Nella stagione 2015/2016, la squadra maschile ottiene il titolo di vicecampione italiano nel campionato CSI (Centro Sportivo Italiano) Open, essendo stata sconfitta in finale dal Cuneo. Nella stagione 2016/2017, la societ\u00e0 festeggia i 40 anni di affiliazione FIPAV.\nLa San Giorgio Pallavolo ha cresciuto numerosi talenti, tra i quali Gabriele Maruotti e sua sorella Ilaria Maruotti (entrambi hanno militato in Serie A e hanno avuto presenze in nazionale)."}
{"id": "336196", "revid": "125868091", "url": "https://it.wikipedia.org/wiki?curid=336196", "title": "Il libro della giungla 2", "text": "Il libro della giungla 2 (\"The Jungle Book 2\") \u00e8 un film del 2003 diretto da Steve Trenbirth. \u00c8 un film d'animazione prodotto dai DisneyToon Studios di Sydney e distribuito da Walt Disney Pictures e Buena Vista Distribution. Il film usc\u00ec nei cinema in Francia il 5 febbraio 2003, e venne distribuito negli Stati Uniti il 14 febbraio. \u00c8 il sequel del Classico Disney \"Il libro della giungla\" del 1967 e vede, nella versione originale, Haley Joel Osment come voce di Mowgli e John Goodman come voce di Baloo.\nIl film fu originariamente prodotto come un lungometraggio direct-to-video, ma venne distribuito prima nelle sale, come il sequel de \"Le avventure di Peter Pan\", \"Ritorno all'Isola che non c'\u00e8\". \u00c8 il terzo sequel Disney ad essere stato distribuito al cinema piuttosto che direct-to-video, dopo \"Bianca e Bernie nella terra dei canguri\" del 1990 e \"Ritorno all'Isola che non c'\u00e8\" del 2002. Il film \u00e8 la continuazione de \"Il libro della giungla\" di Rudyard Kipling, ma non si basa su \"Il secondo libro della giungla\".\nIl film ha ricevuto recensioni negative dirette verso l'animazione e la somiglianza nella trama con il primo film. Tuttavia, \u00e8 stato un successo al botteghino, incassando $ 135,7 milioni contro un budget di $ 20 milioni.\nTrama.\nSono passati due anni da quando Mowgli ha iniziato la sua nuova vita al villaggio degli uomini con la ragazza che ce lo ha attirato, Shanti, il suo fratellino adottivo Ranjan e i loro genitori, ma ha ancora difficolt\u00e0 ad adattarsi al nuovo ambiente e vorrebbe tornare al divertimento della giungla. Un giorno, durante un ballo di gruppo, Mowgli finisce quasi per condurre i bambini del villaggio nella giungla. A causa di questo grave errore, il capo del villaggio lo rimprovera e lo mette in punizione mandandolo a letto senza cena. Nel frattempo, Shere Khan \u00e8 tornato nella parte della giungla dove Baloo e Bagheera abitano, Shere Khan vuole uccidere il cucciolo d'uomo a tutti i costi (nel primo film gli aveva dato fuoco alla coda). Sebbene Bagheera cerca di fermarlo con l'aiuto del colonnello Hathi e della sua compagnia, Baloo va al villaggio degli uomini e riporta Mowgli a vivere con lui nella giungla ma, a loro insaputa, anche Shere Khan entra nel villaggio, senza fare rumore. Appena Shanti vede Baloo si spaventa dicendo di aver visto una bestia feroce; gli abitanti del villaggio per\u00f2 avvistano Shere Khan e, credendo che Shanti parlasse della tigre, iniziano ad inseguirla. Nel caos che segue l'attacco della tigre, Shanti va nella giungla per recuperare Mowgli, credendo che Baloo sia feroce ed abbia rapito il ragazzo.\nDopo essere tornato con Baloo, Mowgli riassapora la libert\u00e0 e il divertimento che aveva vissuto con il suo caro \"Pap\u00e0 orso\" ingnari che il pitone Kaa, nascosto tra gli alberi, stia aspettando l'occasione di mangiarsi Mowgli nuovamente. Fortunatamente Mowgli riesce a sfuggire, inconsapevolmente, ai tentativi di Kaa di mangiarselo mentre con Baloo balla e canta al rinomo della vecchia canzone \"Lo stretto indispensabile.\" Intanto Shanti \u00e8 nella giungla alla ricerca di Mowgli ma non conoscendola e avendo paura di tutto ci\u00f2 che sente e si muove le risulta difficile, mentre continua a cercare il suo amico, si trova faccia a faccia con Kaa che avendo perso la sua occasione con Mowgli non vuole lasciarsi sfuggire lei e senza che possa reagire viene ipnotizzata. Proprio quando sta per essere mangiata, Ranjan, che l'ha seguita di nascosto, la salva e la risveglia dall'ipnosi per poi cacciare Kaa, facendogli ingoiare un sasso che gli rimane nello stomaco; a quel punto i due si mettono insieme alla ricerca di Mowgli. Intanto Kaa incontra Shere Khan che gli chiede il posto in cui si nasconde Mowgli, ma non sapendolo il serpente per salvarsi la pelle gli indica la palude e la tigre si avvia.\nIl mattino dopo Bagheera, dopo essere stato travolto dal colonnello Hathi e la sua compagnia, sente gli umani che stanno cercando Mowgli nella giungla, la pantera capisce che il cucciolo d'uomo non \u00e8 pi\u00f9 al villaggio, e sospetta subito di Baloo. Mowgli intima a Baloo di spaventare Shanti se dovesse arrivare, non volendo pi\u00f9 rivederla, e si lamenta della vita noiosa che aveva vissuto nel villaggio degli uomini. Baloo e Mowgli vanno a divertirsi al vecchio tempio abitato dalle scimmie (il cui capo, Re Luigi, se ne \u00e8 andato lasciando a loro la zona), ma quando gli animali della giungla si prendono gioco di Shanti e di altri aspetti della vita di Mowgli nel villaggio, il ragazzo si rattrista e se ne va. Nella giungla incontra Shanti e Ranjan, ma Baloo irrompe e spaventa Shanti come voleva Mowgli. Quando la verit\u00e0 viene a galla, Shanti e Ranjan scappano e lasciano Mowgli.\nBaloo riconosce che a Mowgli manca la sua vecchia vita ma, quando Mowgli cerca di fare pace con i suoi amici umani, i tre vengono attaccati da Shere Khan. La tigre insegue Mowgli e Shanti presso un altro tempio abbandonato e costruito sopra un lago di lava; Baloo lascia Ranjan con Bagheera e va a salvare Mowgli. Dopo che l'orso ed i due ragazzi hanno confuso Shere Khan facendo suonare tre diversi gong posizionati ai tre angoli del tempio, la tigre vede Shanti nel momento in cui il suo gong si rompe. Baloo combatte contro Shere Khan mentre Mowgli sta per rischiare la vita per salvare Shanti, ma la tigre insegue i due ragazzi fino ad una grossa statua sul bordo di un pozzo di lava. Baloo riesce a salvare Mowgli e Shanti, mentre Shere Khan precipita e si ritrova intrappolato nella bocca della statua anch'essa precipitata, a pochi metri dalla lava ribollente, mentre l'avvoltoio Lucky, il cui hobby \u00e8 schernire Shere Khan, ritorna per canzonarlo nuovamente. Con il suo nemico sconfitto, Mowgli, Shanti e Ranjan vengono ritrovati dagli abitanti del villaggio, l\u00ec il capo del villaggio si scusa con Mowgli perch\u00e9 non aveva capito che in realt\u00e0 la giungla rappresenta per il ragazzo un posto speciale. Mowgli ritorna cos\u00ec al villaggio degli uomini e da quel momento gli viene concesso di andare a trovare Baloo, Bagheera e le altre vecchie conoscenze nella giungla ogni volta che lo desidera, insieme a Shanti e Ranjan.\nProduzione.\nNegli anni '90, il duo di sceneggiatori Bob Hilgenberg e Rob Muir presentarono una sceneggiatura de \"Il libro della giungla 2\" in cui Baloo si avventurava a salvare il suo interesse romantico da un bracconiere. La Disney alla fine and\u00f2 in una direzione diversa per il sequel.\nJohn Goodman registr\u00f2 le sue battute a New Orleans, mentre Haley Joel Osment in California. A causa di una disputa legale con Gia Maione, la vedova di Louis Prima, il personaggio di Re Luigi non pot\u00e9 essere incluso nel film. Tuttavia, Re Luigi fa un'apparizione non fisica come fantoccio all'inizio, e viene brevemente menzionato nel mezzo del film.\nColonna sonora.\nLa band Smash Mouth registr\u00f2 una cover della canzone dei fratelli Sherman, \"I Wan'na Be Like You\" (originariamente nel film del 1967), contenuta nella colonna sonora del film. La versione italiana, rititolata \"Credi a me\", \u00e8 cantata dalle Lollipop.\nDistribuzione.\nData di uscita.\nLe date di uscita internazionali nel corso del 2003 sono state:\nEdizione italiana.\nL'edizione italiana \u00e8 stata curata dalla Disney Characters Voices International, Inc., mentre il doppiaggio italiano venne eseguito dalla Royfilm, su dialoghi di Manuela Marianetti, e diretto da Leslie La Penna. La sonorizzazione \u00e8 stata effettuata invece dalla SEFIT-CDC. I testi italiani delle canzoni e la direzione musicale \u00e8 stata ad opera di Ermavilo. L'unico doppiatore del film originale a tornare nel proprio ruolo fu Sergio Tedesco, voce di Kaa.\nAccoglienza.\nIncassi.\nIl film incass\u00f2 $ 47.901.582 negli Stati Uniti e $ 87.802.017 all'estero, raggiungendo $ 135.703.599 in tutto il mondo.\nCritica.\n\"Il libro della giungla 2\" ha ricevuto recensioni generalmente negative dalla critica. Sul sito web di aggregazione di recensioni Rotten Tomatoes, il film ha ricevuto un punteggio di approvazione del 19% basato su 91 recensioni, con una valutazione media di 4,4/10. Il consenso critico del sito recita: \"Questo rimaneggiamento inferiore de \"Il libro della giungla\" avrebbe dovuto andare direttamente to-video\". Su un altro aggregatore di recensioni, Metacritic, il film ha un punteggio medio ponderato di 38 su 100 basato su 24 critici, indicando \"recensioni generalmente sfavorevoli\".\nEdizioni home video.\nVHS.\nLa prima e unica edizione VHS del film usc\u00ec in Italia il 3 settembre 2003, insieme alla prima edizione DVD.\nCaratteristiche.\nLa VHS contiene il film in formato 4:3.\nDVD.\nPrima edizione.\nLa prima edizione DVD del film usc\u00ec il 3 settembre 2003, insieme all'edizione VHS.\nSeconda edizione.\nLa seconda edizione DVD del film \u00e8 uscita il 14 maggio 2008.\nAltri media.\nIn contemporanea all'uscita del film fu distribuito dalla Ubisoft il videogioco \"Il libro della giungla 2\", realizzato dalla Disney Interactive per Game Boy Advance."}
{"id": "336209", "revid": "539155", "url": "https://it.wikipedia.org/wiki?curid=336209", "title": "Serenata n. 10 (Mozart)", "text": "La Serenata n. 10 in Si bemolle maggiore K 361 (K6 370a), nota anche come Gran Partita, \u00e8 una composizione di Wolfgang Amadeus Mozart, considerata per l'innovativa scrittura \"un vero monumento della musica per strumenti a fiato\". \nStoria.\nNon si sa esattamente quando Mozart scrisse questa \"Serenata\". La datazione certa della scrittura dell'opera riveste una notevole importanza in quanto permetterebbe di sistemare alcuni particolari della biografia dello stesso Mozart nonch\u00e9 potrebbe meglio farci comprendere la sua evoluzione artistica. La data presente sull'autografo, il 1780, non gli \u00e8 attribuibile. Anche la denominazione di \"Gran partita\", presente nel manoscritto, non sembra sia stata voluta da Mozart. Inizialmente gli studiosi fecero risalire la composizione tra il 1780 e l'inizio del 1781; in quel periodo il musicista era intento alla realizzazione della messa in scena dell' \"Idomeneo\" a Monaco. Mozart, dopo la prima del gennaio 1781, rimase ancora un mese oltre al permesso avuto dall'arcivescovo; egli era attirato dalla presenza degli eccellenti strumentisti a fiato che facevano parte dell'orchestra del Principe del Palatinato; probabilmente la \"Serenata\" fu scritta sia influenzata da quella compagine orchestrale, sia in segno di amicizia per i musicisti. Pi\u00f9 recentemente si \u00e8 pensato che in quel periodo Mozart potesse aver scritto soltanto quattro movimenti, i rimanenti tre dovrebbero invece risalire all'estate del 1781. Le ultime ricerche pongono infine la datazione nel periodo viennese del compositore fra il 1783 e il 1784, mentre si dedicava anche al Concerto K449;d'altra parte la notizia certa di una prima esecuzione risale proprio al 1784 a Vienna eseguita dalla \"Harmonie\" della corte imperiale il 23 marzo. Esiste anche una versione pi\u00f9 romantica, ma priva di fondamento, attribuita a Georg Nikolaus von Nissen, secondo marito di Costanze, che vede la serenata quale dono di Mozart alla moglie in occasione del matrimonio. \nStruttura.\nLa Serenata in Si bemolle maggiore \u00e8 costituita da sette movimenti :\nAnalisi.\nCi troviamo di fronte ad un'opera preziosa di grande complessit\u00e0 che travalica il genere nella quale essa rientra. Le serenate erano per lo pi\u00f9 eseguite all'aperto in momenti in cui il grado di attenzione era limitato e i compositori tendevano quindi a dare spazio a melodie facili, e l'orchestrazione che ne scaturiva ne era la logica conseguenza.\nQuesta composizione si discosta dal tono galante tipico di molte \"serenate\" scritte da Mozart in precedenza; il lavoro prevede ben tredici strumenti (dodici a fiato ed il contrabbasso) ed \u00e8 la pi\u00f9 ampia e complessa delle opere composte dal musicista nell'ambito di questo tipo di composizioni. La presenza del contrabbasso ha lo scopo di rendere piena e corposa la linea del basso e quindi non \u00e8 corretto riferirsi all'opera come \"Serenata per tredici strumenti a fiato\". La partitura originale non prevedeva infatti la sostituzione del contrabbasso con il controfagotto. Per la prima volta in una partitura di Mozart compare il corno di bassetto, particolare tipo di clarinetto che suona una quinta sotto; verr\u00e0 utilizzato da Mozart anche ne Il ratto dal serraglio e in seguito nel Concerto K 622 per il suo timbro pi\u00f9 scuro e pastoso rispetto al clarinetto classico.\nL'impianto \u00e8 quello tipico della serenata. Il primo movimento, un \"Largo\", apre con un'ampia introduzione lenta, quasi sinfonica, che verr\u00e0 utilizzata poche altre volte dal musicista; l'introduzione cos\u00ec lenta in una serenata \u00e8 cosa piuttosto insolita mentre sarebbe pi\u00f9 consueto trovarla in una sinfonia o in un quartetto. L'\"Allegro molto\" che segue \u00e8 costituito da un solo tema che si sviluppa nella capacit\u00e0 di dialogo tra i vari strumenti. In seguito abbiamo due \"Minuetti con trii\" che evocano melodie popolari. Tra i due minuetti \u00e8 racchiuso il celebre \"Adagio\", che rappresenta il punto pi\u00f9 alto della composizione e uno dei vertici della musica mozartiana sia per la ricercatezza del suono e la dolcezza della melodia sia per la novit\u00e0 strutturale: una sola coppia di corni sostiene e accompagna ora l'oboe, ora il clarinetto e ora il fagotto. Una \"Romanza\" anticipa il \"Tema con variazioni\" in cui il compositore aggrega di volta in volta diversi timbri strumentali. Il finale, un \"Rond\u00f2. Allegro molto\" \u00e8 un brano di grande colore, quasi una Marcia, dove ben si esprime lo spirito allegro e gioviale del compositore solo trattenuto da un uso contenuto del volume degli strumenti. Il notevole organico e il grado di assimilazione dei vari strumenti permettono per\u00f2 al compositore di farli dialogare, di contrapporli, di fonderli in un modo mai prima raggiunto."}
{"id": "336224", "revid": "767487", "url": "https://it.wikipedia.org/wiki?curid=336224", "title": "Il Nuovo Canzoniere Italiano", "text": "Il Nuovo Canzoniere Italiano \u00e8 un gruppo musicale italiano fondato a Milano nel 1962.\nAl NCI (e in particolare allo spettacolo \"Bella ciao\") si deve la riscoperta e la diffusione di molti canti tradizionali e di protesta, che rischiavano di essere dimenticati e che oggi sono popolari, come \"Maremma amara\", \"Sciur padrun da li beli braghi bianchi\" o \"Addio a Lugano\". In particolare, \u00e8 a questo gruppo che si deve l'affermazione di \"Bella ciao\" come canzone simbolo della Resistenza italiana.\nStoria.\nLa rivista.\nRoberto Leydi e Gianni Bosio fondarono una rivista che si proponeva di studiare la canzone popolare italiana, con lo scopo dichiarato di recuperare una narrazione delle vicende storiche dal punto di vista del popolo. Bosio era il direttore delle Edizioni Avanti!, casa editrice collegata al giornale del Partito Socialista Italiano, e perci\u00f2 faceva pubblicare il periodico dall'editrice che dirigeva. La rivista fu chiamata \"Il Nuovo Canzoniere Italiano\" e cominci\u00f2 a uscire alla fine del 1962.\nNel 1963 si aggiunsero molti collaboratori, che formarono un gruppo numeroso di persone interessate all'etnomusicologia e alla canzone politica. Fra i primi a unirsi ai fondatori furono Fausto Amodei e Michele Straniero, che provenivano dall'esperienza torinese dei Cantacronache, e Sandra Mantovani, moglie di Leydi. Seguirono Cesare Bermani, Rudy Assuntino, Dante Bellamio, Giovanna Daffini, Caterina Bueno, Vittorio Carpi, Ivan Della Mea, Giorgio Bertero, Gaspare De Lama, Sergio Lodi, Franco Mereu, Tullio Savi, Maria Vailati. Fra i collaboratori occasionali e sostenitori si annoveravano Umberto Eco, Franco Fortini, Milly, Maria Monti e Giovanni Pirelli.\nGli spettacoli.\nNel 1964 venne avviato da Roberto Leydi e Sandra Mantovani un gruppo pi\u00f9 strettamente musicale (denominato appunto \"Gruppo del Nuovo Canzoniere Italiano\") a reinterpretare i repertori legati alla protesta sociale, al lavoro, alla Resistenza. Nel solo primo anno il Gruppo organizz\u00f2 tre diversi spettacoli.\nBisogna ricordare che Leydi aveva gi\u00e0 esperienza in questo senso, avendo organizzato nel '62 il recital \"Milanin Milanon\" nello storico Teatro Gerolamo di Milano. Questo spettacolo riproponeva le canzoni milanesi tradizionali scelte dallo stesso Leydi, insieme a poesie dei maggiori autori di Milano, il tutto per la regia di Filippo Crivelli. Interpreti dello spettacolo erano Milly, Tino Carraro, Enzo Jannacci, Sandra Mantovani e Anna Nogara. Alcuni di questi artisti furono perci\u00f2 invitati da Leydi a partecipare ai successivi progetti.\nIl primo allestimento del Nuovo Canzoniere Italiano, articolato in nove serate, si intitolava \"L'altra Italia. Prima rassegna italiana della canzone popolare e di protesta vecchia e nuova\" e si tenne da marzo a maggio alla \"Casa della Cultura\" di Milano. \nAd esso parteciparono, con ruoli diversi, etnomusicologi come Gianni Bosio, Roberto Leydi, Diego Carpitella, Cesare Bermani, Annabella Rossi, il regista teatrale Filippo Crivelli, i cantanti Caterina Bueno, Giovanna Daffini, Sandra Mantovani, Ivan Della Mea, Enzo Jannacci, Milly, Palma Facchetti, Maria Monti, Fausto Amodei, Nanni Svampa, Gino Negri, Vito Santangelo, Silvano Spadaccino, Maria Vailati, Silvia Malagugini\naccompagnati da Fiorenzo Carpi, e poi Luciano Berio, Giorgio Bocca, Umberto Eco, Alfonso Failla, Franco Fortini, Mario De Micheli, Giacomo Manzoni, Giancarlo Majorino, Mario Soldati, Tullio Savi e altri.\nIn particolare entrarono in quell'occasione a far parte del Gruppo Giovanna Marini, il Gruppo Padano di Piadena, Franco Coggiola, Bruno Pianta, Maria Teresa Bulciolu, Matteo Deichmann.\nA questo recital si sovrappose in aprile \"Piet\u00e0 l'\u00e8 morta. La Resistenza nelle canzoni 1919-1964\", sempre organizzato da Crivelli e Leydi, con Giovanni Pirelli. Cantavano Sandra Mantovani, Giovanna Daffini, Ivan Della Mea, Franco Mereu, il Gruppo di Piadena; mentre suonavano Vittorio Carpi, Gaspare De Lama, Paolo Ciarchi e Sergio Lodi. Dopo il debutto nella Sala dei Giganti dell'Universit\u00e0 di Padova, lo spettacolo gir\u00f2 in diverse piazze del Nord Italia per terminare al Piccolo Teatro di Milano.\nLo spettacolo pi\u00f9 famoso del Nuovo Canzoniere Italiano rimane tuttavia \"Bella ciao. Un programma di canzoni popolari italiane\", autentico caposaldo del folk revival nostrano, rimasto nella storia, che ebbe grande successo di pubblico e critica, e provoc\u00f2 anche scandalo. Il recital era stato organizzato da Filippo Crivelli, Franco Fortini e Roberto Leydi, su invito di Nanni Ricordi per il Festival dei Due Mondi di Spoleto. Gli interpreti erano Sandra Mantovani, Giovanna Daffini, Giovanna Marini, Maria Teresa Bulciolu, Caterina Bueno, Silvia Malagugini, Cati Mattea, Michele Straniero, il Gruppo di Piadena, accompagnati dalla chitarra di Gaspare De Lama.\nLo spettacolo \u00e8 rimasto celebre anche perch\u00e9 in occasione di una replica, a causa dell'esecuzione di \"O Gorizia tu sei maledetta\", un ufficiale dei carabinieri presente in sala denunci\u00f2 Straniero, Leydi, Bosio e Crivelli per vilipendio delle forze armate italiane. L'episodio diede un'involontaria notoriet\u00e0 al Nuovo Canzoniere Italiano.\nNel 1965 fu invitato come regista al posto di Crivelli il giovane Dario Fo. Emerse allora una diversa impostazione, condivisa anche da Nanni Ricordi e Gianni Bosio: Leydi fu sostituito come autore del grande spettacolo in preparazione, da Bermani e Coggiola. \nLo spettacolo si chiamer\u00e0 \"Ci ragiono e canto. Rappresentazione popolare in due tempi su materiale originale curata da Cesare Bermani e Franco Coggiola\". Interpreti erano Caterina Bueno, Giovanna Daffini, Giovanna Marini, Franco Coggiola, Ivan Della Mea, Gruppo di Piadena, Silvia Malagugini, Cati Mattea, Paolo Ciarchi, nonch\u00e9 i \"nuovi\" Rosa Balistreri, Piero Nissim, il Coro del Galletto di Gallura e Enzo Del Re.\nDi \"Ci ragiono e canto\" si ebbero due successive edizioni, nel 1969 e nel 1973, con cambiamenti di organico e di canzoni.\nI Dischi del Sole.\nContestualmente alla nascita del gruppo musicale del Nuovo Canzoniere Italiano, nel 1963, venne fondata anche la casa discografica I Dischi del Sole, emanazione fonografica delle Edizioni Avanti!, buona parte della cui produzione \u00e8, in vario modo, riferibile al N.C.I..\nIn alcuni dischi il Nuovo Canzoniere appare come interprete, in quanto molti membri del gruppo vi eseguivano almeno un brano; la maggior parte dei dischi, invece, era incisa da uno, due o tre membri del gruppo, i quali erano indicati in copertina come interpreti del disco. Inoltre, le incisioni riguardavano sia canti tradizionali, sia, a partire dal 1966, canzoni moderne composte ed eseguite dai membri del gruppo, primi fra tutti Ivan Della Mea e Giovanna Marini.\nA loro volta dei canti tradizionali in alcuni dischi venivano incise direttamente le registrazioni effettuate sul campo, in altri venivano incise le interpretazioni dei cantanti del N.C.I..\nVicende successive.\nNel 1966 Leydi abbandon\u00f2 Il Nuovo Canzoniere Italiano, seguito da altri fra cui Sandra Mantovani. L'anno dopo fu la volta di Ivan della Mea. Poi quella di Michele Straniero.\nUna trasformazione stava avvenendo nel NCI: infatti Gianni Bosio riteneva che la canzone di protesta contemporanea fosse la diretta prosecuzione di quella raccolta dagli etnomusicologi.\nCos\u00ec entrarono nel gruppo Gualtiero Bertelli, Paolo Pietrangeli, Alfredo Bandelli, Pino Masi. Entrarono, in ogni modo, anche etnomusicologi come Hana Roth e Alessandro Portelli.\nNello stesso 1966 Gianni Bosio e Alberto Mario Cirese fondarono l'Istituto Ernesto De Martino, che conserva tuttora le registrazioni effettuate a partire dagli anni Sessanta.\nNel 1971 mor\u00ec improvvisamente Gianni Bosio, e conseguentemente il NCI si disciolse.\nNel 1973 Ivan Della Mea ricostitu\u00ec il gruppo, che svolse per qualche anno un'intensa attivit\u00e0 di concerti, soprattutto alle Feste de l'Unit\u00e0 e del 1\u00ba maggio.\nFra il 1977 e il 1978 chiusero definitivamente sia la rivista che il gruppo musicale."}
{"id": "336227", "revid": "116997804", "url": "https://it.wikipedia.org/wiki?curid=336227", "title": "Contea di V\u00e4rmland", "text": "La contea di V\u00e4rmland o \"V\u00e4rmlands l\u00e4n\" \u00e8 una delle contee o \"l\u00e4n\" della Svezia situata nella parte centro-occidentale del paese.\nConfina con le contee di Dalarna, \u00d6rebro e V\u00e4stra G\u00f6taland e con le contee norvegesi di Viken e Innlandet."}
{"id": "336234", "revid": "547034", "url": "https://it.wikipedia.org/wiki?curid=336234", "title": "Crociate del Nord", "text": "Con crociate del Nord o crociate baltiche si indica una serie di campagne militari volte a colonizzare e cristianizzare le popolazioni pagane dei balti, i finnici e gli slavi occidentali presenti lungo la costa settentrionale e orientale del Mar Baltico. In misura minore, gli scontri furono diretti anche contro gli slavi orientali fedeli alla Chiesa ortodossa.\nLe campagne principali compiute prendono il nome di crociata prussiana, crociata livoniana e crociata lituana. Pur essendo alcune di queste guerre state definite crociate gi\u00e0 durante il Medioevo, altre, compresa la maggior parte di quelle svedesi, furono per la prima volta annoverate nella categoria dagli storici del nazionalismo romantico nel XIX secolo.\nContesto storico.\nGli attuali Paesi baltici erano stati abitati sin dalla preistoria da varie trib\u00f9 distribuite uniformemente su un territorio abbastanza vasto. Le divergenze tra le differenti comunit\u00e0 di lituani, lettoni e pruzzi non erano cos\u00ec nette, tanto che esistevano affinit\u00e0 sia in ambito linguistico sia in termini religiosi. L'isolamento geografico degli autoctoni ridusse al minimo i contatti con il resto del continente per diverso tempo, fino a quando scandinavi e slavi si spinsero nella regione nell'Alto Medioevo interessandosi alle risorse minerarie presenti e all'allargamento dei commerci. \u00c8 probabile che i balti videro arrivare commercianti tedeschi nelle loro terre nel XII secolo. Inoltre, i territori interessati dalle crociate del nord avevano gi\u00e0 conosciuto attacchi da parte delle dinastie imperiali: carolingi, ottoniani e salii avevano infatti soggiogato danesi e slavi. Consapevoli delle potenzialit\u00e0 offerte dalle remote e poco esplorate terre baltiche, i tedeschi diedero il via a missioni religiose volte a cristianizzare le regioni. All'inizio delle crociate settentrionali, i monarchi cristiani in tutto il nord Europa ordinarono incursioni nei territori che comprendono le odierne Estonia, Finlandia, Lettonia, Lituania, Polonia e Russia. Malgrado alcuni casi di conversione pacifica, quando gli autoctoni reagirono con violenza alle volont\u00e0 dei membri del clero la Chiesa decise di agire militarmente. A prescindere se pagani o cristiani ortodossi orientali, le popolazioni indigene subirono battesimi forzati e le devastazioni dell'occupazione militare.\nIl punto di partenza ufficiale per le crociate del Nord, le quali si basavano su motivazioni plurime (economiche, sociali e politiche), fu la chiamata di papa Celestino III nel 1195. A dire il vero, l'appoggio alla soluzione militare non solo contro gli estoni, ma anche contro \"altri pagani presenti in quelle parti\" si registrava gi\u00e0 in una bolla di papa Alessandro III intitolata \"Non parum animus noster\" del 1171 o 1172. Ci\u00f2 che appare certo \u00e8 che i principi occidentali (specie le vicine Svezia, Danimarca e Polonia) e i prelati desiderosi di espandere i loro domini avevano gi\u00e0 cominciato a muoversi con qualche tempo in anticipo. Le comunit\u00e0 non cristiane che furono oggetto delle campagne in varie date comprendevano:\nFra il 1100 e il 1124 il duca sassone Lotario comp\u00ec diverse sortite presso l'odierno confine tra la Danimarca e la Germania, ma solo a partire dal 1140 si ebbero le prime conquiste territoriali in Wagria, dal cui territorio vennero cacciati i precedenti occupanti. Enrico di Badewide e Adolfo II di Schaumburg conquistarono poi diverse fortificazioni e le citt\u00e0 di Lubecca e Ratzeburg; a Oldenburg e poi a Lubecca nasceranno i primi arcivescovati. Le battaglie precedenti erano state in gran parte causate da tentativi di distruggere castelli e rotte commerciali marittime per ottenere un vantaggio economico nella regione, e la crociata fondamentalmente continu\u00f2 questo modello di conflitto, sebbene in epoca basso-medievale ispirate e ordinate dalla Santa Sede e intraprese da ordini religiosi cavallereschi e nobili di varie realt\u00e0 europee.\nCrociata dei Venedi.\nDopo le avvisaglie del X e XI secolo, le prime vere campagne cristiane iniziarono con la crociata dei Venedi del 1147, quando papa Eugenio III eman\u00f2 la bolla \"Divina dispensatione\" contro i polabi (o \"venedi\"), una popolazione di etnia slava di quella che oggi \u00e8 la Germania settentrionale e orientale. La crociata avvenne in parallelo con la seconda crociata avvenuta in Terra Santa, continuando in maniera pi\u00f9 o meno irregolare fino al XVI secolo. Tuttavia, non otterr\u00e0 per\u00f2 risultati sostanziali dal punto di vista del clero. Se nelle intenzioni di Bernardo di Chiaravalle i pagani slavi si sarebbero dovuti combattere \"fino al momento in cui, con l'aiuto di Dio, essi devono essere o convertiti o cancellati\", in realt\u00e0 non si ottennero che poche conversioni - comprese quelle del principe obodrita Niklot e dei suoi soldati - che secondo il cronista sassone Helmold furono anche fasulle e la distruzione di qualche tempio pagano. I sassoni invece consolidarono le loro posizioni in Wagria e Polabia, oltre a costringere Niklot a diventare loro alleato e tributario. I danesi, pur partecipando dal primo momento, furono presto costretti a tornare in patria per proseguire la guerra civile fra i due pretendenti al trono Canuto V e Sweyn III senza aver conseguito risultati rilevanti.\nCrociate svedesi.\nLe crociate svedesi furono campagne della Svezia disposte contro i finlandesi, i tavastiani e i careliani durante il periodo intercorso tra il 1150 e il 1293.\nCrociate danesi.\nI danesi compirono almeno tre crociate in Finlandia. La prima menzione risale al 1187, quando il crociato Esbern Snare menzion\u00f2 nel suo discorso della festa di Natale una grande vittoria dei finlandesi. Le due successive crociate ebbero luogo nel 1191 e nel 1202: quest'ultima fu guidata dal vescovo di Lund, Anders Sunesen, alla presenza di suo fratello.\nCrociata in Livonia.\nNel XII secolo, i popoli negli odierni Paesi baltici finirono per originare una sorta di terra cuscinetto tra la Chiesa ortodossa a est e la Chiesa cattolica a ovest. Le divergenze religiose figuravano tra i motivi per cui non erano ancora stati convertiti in modo efficace. Durante un periodo di oltre 150 anni che precedette l'arrivo dei crociati tedeschi nella regione, l'Estonia fu attaccata tredici volte dai principati russi, nonch\u00e9 dalla Danimarca e dalla Svezia. Gli estoni, da parte loro, eseguirono spesso incursioni in Danimarca e Svezia. Ci furono tentativi pacifici da parte di alcuni cattolici di convertire gli estoni, a partire dalle missioni inviate da Adalberto, arcivescovo di Brema nel 1045-1072. Tuttavia, l'opera missionaria pare sort\u00ec un effetto limitato e contenuto dal punto di vista numerico.\nCampagna contro i livoni (1198-1212).\nSulla scia dei mercanti tedeschi che seguivano le antiche rotte commerciali dei vichinghi, un monaco di nome Meinardo sbarc\u00f2 alla foce del fiume Daugava, nell'odierna Lettonia, nel 1180, venendo nominato vescovo nel 1186. Papa Celestino III proclam\u00f2 una crociata contro i pagani baltici nel 1195, reiterata poi dal suo successore Innocenzo III: una spedizione crociata guidata dal successore di Meinardo, il vescovo Bertoldo di Hannover, sbarc\u00f2 in Livonia (la parte dell'attuale Lettonia che circonda il golfo di Riga) nel 1198. Sebbene i crociati vincessero la loro prima battaglia, il vescovo Bertoldo fu ferito a morte e il suo seguito respinto.\nNel 1199, Alberto di Buxhoeveden ricevette la nomina dall'arcivescovo Arduico II di Brema per cristianizzare i paesi baltici. Quando Alberto mor\u00ec, 30 anni dopo, la conquista e la cristianizzazione formale dell'attuale Estonia e della Lettonia settentrionale potevano dirsi completate. Alberto inizi\u00f2 il suo compito girovagando per il Sacro Romano Impero predicando una crociata nelle terre baltiche, venendo assistito in tale difficile compito da una bolla pontificia ai sensi della quale i combattimenti in Europa orientale venivano considerati alla stessa stregua delle crociate contro la Terra Santa. Sebbene sbarcasse alla foce del Daugava nel 1200 con solo 23 navi e 500 soldati, gli sforzi del vescovo assicurarono il futuro e costante approdo di reclute. I primi crociati di solito arrivavano a combattere durante la primavera e tornavano alle loro case in autunno. Per garantire una presenza militare permanente, vide la luce l'ordine religioso dei cavalieri portaspada nel 1202. La fondazione da parte del vescovo Alberto del mercato di Riga nel 1201 attir\u00f2 cittadini dal Sacro Romano Impero avviando un periodo di prosperit\u00e0 economica. Su richiesta del chierico tedesco, papa Innocenzo III dedic\u00f2 i territori baltici cristianizzati alla Vergine Maria, allo scopo di incoraggiare nuove reclute a recarsi nell'Europa orientale (\"Terra Mariana\").\nNel 1206, i crociati sottomisero la roccaforte di Livonia a Turaida, sulla riva destra del fiume Gauja, l'antica via commerciale verso la Rus' di Kiev nordoccidentale. Per ottenere il controllo sulla riva sinistra del Gauja, si costru\u00ec il castello di pietra a Sigulda entro il 1210. Prima del 1211, la provincia di Metsepole (oggi distretto di Limba\u017ei) e altre aree della Livonia accettarono la conversione alla religione cattolica. L'ultima battaglia contro i livoni avvenne durante l'assedio del forte di Satezele vicino a Sigulda nel 1212. I livoni che avevano reso omaggio al principato slavo orientale di Polock considerarono in una prima fase i tedeschi come utili alleati: anche per questo, alcuni aderirono alla conversione. Il primo livone di spessore ad essere battezzato fu il loro quasi sovrano, Caupo di Turaida. Quando la morsa tedesca si fece pi\u00f9 stretta, i livoni si ribellarono ai crociati e al loro leader battezzato, ma furono sconfitti. Caupo rimase un alleato dei crociati fino alla sua morte nella battaglia del giorno di San Matteo nel 1217.\nI crociati tedeschi arruolarono guerrieri livoniani appena battezzati per partecipare alle loro campagne contro letgalli e selonici (1208-1209), estoni (1208-1227) e contro semigalli, samogiti e curi (1219-1290).\nCampagna contro letgalli e selonici (1208-1224).\nDopo la sottomissione dei livoni, i crociati rivolsero la loro attenzione ai principati letgalli a est, lungo i fiumi Gauja e Daugava. L'alleanza militare nel 1208 e la successiva conversione dall'ortodossia al cattolicesimo del Principato di T\u0101lava fu l'unica sottomissione pacifica delle trib\u00f9 baltiche durante le crociate del Nord. Il sovrano di T\u0101lava, T\u0101livaldis (\"Talibaldus de Tolowa\"), divenne il pi\u00f9 fedele alleato dei crociati tedeschi contro gli estoni, e mor\u00ec martire cattolico nel 1215. La guerra contro le aree popolate dai letgalli e dai selonici lungo il corso d'acqua Daugava iniziato nel 1208 dall'occupazione del Principato ortodosso di Koknese e della fortezza di collina selonica di S\u0113lpils. La campagna continu\u00f2 nel 1209 con un attacco al Principato ortodosso di Jersika (noto come \"Lettia\"), accusato dai crociati di essersi alleato con i pagani lituani. Dopo la sconfitta, il re di Jersika, Visvaldis, divenne vassallo del vescovo di Livonia e ricevette parte di quanto amministrava (la Letgallia meridionale) a titolo di feudo. La roccaforte di S\u0113lpils fu per breve tempo sede di una diocesi selonica (1218-1226), e poi pass\u00f2 sotto il dominio dell'ordine di Livonia (infine al suo posto fu costruito il castello di pietra di Selburg). Solo nel 1224, con la divisione delle contee di T\u0101lava e Adzele tra il vescovo di Riga e i cavalieri portaspada, le aree abitate dai latgalli divennero finalmente possedimento dei conquistatori tedeschi. Il successivo ingresso nel Sacro Romano Impero, nel 1225, sanc\u00ec l'entrata del paese baltico sotto la sfera d'influenza tedesca. Il territorio dell'ex Principato di Jersika andr\u00e0 poi diviso dal vescovo di Riga e dall'ordine di Livonia, successore dei cavalieri portaspada, nel 1239.\nCampagna contro gli estoni (1208-1224).\nNel 1208, i tedeschi erano abbastanza forti da iniziare le operazioni contro gli estoni, che a quel tempo si dividevano in otto contee principali e diverse pi\u00f9 piccole guidate da anziani con una cooperazione limitata tra loro. Nel 1208-1227, gruppi di guerra delle diverse parti infuriarono attraverso le contee della Livonia, della Latgallia settentrionale e dell'Estonia. I livoni e i letgalli normalmente come alleati dei crociati, e i Principati di Polock e Pskov, che apparivano come alleati di fazioni diverse in tempi diversi. Le fortezze di colline, ovvero le principali edificazioni difensive delle contee estoni attorno a cui si erano sviluppati gli insediamenti, furono assediate e conquistate pi\u00f9 volte. Una tregua tra le due parti, spossate dalla guerra, rimase in piedi per tre anni (1213-1215) e si dimostr\u00f2 generalmente pi\u00f9 favorevole ai tedeschi, che consolidarono la loro posizione politica, mentre gli estoni non furono in grado di sviluppare il loro sistema di fragili cooperazioni in uno Stato centralizzato. Il sovrano della Livonia Caupo fu ucciso in battaglia vicino a Viljandi (\"Fellin\") il 21 settembre 1217, ma la battaglia si rivel\u00f2 una schiacciante sconfitta per gli estoni, il cui capo Lembitu fu ucciso. Dal 1211, il suo nome era giunto all'attenzione dei cronisti tedeschi come personaggio di spessore, essendo diventato inoltre la figura centrale attorno cui si concentrava la resistenza estone.\nAnche i regni cristiani di Danimarca e Svezia erano avidi di conquiste sulle sponde orientali del Baltico. Mentre gli svedesi diedero vita a una sola incursione fallita nell'Estonia occidentale nel 1220, la flotta danese guidata dal re Valdemaro II era sbarcata nella citt\u00e0 estone di Lyndanisse (oggi Tallinn) nel 1219. Dopo la battaglia di Lyndanisse, i danesi stabilirono una fortezza, poi assediata dagli estoni nel 1220 e nel 1223, ma questa resistette. Alla fine, l'intera Estonia settentrionale pass\u00f2 sotto il controllo danese.\nGuerre contro Saaremaa (1206-1261).\nL'ultima contea estone a resistere agli invasori fu quella insulare di Saaremaa (\"\u00d6sel\"), la cui guerra le flotte avevano fatto irruzione in Danimarca e Svezia durante gli anni di combattimento contro i crociati tedeschi.\nNel 1206, un esercito danese guidato dal re Valdemaro II e da Anders, vescovo di Lund, sbarc\u00f2 a Saaremaa e tent\u00f2 di stabilire una roccaforte senza successo. Nel 1216; i cavalieri portaspada e il vescovo Teodorico unirono le forze e invasero l'isola superando il mare ghiacciato. In cambio, la primavera successiva gli osiliani fecero irruzione nei territori della Lettonia sotto il dominio tedesco. Nel 1220, l'esercito svedese guidato dal re Giovanni I di Svezia e dal vescovo Carlo di Link\u00f6ping espugn\u00f2 Lihula, nella Rotalia, e nell'Estonia occidentale. Gli osiliani attaccarono la roccaforte scandinava lo stesso anno, la conquistarono e uccisero l'intera guarnigione svedese, compreso il vescovo di Link\u00f6ping.\nNel 1222, il re danese Valdemaro II tent\u00f2 per la seconda conquista di Saaremaa, questa volta stabilendo una fortezza di pietra che potesse ospitare una nutrita guarnigione. La roccaforte danese fin\u00ec assediata e si arrese entro cinque giorni, con il risultato che la guarnigione danese torn\u00f2 a Revel, lasciando il fratello del vescovo Alberto di Riga, Teodorico, e pochi altri, come ostaggi per garantire la pace. Il castello fin\u00ec in ultimo raso al suolo dagli osiliani.\nUn esercito di 20.000 uomini sotto il legato pontificio Guglielmo di Modena attravers\u00f2 il mare ghiacciato mentre la flotta di Saaremaa era bloccata dal ghiaccio, nel gennaio 1227. Dopo la resa di due importanti roccaforti osiliane, Muhu e Valjala, gli abitanti dell'isola accettarono formalmente il cristianesimo.\nNel 1236, dopo la sconfitta dei cavalieri portaspada di Livonia nella battaglia di \u0160iauliai, scoppiarono nuovo ostilit\u00e0 sull'isola estone. Nel 1261, la guerra continu\u00f2 poich\u00e9 gli osiliani avevano ancora una volta rinunciato al cristianesimo e ucciso tutti i tedeschi sull'isola. Fu firmato un trattato di pace dopo che le forze unite dell'ordine di Livonia, della diocesi di \u00d6sel-Wiek e dell'Estonia danese, inclusi estoni e lettoni continentali, sconfissero gli osiliani conquistando la loro roccaforte a Kaarma. Poco dopo, l'ordine livoniano stabil\u00ec un forte in pietra a P\u00f6ide.\nGuerre contro i curi e i semigalli (1201-1290).\nSebbene i curi avessero attaccato Riga nel 1201 e nel 1210, Alberto di Buxhoeveden, considerando la Curlandia un feudo di Valdemaro II di Danimarca, era stato riluttante a condurre una campagna su larga scala contro di loro. Dopo la morte di Alberto, avvenuta nel 1229, i crociati assicurarono la pacifica sottomissione di Vanemane (una contea con una popolazione mista della Livonia, con osiliani e curi stanziatisi nella parte nord-orientale della Curlandia) con un trattato nel 1230. Nello stesso anno, il vice-legato pontificio Baldovino di Alnea annull\u00f2 questo accordo e concluse un accordo con il sovrano (\"rex\") di Bandava, tale Lammekinus della Curlandia centrale, consegnando il suo regno nelle mani del papato. Baldovino divenne delegato dei papi in Curlandia e vescovo di Semigallia: tuttavia, i tedeschi si lamentarono di lui presso la curia romana, con il risultato che nel 1234 papa Gregorio IX rimosse Baldovino come suo delegato.\nDopo la costituzione dell'ordine di Livonia nel 1237 e la sua affiliazione all'ordine teutonico, nel 1242, sotto la guida del maestro Andreas von Felben, i crociati iniziarono la conquista militare della Curlandia. Questi surclassarono i curi fino a sud di Emb\u016bte, vicino al confine contemporaneo con la Lituania, e fondarono la loro fortezza principale a Kuld\u012bga. Nel 1245, papa Innocenzo IV assegn\u00f2 i due terzi della conquistata Curlandia all'ordine di Livonia, e un terzo alla diocesi di Curlandia.\nAlla battaglia di Durbe, nel 1260, l'unione di samogiti e curi sopraffece le forze unite degli ordini cavallereschi. Negli anni successivi, per\u00f2, i crociati assoggettarono gradualmente i curi, suggellando nel 1267 il trattato di pace che stipulava gli obblighi ei diritti dei loro rivali sconfitti. Le parti meridionali non conquistate dei loro territori (Ceklis e Megava) confluirono nel Granducato di Lituania.\nLa conquista della Semigallia inizi\u00f2 nel 1219, quando i crociati di Riga occuparono Me\u017eotne, il porto principale sul Lielupe, e fondarono la diocesi locale. Dopo diverse campagne fallimentari contro il duca pagano Viestards e i suoi parenti samogiti, la curia romana decise nel 1251 di abolire il vescovado di Semigallia e divise i suoi territori tra il vescovado di Riga e l'ordine di Livonia. Nel 1265 fu costruito un castello in pietra a Jelgava, sul Lielupe, e divenne la principale base militare per gli attacchi dei crociati contro i semigalli. Nel 1271, la capitale della fortezza di T\u0113rvete fu conquistata, ma i semigalli sotto il duca Nameisis si ribellarono nel 1279 e i lituani sotto Traidenis sconfissero le forze dell'ordine di Livonia nella battaglia di Aizkraukle. I guerrieri del duca Nameisis attaccarono senza successo Riga nel 1280, in risposta al quale circa 14.000 crociati assediarono il castello di Turaida nel 1281. Per conquistare le rimanenti fortezze semigalle, la guida dell'ordine Wilken von Endorp costru\u00ec un castello chiamato \"Heiligenberg\" proprio accanto a quello di T\u0113rvete nel 1287. Nel medesimo anno, i semigalli fecero un altro tentativo di conquistare Riga, ma ancora una volta non riuscirono a prenderne possesso. Al loro ritorno a casa, i cavalieri di Livonia li attaccarono, ma furono sconfitti nella battaglia di Garoza, durante la quale il maestro dell'ordine von Endorp e almeno 35 cavalieri persero la vita. Il nuovo \"Landmeister\" Konrad von Hattstein organizz\u00f2 le ultime campagne contro i semgalli nel 1289 e nel 1290; le fortezze di Dobele, Rakte e Sidabre furono conquistate e la maggior parte dei guerrieri semigalli si un\u00ec alle forze samogite e lituane.\nPrussia, Russia e Lituania.\nCampagne di Corrado di Masovia.\nCorrado I, il duca polacco della Masovia, tent\u00f2 senza successo di conquistare la Prussia pagana nelle crociate nel 1219 e nel 1222. Seguendo il consiglio del primo vescovo di Prussia, Cristiano di Oliwa, Corrado fond\u00f2 l'ordine di Dobrzy\u0144 (o \"Dobrin\") nel 1220. Tuttavia, questo gruppo religioso cavalleresco si rivel\u00f2 in gran parte inefficace, ma le campagne di Corrado contro gli antichi prussiani culminarono con incursioni nel territorio gi\u00e0 sottomesso della \"Culmerland\" (Terra di Che\u0142mno). Sottoposto a continue razzie per rappresaglia dei prussiani, Corrado desiderava stabilizzare il nord del Ducato di Masovia, mascherando i suoi interessi personali col pretesto della conversione. La Masovia affront\u00f2 la conquista solo nel X secolo e i prussiani nativi, gli jatvingi, e i lituani vivevano ancora nel territorio, dove non esistevano demarcazioni stabili. La debolezza militare di Corrado lo port\u00f2 nel 1226 a chiedere a Roma l'invio dei cavalieri teutonici in Prussia, augurandosi, come avvenne, che sopprimessero gli agguerriti autoctoni.\nTentativi di crociata in Russia.\nNel 1221, papa Onorio III si preoccup\u00f2 per il prosieguo delle guerre tra la Finlandia e la Repubblica di Novgorod, dopo aver ricevuto informazioni allarmanti dall'arcivescovo di Uppsala. Pertanto, autorizz\u00f2 il vescovo di Finlandia a stabilire un embargo commerciale contro i \"barbari\" che minacciavano il cristianesimo in Finlandia. L'identit\u00e0 dei \"barbari\", forse un termine ripreso sulla scia della missiva spedita dall'arcivescovo e andata perduta, rimane sconosciuta, non essendo tra l'altro necessariamente conosciuta anche dal pontefice. Comunque sia, poich\u00e9 l'embargo commerciale ricevette un ampliamento otto anni dopo, si \u00e8 dedotto che riguardasse i russi. Sulla base della corrispondenza papale del 1229, su richiesta del vescovo di Finlandia, la Santa Sede impose un embargo commerciale contro i novgorodiani sul Mar Baltico, riguardando con sicurezza almeno Visby, Riga e Lubecca. Pochi anni dopo, il pontefice chiese anche ai cavalieri portaspada di inviare truppe per proteggere la Finlandia. Non si sa se queste siano mai giunte a disposizione.\nI tentativi crociati di smantellare la Chiesa ortodossa a est, in particolare a Pskov e Novgorod, incoraggiati caldamente da Gregorio IX, raggiunsero il culmine nel 1240. In quell'anno, ebbe inizio un piano militare noto come campagna livoniana in Rus'. Dopo due anni di lotta, nel 1242, le battaglie culminarono con la celebre battaglia del lago ghiacciato sul Peipus, il cui successo arrise alle forze fedeli al principe Aleksandr Nevskij. Malgrado non si rintraccia alcuna bolla pontificia che ne indichi l'autorizzazione, anche la Svezia intraprese diverse lotte indicandole come crociate contro la Novgorod ortodossa, protrattesi per tutto il XII e il XIII secolo.\nCrociata lituana.\nLe crociate del Nord fornirono una motivazione per la crescita e l'espansione dello Stato monastico dei cavalieri teutonici, fondati in Palestina alla fine del XII secolo. Il duca Corrado I di Masovia fece appello a loro quando constat\u00f2 il fallimento dell'ordine di Dobrzy\u0144 per difendere i suoi confini. Dopo la sottomissione dei prussiani, i cavalieri teutonici decisero di spingersi oltre a est, verso il Granducato di Lituania.\nConstatate le difficolt\u00e0 rappresentate dai suoi vicini, Mindaugas, il quale aveva unito le varie trib\u00f9 della Lituania e ne era divenuto re, accett\u00f2 il battesimo insieme a sua moglie dopo la sua incoronazione nel 1253. Ci\u00f2 avvenne con la speranza che ci\u00f2 avrebbe impedito ulteriori attacchi dei crociati, anche se ci\u00f2 non si verific\u00f2. I cavalieri teutonici diedero il via a una lunghissima crociata con l'intento di soggiogare la Lituania durata, in virt\u00f9 di molteplici fattori, dal 1283 al 1410. La conversione al cristianesimo della Lituania era in verit\u00e0 avvenuta gi\u00e0 nel 1386, in occasione del matrimonio del granduca Jogaila con la regina undicenne Edvige di Polonia. Tuttavia, con il pretesto che la conversione di Jogaila non fosse sincera, il conflitto prosegu\u00ec fino alla battaglia di Grunwald del 1410: in occasione della stessa, la coalizione composta da lituani e i polacchi, con il sostegno di tatari e rus', sconfisse i cavalieri teutonici e i suoi alleati. Secondo altri studiosi, la crociata si spense nel 1422, con il trattato di Melno."}
{"id": "336237", "revid": "1305772", "url": "https://it.wikipedia.org/wiki?curid=336237", "title": "Discografia di Michael Jackson", "text": "Questa voce riporta la discografia di Michael Jackson. Nella lista sono presenti tutti gli album in ordine di pubblicazione. Incluse le posizioni in classifica di Stati Uniti, Canada, Regno Unito, Francia, Germania, Giappone e Australia, con RIAA, BPI, SNEP, BVMI, Music Canada, ARIA, NVPI, AMPROFON, IFPI Svezia, IFPI Svizzera, ZPAV, IFPI Hong Kong, IFPI Austria, Musiikkituottajat, RIANZ, NFPP, con vendite relative e complessive. Non esiste alcuna organizzazione mondiale che assegni premi per le vendite mondiali. Non tutte le certificazioni delle associazioni sono entrate in uso nel 1958 come la RIAA (l'ARIA introdotto i Gold &amp; Platinum Awards nel 1983, ZPAV nel 1995 etc), cos\u00ec alcuni album pubblicati precedentemente, in alcuni paesi non hanno ricevuto certificazioni. Altre associazioni come la RIAJ e la BPI certificano solo gli album pubblicati dopo l'introduzione dei premi.\nLe certificazioni statunitensi fanno riferimento alla banca dati della RIAA, le certificazioni britanniche a quella del BPI, le certificazioni francesi a quelle di \"Charts in France\" e dello SNEP, a un articolo di \"Tele Satellite &amp; Numerique\" e alla banca dati del \"Michael Jackson Official French Site\", le certificazioni tedesche fanno riferimento alla banca dati dell'IFPI Germany, le certificazioni canadesi a quella della CRIA, le certificazioni australiane a quella dell'ARIA e al Julien's Auctions Catalogue, le certificazioni olandesi fanno riferimento alla banca dati dell'NVPI, le certificazioni messicane a quella dell'Eil (un negozio online di collezionisti) e dell'AMPROFON, le certificazioni svedesi fanno riferimento alla banca dati dell'IFPI Sweden e dell'IFPI Sweden Chart, le certificazioni svizzere a quella della IFPI Switzerland e del Julien's Auctions Catalogue, le certificazioni polacche a quella dello ZPAV, le certificazioni di Hong Kong fanno riferimento alla banca dati dell'IFPI Hong Kong, le certificazioni austriache a quella dell'IFPI Austria le certificazioni finlandesi a quella dell'IFPI Finland, le certificazioni neozelandesi fanno riferimento al libro ufficiale della RIANZ e alla banca dati del Radioscope e le certificazioni Russe a quella del 2M-online.\nIn questa lista sono presenti anche le certificazioni IFPI Europe Platinum Awards, che sono assegnate solo per gli album pubblicati dopo il 1\u00ba gennaio 1994. Questo premio \u00e8 previsto in: Austria, Belgio, Bulgaria, Repubblica Ceca, Danimarca, Finlandia, Francia, Germania, Grecia, Ungheria, Islanda, Irlanda, Italia, Paesi Bassi, Norvegia, Polonia, Portogallo, Russia, Slovacchia, Spagna, Svezia, Svizzera, Turchia e Regno Unito.\nSingoli.\nLa tabella seguente elenca tutti i singoli pubblicati da Michael Jackson e le relative posizioni nelle classifiche di Stati Uniti, Regno Unito, Canada, Australia, Germania, Francia e Italia.\nNotes:"}
{"id": "336251", "revid": "52953", "url": "https://it.wikipedia.org/wiki?curid=336251", "title": "Ajn (cirillico)", "text": "La \u0492, minuscolo \u0493, \u00e8 una lettera dell'alfabeto cirillico, chiamata ajn o ghe barrata. \u00c8 una \u0413 cirillica tagliata a met\u00e0 da una barra.\nViene usata nella versione modificata dell'alfabeto cirillico per il kazako e l'uzbeko, dove rappresenta la consonante fricativa uvulare sonora . Nonostante abbia una forma simile, non ha alcun legame con la lettera F dell'alfabeto latino. In kazako pu\u00f2 rappresentare anche la consonante fricativa velare sonora //.\nTraslitterazione.\nIn kazako viene traslitterata come \"\u011f\" o \"gh\", ed in uzbeko viene traslitterata come \"g`\". In azero veniva traslitterata con \"\u011f\"."}
{"id": "336264", "revid": "38120", "url": "https://it.wikipedia.org/wiki?curid=336264", "title": "Il libro della jungla", "text": ""}
{"id": "336266", "revid": "38120", "url": "https://it.wikipedia.org/wiki?curid=336266", "title": "Libro della giungla", "text": ""}
{"id": "336270", "revid": "38120", "url": "https://it.wikipedia.org/wiki?curid=336270", "title": "Libro della Giungla", "text": ""}
{"id": "336273", "revid": "38120", "url": "https://it.wikipedia.org/wiki?curid=336273", "title": "Libro della jungla", "text": ""}
{"id": "336275", "revid": "1516566", "url": "https://it.wikipedia.org/wiki?curid=336275", "title": "Gallo (araldica)", "text": "In araldica il gallo simboleggia il \"guerriero prode, vigile e pronto alle armi\" e, come tale, \u00e8 solitamente definito dall'attributo \"ardito\". Il gallo simboleggia anche la \"vigilanza\", l\"ardire\", la \"vittoria\" e la \"salute\".\nIl gallo fu consacrato a Marte, dio della guerra, proprio per la sua natura bellicosa. Associato inoltre a numerose altre divinit\u00e0 tra le pi\u00f9 note il gallo in taluni casi viene associato anche a Dioniso. Venne anche utilizzato come simbolo di risurrezione nelle prime tombe cristiane e, quando rappresentato con un ramoscello nel becco, \u00e8 simbolo di vigilanza cristiana. In quest\u2019ottica cattolica, una variante \u00e8 rappresentata dal gallo ardito con ramoscello nel becco. Rappresenta la fede cristiana, pronta a dare battaglia attraverso la temperanza, e la vigilanza nella fedelt\u00e0 a san Pietro, di cui il gallo \u00e8 uno dei simboli. (1 Pt,5-8)\nLa Francia adotta il gallo come uno degli emblemi nazionali.\nNell'araldica civica compare di frequente anche il gallo cedrone o il gallo forcello.\nPosizione araldica ordinaria.\nIl gallo si rappresenta ordinariamente con la cresta e la zampa destra alzata, posizione definita dall'attributo \"ardito\". "}
{"id": "336276", "revid": "125037503", "url": "https://it.wikipedia.org/wiki?curid=336276", "title": "Giovanni Crisostomo", "text": "Fu arcivescovo di Costantinopoli. \u00c8 commemorato come santo dalla Chiesa cattolica, dalla Chiesa ortodossa e dalle Chiese ortodosse orientali; \u00e8 uno dei 36 Dottori della Chiesa Cattolica.\nLa sua eloquenza, le sue doti retoriche nell'omiletica gli valsero successivamente l'epiteto \"Crisostomo\" (), letteralmente \u00ab\"bocca d'oro\"\u00bb. Il suo zelo e il suo rigore furono causa di forti opposizioni alla sua persona. Dovette subire un doppio esilio e durante un trasferimento mor\u00ec.\nCome filosofo e teologo, Giovanni \u00e8 poco originale ma riecheggia - e trasferisce efficacemente nell'omiletica - temi della tradizione patristica greca e soprattutto della scuola antiochena. La sua personalit\u00e0 \u00e8 quella di un uomo innamorato della morale, vissuta come \"amore in atto\", desideroso di riformare la vita cristiana, secondo l'ideale delle primitive comunit\u00e0 cristiane concepite nello schema del cenobitismo.\nBiografia.\nNacque ad Antiochia, da una famiglia cristiana benestante verso il 347. In quel tempo la citt\u00e0 era la terza per importanza nella parte orientale dell'Impero dopo Costantinopoli (che per\u00f2 all'epoca aveva poche decine di migliaia di abitanti) e Alessandria. Durante tutto il IV secolo profondi contrasti si erano verificati in Oriente, ed anche ad Antiochia, tra pagani, manichei, ariani, apollinaristi, ebrei; gli stessi cristiani ortodossi erano divisi tra due vescovi rivali: Melezio e Paolino.\nAnche in giovinezza, Giovanni visse in tale clima di contrasti. Suo padre, Secondo, era un alto ufficiale dell'esercito siriano, e mor\u00ec quando Giovanni era ancora in tenera et\u00e0; la madre Antusa, di soli ventidue anni, affront\u00f2, da sola, il difficile compito di allevare lui e la sorella maggiore. Sarebbe stato allievo del celebre oratore e maestro Libanio, che ebbe a dire di questo suo discepolo: \u00abSarebbe stato uno dei miei migliori allievi se la Chiesa non me lo avesse rubato\u00bb . Secondo quanto Giovanni racconta di s\u00e9 nei suoi scritti, in giovane et\u00e0 fu molto irrequieto e, secondo la sua stessa definizione, \u00abincatenato alle passioni del mondo\u00bb. Egli fu gastronomo, amante dell'eloquenza giudiziaria e del teatro.\nA 18 anni incontr\u00f2 il vescovo Melezio e chiese di essere battezzato. Incominci\u00f2 allora a seguire dei corsi di esegesi presso Diodoro di Tarso, la cui scuola era famosa per l'interpretazione letterale delle Sacre scritture, in contrapposizione con la scuola alessandrina, che invece privilegiava una lettura anche allegorica.\nTerminati gli studi, Giovanni ricevette gli ordini minori e si ritir\u00f2 in un eremitaggio nel quale si dedic\u00f2 allo studio della teologia. Compose un trattato, \"De Sacerdotio\", forse influenzato da Gregorio Nazianzeno. Egli riteneva che il monachesimo non fosse la sola via per raggiungere la perfezione; la vita sacerdotale al servizio dei credenti e in mezzo alle mille tentazioni del mondo era per lui il miglior modo di servire Dio.\nNell'inverno 380\u2013381 venne ordinato diacono da Melezio ad Antiochia. Nel 386 fu ordinato sacerdote, diventando presto celebre per la sua predicazione.\nNel 392, a seguito dei Decreti teodosiani, organizz\u00f2 una spedizione per demolire i templi e i suoi nemici dissero che fece uccidere gli idolatri.\nProsegu\u00ec anche la sua attivit\u00e0 letteraria che toccava vari temi, ad esempio come consolare una vedova, sulle seconde nozze di vedovi e vedove, sull'educazione.\nNel 397 Nettario, arcivescovo di Costantinopoli, mor\u00ec. Dopo un'aspra battaglia per la successione, l'imperatore bizantino Arcadio scelse Giovanni, dietro suggerimento del potente eunuco Eutropio. Crisostomo fu consacrato Patriarca il 28 febbraio 398. Egli diriger\u00e0 con grande forza e rigore la Chiesa affidatagli, scagliandosi contro la corruzione e la licenziosit\u00e0 dei potenti (ad eccezione del suo protettore Eutropio, che non riusc\u00ec a salvare dalla morte nel 399), facendosi molti nemici a corte. Fece destituire molti presbiteri indegni: sotto queste misure cadde anche il vescovo di Efeso. Fece rientrare nei monasteri i monaci che erravano vagabondi.\nCombatt\u00e9 con rigore le eresie. In una delle omelie dette \"delle statue\" (pronunciate ad Antiochia nel 387) cos\u00ec si esprimeva: \"i giudei e i pagani devono comprendere che i cristiani sono i salvatori, i protettori, i capi e i maestri della citt\u00e0\" (I, 12). Si impose con autorit\u00e0 sulle diocesi a lui sottomesse dell'Asia minore. Molto schivo, prendeva i pasti da solo e promosse un modo di vita molto frugale per il clero costantinopolitano.\nAll'inizio, nonostante le forti invidie e gli odi che rapidamente si attir\u00f2 nella nobilt\u00e0 e tra alcuni vescovi orientali, venne sostenuto dalla corte imperiale. Durante la traslazione della reliquia di san Foca l'Ortolano fu la stessa imperatrice Eudoxia a trasportarla attraverso la citt\u00e0. Secondo un autore moderno, successivamente si \u00e8 diffusa la leggenda di un suo conflitto con Eudossia, priva di fondamenti storici e che tuttavia appare verosimile alla luce del culto della personalit\u00e0 da parte dell'imperatrice (che volle essere innalzata al rango di \"augusta\", fece coniare monete con la sua immagine, celebrare feste in suo onore, ecc.) e la condanna dei vizi che aveva contraddistinto tutta la predicazione del santo.\nNel 402 molti nemici di Giovanni si rivolsero al patriarca di Alessandria d'Egitto Teofilo di Alessandria, la cui Chiesa si trovava in contrasto con quella di Costantinopoli. Chiamato a Costantinopoli per giustificarsi delle varie accuse che gli venivano mosse, Teofilo si present\u00f2 al sinodo della Quercia con una schiera di vescovi alessandrini e mise in minoranza Giovanni, che venne deposto ed esiliato dall'imperatore. Ma avendo l'imperatrice abortito in concomitanza con l'esilio di Giovanni, ella lo fece richiamare.\nCiononostante, i suoi nemici non cessarono di tramare contro di lui e il 9 giugno del 404 venne definitivamente allontanato da Costantinopoli. Per tre anni rimase confinato a Cucuso, tra le montagne della Cappadocia, in cui svolse un'intensa attivit\u00e0. Nel 407 gli venne intimato un nuovo trasferimento a Pitiunte, sul Mar Nero.\nGiovanni mor\u00ec il 14 settembre del 407 a Comana, nel Ponto, durante il viaggio di trasferimento. Secondo la tradizione, le sue ultime parole furono: \nNel 438, sotto l'imperatore Teodosio II, dietro iniziativa dell'arcivescovo Proclo, le sue spoglie furono portate solennemente a Costantinopoli e sepolte nella chiesa dei Santi Apostoli.\nTrasportate a Roma, le spoglie di Giovanni Crisostomo furono collocate nella basilica vaticana, in cui tuttora sono conservate. Secondo una tradizione, non confermata dalle fonti, le reliquie di san Giovanni sarebbero giunte a Roma all'epoca della quarta crociata, dopo il sacco di Costantinopoli del 1204.\nNel 1568 fu proclamato Dottore della Chiesa da papa Pio V, che lo inser\u00ec inser\u00ec nel Breviario Piano insieme a san Basilio, Sant'Atanasio, san Gregorio Nazianzeno. Oltre a questi quattro santi delle Chiese Orientali, nel 1567 lo stesso Pontefice aveva proclamato anche Tommaso D'Aquino quale Dottore della Chiesa.].\nNel novembre 2004 papa Giovanni Paolo II fece dono al patriarca di Costantinopoli Bartolomeo I di una parte delle reliquie di san Giovanni Crisostomo venerate in Vaticano.\nL'opera.\nGiovanni si adoper\u00f2 nell'intento di moralizzare il clero di Costantinopoli, criticando i suoi eccessi e il suo stile di vita. I suoi sforzi cozzarono contro una forte resistenza e quindi furono limitati e provvisori. Era un eccellente predicatore e come teologo ebbe notevole stima nella cristianit\u00e0 dell'oriente. Contrariamente al costume diffuso dell'epoca, di parlare per allegorie, adott\u00f2 uno stile diretto utilizzando i passi biblici come lezioni e ammaestramento nella vita di tutti i giorni.\nLa sua messa al bando fu una dimostrazione sia della supremazia del potere secolare sia della rivalit\u00e0 tra Costantinopoli ed Alessandria nella lotta per la preminenza nella chiesa d'oriente dell'epoca. La rivalit\u00e0 suddetta cre\u00f2 grossi problemi religiosi e politici all'impero e fu una delle cause della successiva perdita dell'Egitto. Al contrario, in occidente la superiorit\u00e0 spirituale di Roma era gi\u00e0 un fatto indiscusso nel V secolo ma - per i disordini e gli eventi bellici che avevano fatto dell'occidente una terra economicamente povera, spopolata e in grave crisi - il peso \"politico\" verso gli imperatori d'Oriente era in generale diminuito. Un esempio dello scarso peso della chiesa occidentale presso l'impero orientale di allora \u00e8 dato dal fatto che le proteste di papa Innocenzo, che difendeva il Crisostomo, vennero tranquillamente ignorate.\nGli scritti.\nLa produzione scritta di Giovanni Crisostomo \u00e8 copiosissima: comprende alcuni trattati e diverse centinaia di omelie dedicate in gran parte all'esegesi delle Scritture, in particolare alle quattordici lettere di Paolo di Tarso.\nFra i questi trattati menzioniamo: \"Contro coloro che si oppongono alla vita monastica\" e il celebre \"Sul sacerdozio\".\nFra le omelie esegetiche superstiti, sessantasette sono dedicate alla Genesi, novanta al Vangelo di Matteo, ottantotto al Vangelo di Giovanni e cinquantacinque agli Atti degli Apostoli. Hanno invece forma di trattato il Commento a Isaia e le quarantanove omelie sui Salmi, che assieme a un cospicuo numero di frammenti da commentari perduti, costituiscono un commentario discontinuo.\nFra i discorsi non esegetici vi sono cinque omelie \"Sull'incomprensibile natura di Dio\", otto \"Contro i Giudei\", almeno ventuno \"Omelie per le Statue\", \"Istruzioni per i Catecumeni\".\n\u00c8 considerato il maggior oratore cristiano di lingua greca dei primi secoli, come ricorda il suo soprannome (crisostomo=bocca d'oro).\nLe \"Omelie contro i Giudei\".\nNei primi due anni dopo la sua ordinazione sacerdotale Crisostomo pronunci\u00f2 anche otto omelie sui giudei e i \"giudaizzanti\" dal titolo \"Contro i Giudei\". Dato che la seconda omelia \u00e8 circa un terzo delle altre gli studiosi hanno sospettato che l'unico manoscritto a noi pervenuto fosse incompleto. Infatti nel 1999 Wendy Pradels scopr\u00ec a Lesbo un manoscritto con il testo completo.\nQueste omelie di Crisostomo sono considerate da J. Parkes \u00abla pi\u00f9 orribile e violenta denuncia del giudaismo negli scritti di un teologo cristiano\u00bb. La loro notoriet\u00e0 \u00e8 legata al fatto che furono prese, pretestuosamente, dai nazisti in Germania nel tentativo di legittimare l'Olocausto e utilizzate in generale dagli antisemiti per giustificare la persecuzione degli ebrei, cos\u00ec come furono strumentalizzate per diffondere l'opinione che gli ebrei fossero collettivamente responsabili della morte di Ges\u00f9, mettendo a rischio di pogrom le comunit\u00e0 ebraiche che vivevano nelle citt\u00e0 cristiane.\nSecondo Rodney Stark l'intento di Crisostomo \u00e8 di separare nettamente cristianesimo e giudaismo mettendo i cristiani giudaizzanti di fronte alla necessit\u00e0 di una scelta radicale.\nNelle otto omelie, quindi, Crisostomo cerca di dimostrare di quali nefandezze fossero colpevoli i giudei, secondo il tipico metodo della polemica anti-giudaica e anti-ereticale. Per esempio, Crisostomo sostiene che le sinagoghe sono \u00abpostriboli, caverne di ladri e tane di animali rapaci e sanguinari\u00bb, i giudei sono infatti \u00abanimali che non servono per lavorare ma solo per il macello\u00bb, anzi sono animali feroci: \u00abmentre infatti le bestie danno la vita per salvare i loro piccoli, i giudei li massacrano con le proprie mani per onorare i demoni, nostri nemici, e ogni loro gesto traduce la loro bestialit\u00e0\u00bb. e i cristiani non devono avere \u00abniente a che fare con quegli abominevoli giudei, gente rapace, bugiarda, ladra e omicida\u00bb."}
{"id": "336278", "revid": "2051852", "url": "https://it.wikipedia.org/wiki?curid=336278", "title": "Federico Colbertaldo", "text": "Carriera.\nHa debuttato nel nuoto agonistico nel 2000 sotto i colori del Montenuoto Valdobbiadene prima, e poi nel 2002 con il Veneto Banca Montebelluna, societ\u00e0 in cui tuttora milita sotto la guida del suo allenatore Branislav (Bane) Dinic.\nAi campionati mondiali di nuoto tenutisi a Melbourne nel 2007 si \u00e8 classificato quarto nella gara degli 800 metri stile libero con il tempo di 7'49\"98, vinti da Oussama Mellouli. L'11 settembre 2007 il tunisino Mellouli viene privato del titolo mondiale perch\u00e9 risultato positivo ad un controllo antidoping svoltosi nel novembre 2006, che non permise a Mellouli di partecipare ai mondiali del febbraio 2007; Federico conquista cos\u00ec la terza posizione e la sua prima medaglia mondiale.\nSempre agli stessi campionati mondiali si \u00e8 classificato quinto nella gara dei 1500 metri stile libero, vinti da Mateusz Sawrymowicz. Nella stessa occasione ha anche abbassato il suo record personale dei 1500 di ben 8 secondi.\nIl 28 luglio 2009, durante le semifinali degli 800\u00a0m stile libero dei Mondiali di Nuoto di Roma, ha stabilito il nuovo record europeo con 7'44\"29, migliorandolo poi il giorno successivo con il tempo di 7'43\"84 giungendo quarto nella finale. il 19 dicembre successivo ha migliorato anche il primato europeo degli 800\u00a0m stile libero in vasca corta, durante il confronto tra la nazionale statunitense e una selezione europea.\nPrimati personali.\nQuesti i suoi primati in vasca lunga:\nQuesti i suoi primati in vasca corta:\nPalmar\u00e8s.\nCampionati italiani.\n23 titoli individuali, cos\u00ec ripartiti:\n\" nd = non disputata\"\nAltri risultati.\n2003\n2004\n2005\n2006\n2007\n2009"}
{"id": "336280", "revid": "38120", "url": "https://it.wikipedia.org/wiki?curid=336280", "title": "Libro della Jungla", "text": ""}
{"id": "336286", "revid": "38120", "url": "https://it.wikipedia.org/wiki?curid=336286", "title": "Il libro della Jungla", "text": ""}
{"id": "336289", "revid": "38120", "url": "https://it.wikipedia.org/wiki?curid=336289", "title": "Il libro della Giungla", "text": ""}
{"id": "336291", "revid": "38120", "url": "https://it.wikipedia.org/wiki?curid=336291", "title": "Il Libro della Giungla", "text": ""}
{"id": "336293", "revid": "38120", "url": "https://it.wikipedia.org/wiki?curid=336293", "title": "Il Libro della giungla", "text": ""}
{"id": "336295", "revid": "38120", "url": "https://it.wikipedia.org/wiki?curid=336295", "title": "Il Libro della jungla", "text": ""}
{"id": "336298", "revid": "38120", "url": "https://it.wikipedia.org/wiki?curid=336298", "title": "Il Libro della Jungla", "text": ""}
{"id": "336307", "revid": "1516566", "url": "https://it.wikipedia.org/wiki?curid=336307", "title": "Ciliegio (araldica)", "text": "In araldica il ciliegio \u00e8 simbolo di \"dolcezza imparziale\". Si rappresenta usualmente sradicato, cio\u00e8 con le radici in evidenza.\nTalora viene rappresentato solo il suo frutto."}
{"id": "336326", "revid": "590", "url": "https://it.wikipedia.org/wiki?curid=336326", "title": "Mutua intelligibilit\u00e0", "text": "In linguistica, la mutua intelligibilit\u00e0 \u00e8 la propriet\u00e0 che si presenta tra due o pi\u00f9 distinti idiomi quando i rispettivi parlanti possono capire con relativa facilit\u00e0 la lingua dell'altro, senza doverla apprendere.\nL'intercomprensione reciproca pu\u00f2 essere \"asimmetrica\" fra le lingue, nel caso in cui il parlante di una lingua capisca pi\u00f9 e pi\u00f9 facilmente la lingua dell'altro piuttosto che il contrario. \nAffinch\u00e9 un individuo acquisisca la competenza base sufficiente a comprendere una lingua (denominata \"L2\") al di fuori della lingua materna o prima lingua (\"L1\") sono richiesti tempi e sforzi considerevoli attraverso lo studio e/o la pratica diretta.\nTuttavia, per i numerosi gruppi delle lingue appartenenti alla medesima famiglia e di prossima filogenesi, simili per grammatica, vocabolario, pronuncia o altre caratteristiche, per i rispettivi parlanti \u00e8 spesso relativamente facile realizzare un certo grado di intercomprensione.\nTale mutua intelligibilit\u00e0 esiste fra molte lingue geograficamente prossime o appartenenti alla medesima famiglia linguistica, spesso nel contesto del continuum dialettale. \nLe lingue reciprocamente comprensibili possono essere creoli o varianti geograficamente adiacenti di due lingue indipendenti, tuttavia, la chiarezza fra le lingue pu\u00f2 variare fra gli individui o le comunit\u00e0, secondo la loro conoscenza dei vari registri e del vocabolario della loro propria lingua, il loro interesse o nella familiarit\u00e0 con altre culture.\nAsimmetria nell'intelligibilit\u00e0.\nIl fenomeno dell'asimmetria nella reciproca comprensione tra due lingue si presenta spesso. Per fare un esempio, i locutori di spagnolo affermano di avere difficolt\u00e0 a capire il portoghese (particolarmente nella forma parlata) mentre i locutori di portoghese dichiarano di comprendere con molta facilit\u00e0 lo spagnolo, anche se l'intelligibilit\u00e0 varia a seconda dei dialetti. Un altro esempio potrebbe essere quello che si evidenzia tra i locutori di lingua islandese e quelli delle altre lingue nordiche: i primi affermano di comprendere i secondi con sufficiente facilit\u00e0 mentre per i secondi \u00e8 quasi impossibile capire l'islandese, questo perch\u00e9 quest'ultimo antico idioma ha conservato praticamente immutate nei secoli caratteristiche arcaiche delle lingue scandinave prese dal norreno. Anche nel comprendere lo spagnolo i locutori dell'italiano hanno maggior difficolt\u00e0 di quanta sembrano averne i locutori dello spagnolo nel comprendere l'italiano.\nLingue mutuamente intelligibili o varianti di una stessa lingua?\nSecondo molti linguisti, due o pi\u00f9 lingue che dimostrano un grado sufficientemente alto di chiarezza reciproca non dovrebbero essere considerate lingue distinte ma varianti della stessa lingua. Per contro, a volte, lingue considerate come variet\u00e0 di una stessa lingua - secondo credenze popolari, questioni politiche o per convenzione storica - non sono in pratica reciprocamente intercomprensibili (vedi dialetto e continuum dialettale).\nLista delle lingue intercomprensibili in varia misura.\nNella forma scritta e parlata.\nLingue ugro-finniche.\nFinlandesi ed estoni possono vicendevolmente comprendere gran parte dei vocaboli di tali lingue nella forma scritta, meno nella forma parlata.\nSolo nella forma parlata.\nLingue semitiche.\nLa lingua maltese e alcuni dialetti arabi tunisini sono in una certa misura intercomprensibili ma gli influssi dell'italiano, del siciliano e dell'inglese sul lessico maltese ne limitano enormemente la reciproca comprensione."}
{"id": "336328", "revid": "2166030", "url": "https://it.wikipedia.org/wiki?curid=336328", "title": "Lero", "text": "Lero () \u00e8 un'isola dell'Egeo nell'arcipelago del Dodecaneso. Fa parte dell'Unit\u00e0 Periferica di Calimno. Famosa nell'antichit\u00e0 per il culto alla dea Artemide, \u00e8 oggi un'isola a prevalente economia turistica. Dal punto di vista amministrativo fa parte del comune omonimo, che comprende anche alcuni isolotti circostanti.\nGeografia.\nLero \u00e8 situata fra Calimno a sud e Patmos a nord. \u00c8 un'isola montuosa, solcata da numerose e profonde insenature con piccole valli molto fertili\nStoria.\nI primi abitanti di Lero furono i Carii. Omero riferisce che le isole Kalinde (probabilmente Lero e Calimno) avevano partecipato alla campagna di Troia con l'invio di navi. In seguito i Dori conquistarono e colonizzarono Lero. Furono, a loro volta, scacciati da coloni di Mileto, provenienti dalla vicine coste dell'Asia minore. Quando Mileto fu conquistata dai Persiani, Lero segu\u00ec il destino della madre patria. Durante la guerra del Peloponneso Lero sub\u00ec l'alterno predominio di Atene e di Sparta. Dall'epoca ellenistica fino ai nostri giorni segu\u00ec le sorti di Rodi. Pass\u00f2 all'Impero bizantino e nel XIII secolo fu ricompresa nello stato dei cavalieri dell'ordine di San Giovanni.\nQuesto stato si dissolse nel 1523 sotto i colpi degli Ottomani. Rimase sotto il dominio turco per quasi quattro secoli, ad eccezione di un breve periodo di tempo nel 1648 in cui pass\u00f2 sotto i Veneziani. Nel 1912, in seguito alla Guerra italo-turca, fu costituita a possedimento italiano del Dodecaneso.\nNel 1937 era anche un idroscalo della Regia Aeronautica sede della 185\u00aa Squadriglia Ricognizione sui CANT Z.501.\nAl 10 giugno 1940 era sede dell'84\u00ba Gruppo ricognizione (poi 84\u00ba Centro C/SAR) che era inquadrato nel Comando militare marittimo isole italiane dell'Egeo dell'Aviazione ausiliaria per la Marina con la 147\u00aa e 185\u00aa Squadriglia Ricognizione sui CZ 501.\nMunita base navale italiana comandata dal contrammiraglio Luigi Mascherpa, fu teatro di aspri combattimenti dopo l'8 settembre 1943, nella battaglia di Lero; in aggiunta il comando alleato invi\u00f2 alcune migliaia di uomini, britannici ed indiani, ad appoggiare la resistenza; nonostante i bombardamenti ed i tentativi di sbarco di truppe scelte germaniche, italiani ed alleati resistettero ai tedeschi per 52 giorni prima di capitolare, molti militari italiani, soprattutto ufficiali, vennero massacrati dai tedeschi dopo la resa e il contrammiraglio Mascherpa fu consegnato dai tedeschi alla RSI, che lo fucil\u00f2 per la difesa di Lero. Nel 1947 fu unita allo stato greco.\nIl manicomio - grazie ad uno scandalo scoppiato alla fine degli anni '80 del '900 e grazie all'intervento della Comunit\u00e0 Europea, soprattutto con una equipe italiana di Trieste - si \u00e8 progressivamente aperto all'esterno e molti utenti sono liberi e abitano nelle case dell'isola \"custoditi\" da famiglie che risiedono nelle stesse costruzioni o abitano in piccole case all'interno del parco manicomiale, avendo riconquistato autonomie e dignit\u00e0. Tutto ci\u00f2 si deve anche a Franco Basaglia e ai medici ed educatori che da Trieste, dove hanno studiato e lavorato, hanno portato la loro esperienza su questa meravigliosa isola, coinvolgendone gli abitanti e condividendo con loro l'integrazione nella \"normalit\u00e0\" di coloro che per anni erano stati rinchiusi. Ribadendo una volta di pi\u00f9 che l'integrazione sociale si spiega alla gente soprattutto realizzandola in pratica. Per chi volesse approfondire: Basaglia ed i collegamenti esterni, in basso alla pagina. Sull'isola pi\u00f9 volte l'anno ci sono mostre mercato dei manufatti che i pazienti producono nei laboratori e negozi aperti sull'isola. Molti abitanti trovano impiego nell'attivit\u00e0 che coinvolge l'ormai Ex manicomio.\n\"Non andate a Lero, \u00e8 l'isola dei pazzi!\" si diceva una volta, e non si \u00e8 mai capito perch\u00e9, visto che erano ben nascosti, abbandonati e dimenticati. Oggi: una pace dignitosa tra abitanti ed ex ricoverati e un'isola incontaminata.\nAmministrazione.\nLe localit\u00e0 dell'isola, che costituiscono parte del comune di Lero, sono le seguenti:\nLa leggenda vuole che sotto la baia di Lakki sia custodito un arsenale cui si ricorre per i fuochi d'artificio durante le feste. \nNel 1982 fu donato al Comune di Lero dall'ARDE (Associazione Reduci dell'Egeo) un monumento in memoria dei militari italiani, greci ed inglesi caduti per la difesa di Lero in occasione della omonima battaglia. Nel 1983 veniva danneggiato da un attentato dinamitardo ed immediatamente ricostruito e riposizionato in un differente luogo. Nel 2015 veniva restaurato dell'AIAL (Associazione Italiani Amici di Leros) e re-inaugurato con la cerimonia del 14 settembre 2015."}
{"id": "336344", "revid": "466539", "url": "https://it.wikipedia.org/wiki?curid=336344", "title": "Jacquerie", "text": " \nJacquerie \u00e8 un termine francese, ormai entrato nella terminologia storica comune, usato per indicare un'insurrezione popolare (generalmente contadina), spontanea ovvero priva di una preparazione politica, e rivolta di norma, contro il nemico pi\u00f9 immediato (il castello del signore locale, l'ufficio di registro catastale o tributario, gli esponenti di un potere autoritario o dittatoriale) e che spesso sfocia nel compimento di azioni di violenta ritorsione (resa dei conti).\nIl termine \u00e8 derivato da \"Jacques Bonhomme\", soprannome dato ai contadini dai nobili. Dallo stesso soprannome, e non viceversa, deriva il termine \"jacque\" che indica un vestito corto e semplice che ricorda quello usato dai contadini durante le rivolte, da cui deriva l'italiano \"giacca\". In maniera pi\u00f9 specifica, il termine indica l'insurrezione contadina del 1358.\nStoria.\nMolte erano le continue guerre di quegli anni e, oltre alle devastazioni che gi\u00e0 esse portavano direttamente, erano anche indirettamente una causa d'impoverimento perch\u00e9 i loro altissimi costi venivano generalmente coperti inasprendo il prelievo fiscale, che andava a danneggiare soprattutto le classi pi\u00f9 basse della societ\u00e0. Per questo insieme di ragioni, la seconda met\u00e0 del XIV secolo vide una grande quantit\u00e0 di rivolte sociali.\nPartita dalle campagne, essa aveva avuto l'appoggio di \u00c9tienne Marcel, rappresentante del terzo stato e capo della borghesia parigina nella rivolta del 1357. Fattori scatenanti della rivolta furono i costi delle sconfitte militari francesi di Cr\u00e9cy (1346) prima e di Poitiers (1356) dopo, che, insieme agli effetti della peste del 1348, pesavano sui contadini francesi. Tra i costi da pagare c'era il riscatto del re Giovanni il Buono, fatto prigioniero degli inglesi nella battaglia di Poitiers.\nI contadini scatenarono una pesante rivolta contro la nobilt\u00e0. I rivoltosi presero di mira soprattutto i castelli, sedi degli archivi contenenti i documenti che legavano i contadini ai proprietari terrieri, nonch\u00e9 simbolo della potenza della nobilt\u00e0.\nPoche settimane dopo lo scoppio dell'insurrezione, i nobili e i loro eserciti soppressero la rivolta nel sangue."}
{"id": "336369", "revid": "287204", "url": "https://it.wikipedia.org/wiki?curid=336369", "title": "John Fothergill", "text": ""}
{"id": "336379", "revid": "125891689", "url": "https://it.wikipedia.org/wiki?curid=336379", "title": "Guanci", "text": "I Guanci (o, in spagnolo, \"Guanches\") sono stati i primi abitanti delle isole Canarie.\nQueste popolazioni, la cui origine si \u00e8 propensi a definirla \"protoberbera\", conducevano una vita che pareva essersi fermata all'et\u00e0 della pietra quando, nel Medioevo, vi giunsero gli europei. La loro cultura \u00e8 scomparsa, ma ha lasciato non poche vestigia.\nStoria.\nEtimologia.\nIn passato, il nome Guanci era spesso usato per le popolazioni indigene di tutte le isole delle Canarie. Oggi questo termine \u00e8 usato nell'etnologia e nella storia esclusivamente per gli abitanti nativi dell'isola di Tenerife. Il nome collettivo Guanci per le popolazioni indigene di tutte le Isole Canarie non rende giustizia alle significative differenze culturali che esistevano tra le popolazioni delle singole isole. Infatti, nonostante la vicinanza spaziale delle sette isole, le societ\u00e0 preeuropee delle Isole Canarie non formavano un unico gruppo che permettesse di spiegare insieme le loro culture passate.\nIl nome spagnolo \"Abor\u00edgenes\" ha un carattere dispregiativo. Contiene idee neocoloniali e le connessioni tra la dipendenza economica, sociale, politica e culturale del conquistato dal conquistatore. Il nome \u00e8 anche legato al presupposto che gli indigeni non avessero ancora raggiunto lo stadio della civilt\u00e0.\nIl termine \"Prehisp\u00e1nicos\" coniato all'epoca del franchismo per la popolazione che viveva nelle isole prima del 1400 \u00e8 oggi spesso rifiutato. Presuppone che ci sia una sola cultura \"spagnola\" in Spagna, che \u00e8 la stessa in tutte le parti. Un'accusa che tra il 1937 e il 1975 port\u00f2 alla soppressione di tutti i fenomeni culturali devianti a livello regionale nella penisola spagnola. Inoltre, le influenze di altre culture europee furono di grande importanza dopo che le isole furono incorporate nei regni della Corona di Castiglia.\nIl termine popolazioni preispaniche delle Isole Canarie (popolazioni in maggioranza, Poblaciones prehisp\u00e1nicas de las Islas Canarias spagnoli) \u00e8 ancora utilizzato in Spagna nelle leggi per la protezione del patrimonio culturale. Nell'articolo 27 paragrafo 4 dello Statuto di autonomia delle Canarie del 2018, il patrimonio etnografico e archeologico dei nativi preispanici \u00e8 nominato come bene culturale degno di protezione.\nAttualmente con il termine Guanci si indicano le popolazioni preispaniche delle Canarie ma bisogna ricordarsi la differenza culturale che esisteva fra isola e isola per la quale risulta difficile parlare di una sola cultura materiale dell'arcipelago.\nIl termine spagnolo \"Guanches\" sarebbe, secondo Juan N\u00fa\u00f1ez de la Pe\u00f1a, una deformazione da parte degli spagnoli di \"Guanchinet\", un termine indigeno significante \"uomo di\" (\"Guan\") Tenerife (\"Chinet\"). Dunque i Guanci sarebbero propriamente solo i nativi dell'isola di Tenerife, che sembrano avere mantenuto la loro purezza etnica fino alla conquista da parte degli spagnoli. Il termine si sarebbe in seguito esteso all'insieme delle popolazioni indigene di tutto l'arcipelago.\nA conferma di ci\u00f2, gli abitanti dell'isola El Hierro chiamavano s\u00e9 stessi \"Bimbaches (Bim-bam-chinech),\" ossia \"figli-dei-figli-di-Chinech\" (ossia Tenerife), sostenendo che erano discendenti degli abitanti di Tenerife. Gli altri abitanti si chiamavano rispettivamente \"Majos\" o \"Mahos\" per l'isola di Lanzarote, quelli dell'isola Fuerteventura \"Majoreros\" o come gli abitanti anche l'isola di Lanzarote \"Mahos\", quelli dell'isola Gran Canaria \"Canarios\" o \"Canariotes\" quello dell'isola Tenerife \"Guanches\", quelli dell'isola La Gomera \"Gomeros\", quelli dell'isola La Palma \"Benahoaritas\" o \"Auaritas\" e quelli dell'isola di El Hierro \"Bimbaches\".\nAntichit\u00e0.\nLe evidenze genetiche mostrano che i popoli dell'Africa settentrionale hanno dato un contributo significativo alla popolazione aborigena delle Canarie in seguito alla desertificazione del Sahara ad un certo punto dopo il 6000 a.C. L'evidenza linguistica suggerisce legami tra la lingua dei Guanci e le lingue berbere del Nord Africa, in particolare quando si confrontano i sistemi numerici\n. Le ricerche sulla genetica della popolazione dei Guanci hanno portato alla conclusione che condividono un'ascendenza con i popoli berberi.\nFra le pi\u00f9 antiche documentazioni archeologiche che documentano un primo insediamento stabile, troviamo quelle provenienti da Tenerife, in particolare dalla Grotta dei Guanci a Icod de los Vinos, che ha fornito fra le pi\u00f9 antiche cronologie delle Isole Canarie risalenti al VI secolo a.C.\nSulla base dei ritrovamenti effettuati all'inizio del XXI secolo durante gli scavi archeologici sull'isola di Lanzarote, si pu\u00f2 presumere che i Fenici siano entrati per la prima volta in contatto con le isole Canarie, presumibilmente con l'istituzione di una base commerciale, circa nello stesso periodo della fondazione di Lixus e Gades (circa 1000 a.C.).\nCon l'espansione di Cartagine e l'insediamento di colonie sulla costa atlantica, l'interesse per le Isole Canarie sembra essere aumentato. Il diario di viaggio di Annone il Navigatore del V secolo a.C. descrive la fondazione di insediamenti fenicio-punico sulla costa occidentale dell'Africa. L'istituzione di colonie nelle Isole Canarie era interessante per i Fenici per diversi motivi: queste infatti costituivano basi sicure per il commercio con l'Africa, inoltre c'era abbondanza di coloranti naturali, le acque erano ricche di pesce e le buone opportunit\u00e0 per la produzione di sale offrivano le migliori condizioni per la produzione di garum. Infine l'istituzione di filiali commerciali sulle isole, fornite di acqua potabile e valli adatte all'agricoltura, garantiva la sicurezza dei commerci e i collegamenti marittimi.\nSembra che l'insediamento sia iniziato a Lanzarote, l'isola pi\u00f9 orientale. L'origine esatta della popolazione stanziale non \u00e8 chiara. Di certo proveniva dalla zona intorno allo stretto di Gibilterra, che era sotto il dominio di Cartagine. L'insediamento non fu un'operazione \"una tantum\", ma un processo continuo che alla fine si estese a tutte le isole. Probabilmente l'origine dei coloni non era uniforme. Questa \u00e8 una delle ragioni delle differenze nella composizione della popolazione delle isole riscontrate nei confronti etnologici e genetici dei reperti archeologici.\nLa scoperta di un laboratorio di porpora sull'isola di Lobos indica stretti legami economici tra le Isole Canarie e le aree dell'Africa controllate dai romani a partire dal I secolo a.C. Questo inserimento nell'area economica mediterranea si concluse con la crisi imperiale del III secolo.\nA riprova di questa scoperta, Plinio il Vecchio riferisce che, secondo Giuba, re di Mauretania, i Cartaginesi avrebbero visitato l'arcipelago e lo avrebbero trovato privo di abitanti, ma vi avrebbero anche scorto i resti di edifici imponenti. Se ne potrebbe dedurre che i Guanci non siano stati i suoi primi abitanti; l'assenza di qualsivoglia traccia di una penetrazione dell'Islam tra le popolazioni che vi risiedevano al momento dell'arrivo degli europei, ha lasciato credere ad alcuni studiosi che si tratti allora della pi\u00f9 antica migrazione di Berberi verso ovest, avvenuta tra l'epoca precedente Plinio il Vecchio e la conquista del Nordafrica da parte degli Arabi.\nIl contatto tra le isole e l'Europa, ma anche tra di loro, non era pi\u00f9 possibile perch\u00e9 gli isolani non avevano conoscenze nautiche e strumenti per costruire navi marittime. Nel periodo che segu\u00ec, fino al XIV secolo circa, le Isole Canarie caddero nell'oblio in Europa. Sulle singole isole si sono sviluppate culture indipendenti dal punto di partenza comune, diverso per lingua, forme artistiche di espressione, religione e ordine sociale.\nLa popolazione indigena.\nI Guanci, che sono scomparsi in quanto popolo, appaiono dall'esame delle loro ossa molto simili all'uomo di Cro-Magnon; erano una popolazione europoide descritta dai primi europei entrati in contatto con loro come etnicamente eterogenea, nella quale non erano rari i tipi di aspetto nordico (carnagione chiara e capelli biondi). Secondo alcuni studiosi (ad esempio Raffaello Parenti), \u00e8 probabile che costituissero un ramo dei cro-magnon, affine ai Berberi, che agli inizi della storia popolarono il nord del continente africano dall'Egitto fino all'Oceano Atlantico. A corroborare queste teorie ci sono ricerche genetiche che testimoniano come questa popolazione affesse contatti con il Nordafrica. Infatti, negli ultimi tempi, precisamente nel 2017, i primi dati genomici dei Guanci hanno confermato un'origine nordafricana e che erano geneticamente pi\u00f9 simili agli antichi popoli berberi nordafricani della vicina terraferma africana.\nA riprova di questa tesi, esistono anche altri elementi che rafforzano ancora di pi\u00f9 questa teoria. Infatti, ci sono alcuni indizi linguistici che indicano che a Tenerife e a Gran Canaria si parlasse un idioma affine alle lingue berbere, come si deduce dalle poche tracce di lessico che ci sono pervenute, come i numerali: Boccaccio, nel \"De Canaria\" (1342) riporta per i numerali: 1 uait, 2 smetti, 3 amelotti, 4 acodetti, 5 simusetti, 6 sesetti, 7 satti, 8 tamatti, 9 aldamorana, 10 maraua, 11 uait maraua, 12 smatta maraua, 13 amierat maraua, 14 acodat maraua, 15 simusat maraua, 16 sesatti maraua.\nMolti Guanci persero la vita combattendo contro la conquista spagnola, molti altri furono venduti come schiavi; molti altri ancora abbracciarono la religione cattolica e si fusero con matrimoni ai conquistatori. Si stima che prima della colonizzazione spagnola nelle loro caverne vivessero all'incirca 80.000 persone. Gli ultimi indigeni Guanci vissero fino al 1496.\nL'aspetto e l'abbigliamento delle antichi Guanci sono descritti in vari rapporti del XIV secolo. Anche i reperti archeologici forniscono informazioni a riguardo. Oggi si presume che gli antichi canari avessero i capelli scuri e solo pochi fossero biondi. Gli occhi azzurri erano comuni, ma non la norma. Con un'altezza di circa 1,70 m. i Guanci erano pi\u00f9 alti dei castigliani medi del XV secolo. Solo gli abitanti della Gomera erano apparentemente pi\u00f9 piccoli.\nL'abbigliamento differiva notevolmente da isola a isola. Generalmente era fatto di pelle caprina od ovina. Le pelli ruvide venivano conciate come morbida pelle. Le parti dell'abito venivano unite tra loro con tendini e budella essiccati o strisce di cuoio e venivano usati punteruoli fatti di ossa per fissare il tutto. I \"tamarcos\" (pellicce), i \"toneletes\" (gonne corte) e gli altri capi di abbigliamento venivano tinti a Gran Canaria in diversi colori ottenuti da fiori ed erbe. Inoltre i Guanci indossavano anche gonne corte fatte di foglie di palma e decoravano i corpi con timbri a inchiostro. Poich\u00e9 le pecore autoctone delle Canarie non avevano lana, gli abiti fatti di lana erano sconosciuti. Nel descrivere l'abbigliamento si nota che con l'aumento dei contatti tra gli indigeni e gli europei, aumenta la quantit\u00e0 di vestiti descritti da questi ultimi: da quasi nudi nelle descrizioni di Niccol\u00f2 da Recco nel XIV secolo fino alle rappresentazioni di Leonardo Torriani all'inizio del XV secolo, nelle quali i Guanci appaiono con vestiti a pi\u00f9 strati di pelli.\nLa riscoperta europea e la conquista castigliana.\nNonostante le conoscenze risalenti all'antichit\u00e0 classica, per la maggior parte del Medio Evo l'arcipelago delle Canarie rimase tagliato fuori dalle rotte marittime, e in Europa se ne conserv\u00f2 a malapena un ricordo quasi mitico. Fu solo verso la fine del XIII secolo che ricominciarono i viaggi sulla costa nordovest dell'Africa, che condussero alla \"riscoperta\" delle isole.\nSi sa per certo che dal 1291 cominciarono a raggiungere l'arcipelago diverse spedizioni genovesi e, pi\u00f9 tardi anche aragonesi, baleari e portoghesi.\nNel 1341 una spedizione portoghese capitanata dal genovese Nicoloso da Recco e dal fiorentino Angelino Corbizzi esplor\u00f2 tutto l'arcipelago. Di questa spedizione ci parla Giovanni Boccaccio nel suo \"De canaria et insulis reliquis ultra Hispaniam noviter repertis\", dove si sofferma a parlare diffusamente della popolazione Guanci della Gran Canaria, di cui riporta usi e costumi e anche i numeri da 1 a 16.\nDal momento che le popolazioni indigene non producevano nulla che permettesse un commercio lucrativo, le spedizioni puntavano soprattutto a catturare dei Guanci, destinati a essere venduti come schiavi, e, probabilmente, anche ad acquisire dell'estratto di \"Dracaena draco\", conosciuto come sangue di drago, un pregiato colorante rosso.\nTuttavia si pose subito il problema del possesso coloniale delle nuove terre. Nel 1344, ad Avignone, papa Clemente VI elesse \"principe delle isole Fortunate\" don Luiz de la Cerda, cugino del re portoghese Alfonso IV.\nA partire dalla fine del XIV secolo furono i portoghesi che si sforzarono di pi\u00f9 per ottenere la sovranit\u00e0 sulle isole, scontrandosi con le medesime intenzioni da parte della Castiglia.\nJean de B\u00e9thencourt, re delle Canarie.\nUna volta conosciuta l'esistenza delle isole Canarie e il fatto che le sue popolazioni non erano cristiane, crebbe in Europa lo zelo di chi mirava a conquistarle e a cristianizzarle. Tra gli avventurieri che tentarono la conquista delle Canarie, vi fu il nobile normanno Jean de B\u00e9thencourt, che organizz\u00f2 la prima grande spedizione di conquista.\nEra costituita da una variet\u00e0 di avventurieri, alcuni provenienti dall'aristocrazia, come Gadifer de la Salle, che esercit\u00f2 le funzioni di comandante in seconda, e Pierre Bontier, un francescano di Saint Jouin de Marnes, che poi offici\u00f2 a Lanzarote nella chiesa di Saint Martial de Rubicon che sarebbe stata costruita dalla spedizione, e Jean le Verrier, un sacerdote che si sarebbe poi installato a Fuerteventura come vicario della cappella di Nostra Signora di B\u00e9thencourt, costruita anch'essa nel corso della spedizione. Questi ecclesiastici furono anche gli storici della spedizione, e registrarono gli avvenimenti in testi che sopravvivono ancor oggi e che, con modifiche e aggiunte, costituiscono la cronaca medievale \"Le Canarien\" (pubblicata in varie lingue).\nLa spedizione part\u00ec il 1\u00ba maggio 1402 dal porto di La Rochelle, con scali a La Coru\u00f1a e Cadice. La spedizione arriv\u00f2 alle isole dirigendosi all'isola La Graciosa. Da qui si port\u00f2 a Lanzarote dove sbarc\u00f2 pacificamente il 30 giugno 1402, cominciando la costruzione di un forte cui diede il nome di Rubicon.\nLasciando a una parte della spedizione l'incarico di difendere il nuovo forte, Bethencourt part\u00ec con Gadifer de la Salle diretto a Fuerteventura, ma fu obbligato a ritornare per vari motivi tra cui una mareggiata e la mancanza di viveri. Per la verit\u00e0, a questi motivi si aggiungeva anche un'insubordinazione, una costante per tutta la permanenza nelle Canarie, che raggiunse il culmine il 25 novembre 1402, quando una parte della spedizione si ribell\u00f2 prendendo come ostaggio Guardarifa, il re guance di Lanzarote, che era alleato di Bethencourt.\nAlla spedizione si unirono navi provenienti dalla Castiglia, dopo che B\u00e9thencourt fu tornato a Cadice per sollecitare un appoggio reale e dopo che gli venne concessa, il 10 gennaio 1403, la sovranit\u00e0 sulle isole (per cui era passato a chiamarsi Re delle Canarie). B\u00e9thencourt visiter\u00e0 tutte le isole, ma senza riuscire a sottomettere la loro popolazione (gli ultimi Guanci si arrenderanno solo nel 1496).\nLa conquista castigliana e il genocidio dei Guanci.\nAl momento dell'inizio della conquista castigliana, si calcola che vi fossero tra 30.000 e 35.000 Guanci a Tenerife e tra 30.000 e 40.000 a Gran Canaria, una popolazione piuttosto ragguardevole tenuto conto delle caratteristiche del territorio.\nRisolte le questioni di concorrenza con il Portogallo, le Canarie finirono senza problemi nell'orbita della Castiglia, che assumeva su di s\u00e9 il compito di cristianizzare le isole. A partire dai due punti gi\u00e0 acquisiti da Jean de B\u00e9thencourt, la conquista delle Canarie prosegu\u00ec rapidamente, senza che ci\u00f2 significasse la sottomissione delle popolazioni guance, in particolare nelle isole maggiori.\nPrivi di imbarcazioni e di capacit\u00e0 bellica adeguata, dal momento che usavano pietre e bastoni contro forze che disponevano della migliore tecnologia europea, i Guanci furono costretti a ritirarsi sempre pi\u00f9 verso le zone pi\u00f9 alte e accidentate delle isole, lasciando il litorale aperto alla colonizzazione castigliana. Le popolazioni che si sottomettevano venivano battezzate e assimilate a forza.\nUn altro grave problema che afflisse i Guanci fu la loro mancanza di difese immunitarie contro le malattie che venivano portate dai colonizzatori. Le epidemie si susseguivano a ripetizione, provocando perdite irreparabili tra le fila della popolazione, dal momento che il lungo isolamento nelle isole aveva lasciato i Guanci con un sistema immunitario impreparato nei confronti delle pi\u00f9 comuni malattie europee.\nLa resistenza guancia fin\u00ec per concentrarsi a Tenerife e Gran Canaria, dove la popolazione era pi\u00f9 numerosa, e si concluse solo con lo sterminio delle ultime forze rifugiatesi sulle montagne. In questo contesto assunse particolare rilievo la resistenza a Gran Canaria, dove la lotta condotta sotto il comando di Doramas, un capo guancio di origine plebea, costitu\u00ec l'ultimo grande focolaio di ribellione.\nA partire dalla sconfitta di Doramas e dello sterminio dei resistenti a Orotava, la sottomissione fu inevitabile, e alcuni degli ultimi resistenti si suicidarono ritualmente, gettandosi dai dirupi.\nA partire da questo momento, i guanci vennero rapidamente assimilati, dato che, dopo la guerra e le malattie, la popolazione restante non poteva impedire una rapida commistione. Gi\u00e0 a met\u00e0 del XVI secolo la memoria dei Guanci cominciava a sparire.\nOggi resta molto poco dei Guanci, anche se il nazionalismo canario tenta con tutte le forze di farne rivivere la memoria. Perfino lo studio delle loro mummie e dei loro resti archeologici \u00e8 avanzato a rilento al confronto dello studio di altri popoli ben pi\u00f9 remoti.\nLingua.\nSono state tramandate delle testimonianze della lingua dei Guanci, alcune espressioni e i nomi propri dei loro capi, che sopravvivono ancora nei cognomi locali: queste testimonianze consentono di essere analizzate come appartenenti a dialetti berberi. Nella maggior parte delle isole sono state ritrovate delle iscrizioni rupestri. Domingo Vandewalle, governatore militare di La Palma, fu il primo a riconoscerle nel 1752. Si deve alla perseveranza di un sacerdote di La Palma, don Aquilino Padran, se alcune sono state identificate nell'isola di Hierro. Nel 1878 il dott. R. Verneau scopr\u00ec delle iscrizioni di tipo libico originale nei dirupi di Los Balos. Queste iscrizioni rupestri sono tutte, senza eccezioni, di origine numidica. Nelle due isole di Tenerife e di la Gomera, dove i Guanci hanno conservato un'omogeneit\u00e0 etnica maggiore che nelle altre isole, non \u00e8 stata scoperta nemmeno un'iscrizione di questo tipo. Si pensa quindi che i veri Guanci non conoscessero la scrittura. Tracce di presenza semitica sono state individuate sulle altre isole, e in ciascuna di esse vi sono anche delle iscrizioni rupestri. Un'ipotesi plausibile consiste dunque nell'immaginare che dei Numidi delle zone vicine a Cartagine, frammisti ai Semiti prevalenti in quella colonia fenicia, siano giunti nelle isole Canarie e siano gli autori delle iscrizioni rupestri di Hierro e di Gran Canaria.\nIl maggiore studio dedicato alla lingua antica delle Canarie \u00e8 quello che D. J. W\u00f6lfel ha scritto nel 1965, raccogliendo in un ponderoso volume dal titolo \"Monumenta linguae Canariae\" tutte le testimonianze accessibili su questa lingua, con tentativi di etimologie e ricostruzioni, basate soprattutto sui legami tra questa lingua e il berbero. In epoche pi\u00f9 recenti, lo studioso russo A. Militariof ha pubblicato altri studi in cui cerca di evidenziare supposti rapporti tra la lingua dei Guanci e i dialetti tuareg del nord.\nUna caratteristica interessante degli abitanti delle Canarie \u00e8 quella di avere elaborato un sistema di linguaggio fischiato, detto \"el silbo\", che permette di comunicare a grande distanza tra pastori, anche da versanti opposti di una vallata. Tale linguaggio \u00e8 ancora in uso soprattutto nell'isola di La Gomera, e diversi ricercatori hanno condotto studi su di esso.\nOrganizzazione sociale e politica.\nL'organizzazione sociale e politica dei Guanci era diversa da un'isola all'altra. Alcune erano sottomesse a un'autocrazia ereditaria, mentre in altre le autorit\u00e0 venivano elette. A Tenerife, tutte le terre appartenevano ai capi, che le affittavano ai loro sudditi. Sull'isola di Gran Canaria, il suicidio era considerato onorevole e in occasione dell'instaurazione di un nuovo capo, uno dei suoi sudditi lo onorava volontariamente gettandosi da un dirupo. Su alcune isole era praticata la poliandria e su altre la monogamia. Comunque sia, dovunque le donne erano rispettate e ogni danno inferto a una donna da un uomo armato era punito come reato.\nModo di vita.\nI Guanci indossavano vestiti di pelle di capra o di fibre tessili, che sono stati ritrovati nelle tombe sulla Gran Canaria. Apprezzavano i gioielli, le collane di legno, pietra o conchiglia, fabbricate secondo vari modelli. Utilizzavano soprattutto perle di ceramica di varie fogge, lisce o levigate, di solito nere e rosse. Si dipingevano il corpo. Le \"pintaderas\", oggetti di terracotta dall'aspetto di veri e propri stampi, sembra servissero unicamente alla pittura corporea, in vari colori. Fabbricavano rozzo vasellame, solitamente senza alcuna decorazione, ma qualche volta con abbellimenti prodotti con le unghie. Le armi dei Guanci erano le stesse dei popoli antichi del sud dell'Europa. Si utilizzava soprattutto l'ascia in pietra levigata sulla Gran Canaria, e pi\u00f9 spesso l'ascia di pietra o di ossidiana scheggiata a Tenerife.\nUsavano anche la lancia, la mazza, qualche volta guarnita di punte di pietra, oltre al giavellotto. Sembra che conoscessero anche lo scudo.\nAbitavano dentro a caverne naturali o artificiali, situate nelle parti montuose. Nelle zone in cui non era possibile scavare delle grotte costruivano delle capanne rotonde. Giovanni Boccaccio parla di case costruite in pietre squadrate e coperte di legno. A quanto dicono gli Spagnoli, possedevano anche delle rudimentali fortificazioni.\nAlimentazione.\nUn cibo tipico degli abitanti delle Canarie, tuttora molto diffuso e considerato una specialit\u00e0 locale \u00e8 il \"gofio\", vale a dire una farina fatta con i chicchi d'orzo colti ancora verdi e abbrustoliti (oltre al \"gofio\" di orzo, \"cebada\", oggi ve n'\u00e8 anche di frumento \"trigo\", di mais \"millo\", di segale \"centeno\", o di pi\u00f9 ingredienti \"de mezcla\"). Si tratta di una ben precisa tecnica di preparazione della farina, previa tostatura del chicco che, ancora verde, non potrebbe essere macinato, e che \u00e8 diffusa, con vari nomi, in tutto il Nordafrica: \"tazemmit\", \"ademmin\", \"zummita\", \"bsisa\", \"arkuku\", \"bufey,\" ecc. C'\u00e8 chi ha visto soprattutto in quest'ultima denominazione, attestata nel sud del Marocco, una possibile parentela con il termine guance.\nQuesto prodotto, nato probabilmente dalla necessit\u00e0 di cogliere precocemente la pianta per esaurimento delle scorte, \u00e8 tuttora alla base di numerose ricette tradizionali, e ha lo statuto di \u201cprodotto tipico di qualit\u00e0\u201d cui sono dedicati persino siti internet. Sulla scia degli emigranti esso \u00e8 giunto in America e si pu\u00f2 trovare fin nei supermercati di Miami.\nRiti funerari.\nI Guanci imbalsamavano i loro morti, e sono state rinvenute molte mummie completamente disidratate, dal peso non superiore ai 3 o 4\u00a0kg. Due grotte quasi inaccessibili aperte in una parete rocciosa verticale vicino alla costa a 5\u00a0km da Santa Cruz (Tenerife) conterrebbero ancora resti ossei. Esistevano diverse procedure di imbalsamazione. La ricerca attuale sostiene che la pratica della mummificazione era concentrata a Tenerife, mentre le mummie sono state preservate su altre isole a causa di fattori ambientali. A Gran Canaria il cadavere veniva semplicemente avvolto in pelli di capra o pecora, mentre a Tenerife si utilizzava un prodotto resinoso per conservare il corpo che veniva poi posto in una grotta di difficile accesso o sepolto sotto un tumulo funerario.\nIl lavoro di imbalsamazione era riservato a una classe particolare, donne per le donne e uomini per gli uomini. L'imbalsamazione non sembra fosse praticata sistematicamente, e non mancano esempi di cadaveri semplicemente collocati in grotte o inumati.\nA La Palma i vecchi venivano abbandonati soli per lasciarli morire, se lo desideravano. Dopo aver fatto i loro addii a parenti e amici, venivano condotti in una caverna sepolcrale senza nient'altro che una scodella di latte.\nReligione.\nNon si conosce molto sulle religioni dei Guanci. Essi professavano una credenza generalizzata in un essere supremo, denominato \"Acham\u00e1n\" a Tenerife, \"Acoran\" a Gran Canaria, \"Eraoranhan\" a Hierro e \"Abora\" a La Palma. Le donne di Hierro adoravano una dea di nome \"Moneiba\". Tradizionalmente, gli dei e le dee vivevano sulle cime delle montagne da cui discendevano per ascoltare le preghiere dei fedeli. Nelle altre isole, gli abitanti veneravano il Sole, la Luna, la Terra e le stelle. La credenza in esseri demoniaci era generale. Il demone di Tenerife si chiamava \"Guayota\" e viveva in cima al vulcano Teide, che era l'inferno, chiamato \"Echeyde\". In tempi difficili, i Guanci conducevano le loro greggi in pascoli consacrati dove gli agnelli venivano separati dalle madri nella speranza che i loro belati lamentosi attirassero la piet\u00e0 del Grande Spirito. Durante le feste religiose venivano sospese tutte le guerre e perfino tutte le dispute personali. Gua\u00f1ame\u00f1e fu, secondo la mitologia, colui che profetizz\u00f2 l'arrivo dei conquistatori.\n\"Magec\" (il Sole) probabilmente sta all'origine del termine dispregiativo \"mago\" con cui i coloni castigliani chiamavano gli agricoltori di origine guance a Tenerife dopo la conquista, dal momento che essi si rivolgevano a Magec per ottenere buoni raccolti. Adoravano anche Acham\u00e1n (sinonimo di celeste), una divinit\u00e0 buona che, con la sua benevolenza, assicurava una buona fortuna. Come divinit\u00e0 maligna avevano, come detto, \"Guayota\". Esistevano numerose divinit\u00e0 di minore importanza e altre entit\u00e0 spirituali, come spiriti degli antenati, demoni e geni. La dea madre era Chaxiraxi.\nA El Hierro vi erano due divinit\u00e0 buone principali: \"Eraorahan\" (un dio) e \"Moneiba\" (una dea). In tempi di calamit\u00e0 si rivolgevano ad \"Aranfaybo\", una divinit\u00e0 maligna, dalla quale invocavano misericordia.\nA Gomera adoravano \"Orahan\", un dio creatore, e \"Hirguan\", una divinit\u00e0 malefica con aspetto di uomo con la coda.\nA La Palma credevano in \"Abora\", divinit\u00e0 solare, e in una divinit\u00e0 maligna con le sembianze di un cane peloso. Deponevano anche offerte su una roccia chiamata \"Idafe\", perch\u00e9 non cadesse e non provocasse, con ci\u00f2, la fine del mondo.\nA Gran Canaria la divinit\u00e0 suprema era denominata \"Acoran\", ma esistevano numerose divinit\u00e0 di minore importanza e altre entit\u00e0 spirituali, come spiriti degli antenati, demoni e geni.\nA Fuerteventura adoravano il monte Tindaya, dove deponevano offerte. In questa montagna si incontrano numerose pitture rupestri.\nBisogna aggiungere al pantheon religioso degli isolani il culto della Vergine della Candelaria a Tenerife, subentrato poco prima della conquista spagnola. Infatti grazie al ritrovamento casuale di una statua lignea della Vergine Maria nel 1392 da parte dei Guanci, si svilupp\u00f2 una devozione a questa figura dapprima nel credo pagano degli isolani per poi passare in quello cattolico dei conquistatori spagnoli.\nAttualmente si \u00e8 sviluppata una religione neo-pagana che cerca di ripristinare questa antica religione aborigena, si parla di Chiesa del popolo guancio.\nInterazione con il cristianesimo.\nNel 2019 una croce cristiana fu trovata incisa nella roccia e orientata verso il sole, in un sito archeologico nel comune di Buenavista del Norte nel nord-ovest di Tenerife. Nello specifico, questo simbolo \u00e8 stato trovato in un megalite utilizzato per i rituali di fecondit\u00e0 e come calendario solare. Questa scoperta evidenzia la presunta conoscenza che le antiche Canarie avevano del Cristianesimo.\nRiti e celebrazioni.\nTra i guanci, il mese di agosto ha ricevuto in nome di Be\u00f1esmer o Be\u00f1esmen, che \u00e8 stato anche il festival di raccolta tenuto questo mese.\nGenetica.\nNel 2003 un gruppo di studiosi guidati da Maca-Meyer hanno estratto 71 campioni di mtDNA da Guanci sepolti in numerose isole Canarie intorno al 1000 d.C. I Guanci esaminati sono risultati avere le pi\u00f9 strette affinit\u00e0 genetiche con i moderni berberi marocchini, con gli attuali canari e con gli spagnoli. Gli autori dello studio hanno suggerito che i Guanci discendono da migranti provenienti dal Nord Africa continentale legati ai Berberi, e che i Guanci hanno contribuito per circa il 42%-73% al patrimonio genetico materno dei moderni Canari.\nA riprova di ci\u00f2, nel 2009 una squadra di ricercatori capeggiata da Rosa Fregel ha analizzato 30 campioni di Guanci sparsi in tutte le Isole Canarie e risalenti al XVII e XVIII secolo, rivelando che la met\u00e0 di essi portava l'aplogruppo E1b1b, di cui il 27% E-M81 (associato alle popolazioni berbere) e il 23% E-M78 (che comprende anche i cladi attualmente diffusi in Europa). Altri aplogruppi furono J1 (17%), K (10%) e R1b-M269 (10%, tipicamente europeo).\nNel 2016 un'altra squadra di ricercatori capeggiata da Ord\u00f3\u00f1ez ha analizzato 15 scheletri maschili di Guanci originari dell'isola occidentale di El Hierro e risalenti al XI e XII secolo. Sette campioni risultarono E-M81, altri sette R1b-M269 e uno risult\u00f2 E1a (associato agli africani subsahariani).\nSempre lo studioso Fregel nel 2019 ha esaminato il mtDNA di 48 Guanci sepolti in tutte le isole delle Canarie. Sono stati trovati portatori di lignaggi materni caratteristici sia del Nord Africa che dell'Europa e del Vicino Oriente, con i lignaggi eurasiatici centrati intorno al Mediterraneo che erano i pi\u00f9 comuni. \u00c8 stato suggerito che alcuni di questi aplogruppi eurasiatici fossero arrivati nella regione attraverso migrazioni dell'et\u00e0 del rame e dell'et\u00e0 del bronzo dall'Europa. La diversit\u00e0 genetica \u00e8 risultata essere la pi\u00f9 alta a Gran Canaria, Tenerife e La Palma, mentre Lanzarote, Fuerteventura e in particolare La Gomera e El Hierro avevano una bassa diversit\u00e0. Sono state rilevate differenze genetiche significative tra i Guanci delle isole occidentali e quelli delle isole orientali, il che ha supportato l'idea che i Guanci discendano da due distinte ondate migratorie. \u00c8 stato considerato significativo il fatto che il 40% di tutti i Guanci esaminati finora appartenessero all'aplogruppo materno H.\nUn altro studio recente che ha preso come riferimento 400 uomini e donne adulti in tutte le isole, eccetto La Graciosa, per conoscere la relazione della diversit\u00e0 genetica canaria con le malattie complesse pi\u00f9 prevalenti nell'arcipelago, rilev\u00f2 che il DNA canario mostra una genetica distintiva, risultato di diverse variabili come l'isolamento geografico delle isole, l'adattamento all'ambiente dei suoi abitanti e la miscela storica della popolazione pre-ispanica dell'arcipelago (proveniente dal nord dell'Africa), con individui europei e subsahariani. In concreto, si stima che la popolazione canaria, a livello autosomico, sia per il 75% europea, 22% nordafricana e 3% subsahariana.\nGuanci e portoricani.\nUn gruppo di studenti delle universit\u00e0 portoricane ha condotto uno studio sul DNA mitocondriale che ha rivelato che la popolazione attuale di Porto Rico ha un'elevata componente simile a quelle degli aborigeni Guanci, in particolare dell'isola di Tenerife.\nCollegamenti con l'Anatolia.\nSecondo un'inchiesta internazionale i cui risultati sono stati forniti nel 2017, una piccola parte degli aborigeni di Guanci aveva come parenti i primi agricoltori europei provenienti dall'Anatolia (Turchia attuale). Questi dati sono stati scoperti grazie all'analisi del genoma che conferma anche che la stragrande maggioranza degli aborigeni canarini provengono dall'Africa settentrionale, ma sono stati anche connessi ai primi agricoltori europei, la cui genetica \u00e8 stata introdotta in Europa da Anatolia attraverso le migrazioni degli agricoltori durante l'espansione neolitica, circa 7.000 anni fa.\nBibliografia.\nStoria e civilt\u00e0\nLingua"}
{"id": "336384", "revid": "1516566", "url": "https://it.wikipedia.org/wiki?curid=336384", "title": "Cimiero", "text": "In araldica il cimiero \u00e8 la figura, o l'insieme delle figure, che cima, cio\u00e8 che sormonta, l'elmo posto come timbro cio\u00e8 al di sopra dello scudo araldico. Nel caso in cui l'elmo sia munito di corona, il cimiero \u00e8 posto sopra di essa.\nFunzione.\nSi ritiene che la funzione originale del cimiero fosse quella di rendere pi\u00f9 imponente e terrificante il cavaliere che se ne dotava; in questo il cimiero pu\u00f2 essere assimilato alle spoglie di animali uccisi con cui si ornavano il capo i guerrieri pi\u00f9 antichi, o alcuni soldati con funzioni speciali, come i signiferi romani che avevano il capo coperto con una testa di lupo.\nPi\u00f9 tardi il cimiero rimase solo come ornamento dell'elmo araldico. Talora \u00e8 costituito da una delle figure presenti sullo scudo, e allora ne ripete i colori, altre volte, invece, \u00e8 una figura che corrisponde all'impresa del titolare dello scudo.\nL'araldica tedesca \u00e8 particolarmente ricca di cimieri, spesso presenti in numero elevato."}
{"id": "336391", "revid": "230530", "url": "https://it.wikipedia.org/wiki?curid=336391", "title": "Usb", "text": ""}
{"id": "336395", "revid": "793215", "url": "https://it.wikipedia.org/wiki?curid=336395", "title": "Crack (informatica)", "text": ""}
{"id": "336396", "revid": "1793900", "url": "https://it.wikipedia.org/wiki?curid=336396", "title": "Cinghiale (araldica)", "text": "In araldica il cinghiale simboleggia \"audacia\" e \"ferocia\" ed \u00e8 emblema della caccia. Inoltre cos\u00ec come l'aquila era l'emblema delle legioni romane, il cinghiale era spesso associato ai Galli.\n\u00c8 molto frequente la rappresentazione della sola testa del cinghiale."}
{"id": "336399", "revid": "115831280", "url": "https://it.wikipedia.org/wiki?curid=336399", "title": "Tour de France 1990", "text": "Il Tour de France 1990, settantasettesima edizione della corsa, si svolse in ventuno tappe precedute da un prologo iniziale, dal 30 giugno al 22 luglio 1990, su un percorso di 3\u00a0504 chilometri complessivi.\nFu vinto per la terza ed ultima volta dal passista-scalatore e cronoman statunitense Greg LeMond (al quinto ed ultimo podio ai Campi Elisi dopo il terzo posto nel 1984, la piazza d'onore nel 1985 ed i trionfi nelle edizioni 1986 e 1989). \nL'evento coincise con la terza, e finora ultima, affermazione di un corridore statunitense nella corsa a tappe francese.\nIl californiano complet\u00f2 le sue fatiche sulle strade transalpine con il tempo totale di 90h43'20\". \nAl secondo posto della graduatoria generale si piazz\u00f2 lo scalatore varesotto Claudio Chiappucci (per la prima volta sul podio dei Campi Elisi) . Grazie a Chiappucci, quindi, un corridore italiano torn\u00f2 dopo ben diciotto anni di assenza sui gradini del podio del Tour. \nAl terzo posto della classifica generale si piazz\u00f2 il passista-scalatore e cronoman olandese Erik Breukink (all'unico podio in carriera al Tour). \nL'Olanda avrebbe dovuto attendere ben 28 anni prima di rivedere un suo ciclista salire i prestigiosi gradini del podio parigino: il passista-discesista Tom Dumoulin (secondo nell'edizione del 2018).\nVenne trasmesso in tv da Raitre.\nPercorso.\nIl Tour inizi\u00f2 al Futuroscope di Poitiers e termin\u00f2, come da tradizione, sugli Champs-\u00c9lys\u00e9es di Parigi dopo 3504 chilometri di gara. Il prologo si tenne il 30 giugno, seguito da due tappe nella stessa giornata: il 1\u00ba luglio infatti, sempre a Futuroscope, si tennero prima una frazione in linea e poi una cronometro a squadre. Complessivamente le tappe, incluso il prologo, furono ventidue: dieci di pianura, tre di media montagna, quattro di alta montagna e cinque a cronometro (153 in totale i chilometri di prove contro il tempo).\nDue furono i giorni di riposo, il 5 e il 13 luglio, quattro invece gli arrivi in salita: Monte Bianco e Alpe d'Huez sulle Alpi, Millau e Luz-Ardiden sui Pirenei. Degne di nota la frazione del 4 luglio da Avranches a Rouen, lunga ben 301 chilometri e per tale motivo ribattezzata \"Marathon\", e la cronometro del 12 luglio a Villard-de-Lans, una cronoscalata di 33,5 chilometri.\nResoconto degli eventi.\nIl Tour si apriva con una schiera abbastanza ampia di favoriti al successo finale: considerato l'uomo da battere era lo spagnolo Pedro Delgado, vincitore del Tour 1988; rientravano nella lista dei pretendenti al titolo anche i francesi Laurent Fignon e Charly Mottet, il fresco vincitore del Giro d'Italia Gianni Bugno, il campione in carica Greg LeMond, l'irlandese Stephen Roche e l'olandese Erik Breukink. Presero il via in totale 198 corridori (156 arriveranno a Parigi) in rappresentanza di ventidue squadre. Le squadre partecipanti erano 4 francesi, 4 spagnole, 4 olandesi, 3 belghe, 3 italiane, 1 svizzera, 1 colombiana, 1 statunitense, 1 sovietica (l'Alfa Lum che ufficialmente era registrata a San Marino). I corridori partecipanti erano 35 francesi, 26 spagnoli, 26 belgi, 23 italiani, 19 olandesi, 14 colombiani, 13 svizzeri, 10 sovietici, 7 statunitensi, 6 danesi, 6 tedeschi, 3 australiani, 3 irlandesi, 2 britannici, 2 norvegesi, 1 messicano, 1 portoghese, 1 canadese.\nLa gara si anim\u00f2 gi\u00e0 al secondo giorno, con una lunga fuga che port\u00f2 Steve Bauer, Frans Maassen, Ronan Pensec e Claudio Chiappucci in testa alla classifica generale con una decina di minuti sui \"big\" e sul resto del gruppo. Il canadese Bauer tenne la maglia gialla per nove giorni e, alla vigilia delle grandi montagne, aveva 17\" su Pensec, 1'06\" su Maasen, 1'07\" su Chiappucci, con i big ancora ad oltre 10 minuti. Nella tappa da Ginevra al Monte Bianco, Pensec conquist\u00f2 la maglia con 50\" su Chiappucci. Al termine della successiva frazione con arrivo sull'Alpe d'Huez, vinta da Bugno in una volata a tre su LeMond e Breukink, Pensec aveva ancora 1'04\" su Chiappucci ed oltre 9' su tutti gli altri.\nNella cronoscalata di Villard-de-Lans, vinta da Breukink su Delgado e Indurain, Chiappucci con un ottavo posto strapp\u00f2 la maglia gialla a Pensec per 1'17\". Nella tappa di Saint-\u00c9tienne, con solo un colle di seconda categoria, LeMond mand\u00f2 quindi in fuga il compagno di squadra Pensec: Chiappucci, nel timore di perdere la maglia, mise la sua squadra all'inseguimento ma, una volta riuscito a raggiungere il fuggitivo, non riusc\u00ec a rispondere al contrattacco di LeMond e Breukink. Il gruppo si frantum\u00f2 e sul traguardo l'italiano giunse a 4'53\" mantenendo la testa della classifica con soli 2'02\" sull'olandese e 2'34\" sullo statunitense.\nChiappucci reag\u00ec tenendo nella tappa di Revel e attaccando a sorpresa nella successiva frazione pirenaica di Luz-Ardiden, con i colli dell'Aspin e del Tourmalet prima della salita finale. LeMond riusc\u00ec a raggiungere e staccare il rivale che per\u00f2 mantenne la maglia gialla per 5\", mentre cedette Breukink che si ritrov\u00f2 a 3'49\" in classifica, dietro anche a Delgado, staccato di 3'42\". Tutto fu rimandato alla cronometro della penultima tappa: facendo valere le sue doti di specialista, LeMond strapp\u00f2 la maglia gialla a Chiappucci, che riusc\u00ec comunque a mantenere per 13\" il secondo posto su Breukink, vincitore di tappa. La vittoria finale and\u00f2 allo statunitense, che sul totale di ventidue frazioni fu maglia gialla al termine delle ultime due. Chiappucci, pur secondo, riport\u00f2 l'Italia sul podio della \"Grande Boucle\" a 18 anni dal secondo posto di Felice Gimondi, nell'edizione del 1972.\nIl francese Laurent Fignon, secondo l'anno prima, abbandon\u00f2 alla quinta tappa. LeMond for\u00f2 sul colle di Marie-Blanque, durante la diciassettesima frazione: visti i ritardi dell'assistenza, il suo compagno Gilbert Duclos-Lassalle, che era in fuga, fece marcia indietro e lo aiut\u00f2. Lo spagnolo Miguel Indurain vinse la tappa di Luz-Ardiden e concluse decimo in classifica generale; nelle cinque edizioni seguenti, fino al 1995, sar\u00e0 per\u00f2 lui il vincitore. Tre furono i corridori a vincere il maggior numero di tappe (due ciascuno): Erik Breukink, Gianni Bugno e il belga Johan Museeuw."}
{"id": "336403", "revid": "767487", "url": "https://it.wikipedia.org/wiki?curid=336403", "title": "Peder Balke", "text": "Biografia.\nLa sua biografia, segnata da un forte impegno politico e sociale, si discosta da quella degli altri artisti presenti suoi contemporanei, per il fatto di essere molto personale la sua arte allora non fu compresa appieno. Studi\u00f2 a Oslo, a Stoccolma e a Dresda, dove per un breve periodo fu allievo di Johan Christian Dahl. Un avventuroso viaggio nel nord della Norvegia far\u00e0 evolvere la sua pittura e sar\u00e0 ispirato per tutta la vita da quei paesaggi.\n\u00c8 conosciuto per il ritratto della natura della Norvegia a cui d\u00e0 una visione drammatica e romantica. Fu un potente visionario, rivelatore delle algide atmosfere nordiche. Audaci le sue sperimentazioni coloristiche, nelle gamme fredde e fluorescenti.\nNel 1846 ha venduto trenta delle sue opere a Luigi Filippo per la reggia di Versailles"}
{"id": "336404", "revid": "9595", "url": "https://it.wikipedia.org/wiki?curid=336404", "title": "Scaligeri", "text": ""}
{"id": "336406", "revid": "21079", "url": "https://it.wikipedia.org/wiki?curid=336406", "title": "Greg Lemond", "text": ""}
{"id": "336410", "revid": "242434", "url": "https://it.wikipedia.org/wiki?curid=336410", "title": "Quintafoglia", "text": ""}
{"id": "336412", "revid": "162719", "url": "https://it.wikipedia.org/wiki?curid=336412", "title": "Luigi Durand De La Penne", "text": ""}
{"id": "336413", "revid": "339392", "url": "https://it.wikipedia.org/wiki?curid=336413", "title": "Reelo Baruk", "text": ""}
{"id": "336416", "revid": "222419", "url": "https://it.wikipedia.org/wiki?curid=336416", "title": "Star Wars Jedi Knight - Jedi Academy", "text": ""}
{"id": "336417", "revid": "6923", "url": "https://it.wikipedia.org/wiki?curid=336417", "title": "Regina di Saba", "text": "Regina di Saba \u00e8 un'espressione antonomastica che si riferisce a una specifica sovrana del regno di Saba, citata nella Bibbia (primo libro dei Re, e nel secondo libro delle Cronache), nel Corano e nel Kebra Nagast.\nNei testi biblici e nel Corano non viene mai chiamata per nome, ma solo come Regina di Saba o Regina del Sud. Per la tradizione etiope il suo nome era Mached\u00e0, mentre alcune fonti arabe la chiamano Bilqis (talvolta trascritto Balkiyis).\nViene ricordata come regina ricchissima; nella Bibbia, fa visita a Salomone per metterne alla prova la grande saggezza. Secondo il Kebra Nagast, che racconta pi\u00f9 estesamente delle vicende della regina, il sovrano etiope Menelik I era figlio di Mached\u00e0 e Salomone. Da un punto di vista storico, la questione se la regina di Saba sia realmente esistita \u00e8 controversa. La regina di Saba viene citata da Ges\u00f9 in alcuni racconti evangelici ( e ): \u00abLa regina del meridione sar\u00e0 destata nel giudizio con gli uomini di questa generazione e li condanner\u00e0; perch\u00e9 essa venne dai confini della terra per udire la sapienza di Salomone, ma, ecco, qui c'\u00e8 pi\u00f9 di Salomone\u00bb.\nIl racconto biblico.\nSecondo la Bibbia, la divina regina della terra di Saba venne a conoscenza della grande saggezza del re d'Israele, Salomone, e si mise in viaggio verso la sua terra portando con s\u00e9 come doni spezie, oro e pietre preziose. La regina fu colpita dalla saggezza e dalla ricchezza di Salomone e pronunci\u00f2 una preghiera al Dio di Salomone, che la ricambi\u00f2 con molti doni e con \"qualsiasi cosa desiderasse\", fino a quando la regina non torn\u00f2 nel suo regno.\nGli esegeti del cattolico \"Nuovo Grande Commentario Biblico\" ritengono che la visita della regina di Saba a Salomone sia \"una leggenda popolare, ma pu\u00f2 avere un nocciolo storico in una visita da parte di una delegazione commerciale araba\"; secondo il racconto biblico, tra i doni che la regina port\u00f2 a Salomone vi furono centoventi talenti d'oro, ovvero ben oltre le due tonnellate di oro, una quantit\u00e0 inverosimile.\nLa regina di Saba riappare in e in , dove Ges\u00f9 afferma che lei e gli abitanti di Ninive il giorno del Giudizio universale sorgeranno per condannare gli ebrei che lo hanno rifiutato.\nNel \"Cantico dei cantici\", conosciuto anche come Cantico di Salomone, alcuni hanno voluto trovare riferimenti interpretabili come prova dell'amore tra Salomone e la Regina di Saba.\nLeggende ebraiche posteriori.\nLo storico ebreo Giuseppe Flavio enfatizza il suo amore per l'apprendimento. Le d\u00e0 il nome di Nikaule, supponendo che ci sia una connessione con la regina Nitocri descritta da Erodoto.\nAltre leggende ebraiche sostengono che il regalo che promise Salomone (\u00ab\"qualsiasi cosa desideri\"\u00bb) sia concretamente una relazione amorosa, e grandi sforzi sono stati fatti studiando gli enigmi che la regina propone al re per testare la sua saggezza.\nIl racconto coranico.\nNeanche il Corano menziona il nome della Regina di Saba, malgrado alcune fonti arabe la chiamino Bilqis. La storia \u00e8 simile a quella della Bibbia. Cambia il punto di partenza: \u00e8 Salomone che viene a conoscenza del regno di Saba perch\u00e9 il suo popolo venera il Sole. Dopo aver minacciato una guerra, il re d'Israele riceve la regina di Saba che adotta la religione ebraica.\nRecentemente, alcuni studiosi arabi hanno ipotizzato che Saba non si trovi in Yemen, come sostengono alcune fonti, ma nel nord ovest dell'Arabia Saudita, in una colonia commerciale fondata dai regni arabi del sud. Gli scavi archeologici hanno confermato l'esistenza di queste colonie, che possedevano le stesse caratteristiche della madrepatria, ma ancora non \u00e8 stato scoperto nulla su Bilqis.\nRacconto etiope, il libro Kebra Nagast.\nSecondo la testimonianza di questo antico documento sacro (IV-VI secolo d.C.), la famiglia imperiale etiope discende direttamente dall'incontro amoroso tra il Re Salomone e la Regina di Saba, chiamata Mached\u00e0 secondo la tradizione africana. Il libro epico etiope dei Re, il Kebra Nagast, contiene la storia di Mached\u00e0 e dei suoi discendenti: riporta di come Salomone abbia incontrato la Regina (evento documentato anche nella Bibbia, 1 Re 10, 2 Cr 9) e abbia avuto un figlio da lei, il primogenito, incoronato Re con il titolo di Menelik I, primo imperatore d'Etiopia. La testimonianza del Kebra Nagast riporta di come Menelik abbia trafugato l'Arca dell'Alleanza da Gerusalemme all'Etiopia, ove probabilmente si trova tuttora.\n\u00c8 stato provato che le antiche comunit\u00e0 etiopi erano formate da una popolazione semita, emigrata attraverso il Mar Rosso dall'Arabia meridionale, mescolatesi con i locali abitanti non semiti. Inoltre, l'antico regno etiope di Axum ha governato anche una parte dell'Arabia meridionale che comprendeva lo Yemen fino alla nascita dell'Islam nel VII secolo. Per di pi\u00f9, l'amarico e il tigrino, le due principali lingue dell'Etiopia, sono lingue semitiche.\nCome prova della relazione tra Arabia ed Etiopia si hanno anche molti reperti archeologici e alcune iscrizioni nell'antico alfabeto della penisola arabica meridionale.\nPersistenza nell'et\u00e0 medievale.\nGiovanni Boccaccio, nell'opera \"De mulieribus claris\", e la scrittrice Christine de Pisan, nell'opera \"Il Libro delle Citt\u00e0 delle Dame\" del 1404, proseguono con la tradizione avviata da Giuseppe Flavio, attribuendo alla regina il nome Nicaula. La Regina di Saba appare frequentemente nelle carte nautiche medievali di tradizione maiorchina o pi\u00f9 in generale iberica.\nRitrovamenti archeologici.\nIl 9 maggio 2008 \u00e8 stato diffuso un comunicato dell'Universit\u00e0 di Amburgo secondo cui un'\u00e9quipe tedesca, guidata dall'archeologo Helmut Zeigert, avrebbe scoperto i resti del palazzo della leggendaria \"regina di Saba\".\nLe rovine ritrovate presso Dungur (Etiopia) e collocate sotto i ruderi del palazzo di un re cristiano, erano quelle di un palazzo databile intorno al X secolo avanti Cristo.\nI pareri del mondo accademico sono, tuttavia discordanti.\nIn particolare il professor Siegbert Uhlig, capo dell'unit\u00e0 di ricerca degli studi etiopi, ha affermato: \u00abZiegert non ha discusso le sue ipotesi con alcun collega che avesse lavorato nel campo degli studi etiopi o in quello dell'archeologia africana. Zeigert non \u00e8 un membro dell'Unit\u00e0 di Ricerca. I membri ed il capo dell'Unit\u00e0 di Ricerca degli Studi Etiopi dell'Universit\u00e0 di Amburgo considerano l'identificazione pubblicata non scientificamente provata\u00bb.\nSecondo Ricardo Eichmann, direttore del Dipartimento dell'Oriente dell'Istituto Archeologico Germanico di Berlino, attivo nella ricerca storica di fonti attendibili circa la regina di Saba, fino ad oggi non ci sono prove della sua reale esistenza.\nMusica.\nYoruba.\nIl clan nigeriano degli Ijebu di Ijebu-Ode, appartenente al complesso degli Yoruba, afferma di essere una ricca [di nobilt\u00e0] senza figli conosciuta come \"Oloye Bilikisu Sungbo\". Affermano anche che a lei era dedicato un sistema medievale di mura e fossati, costruito intorno al X secolo.\nDopo gli scavi nel 1999, l'archeologo Patrick Darling ha dichiarato: \u00abNon voglio esagerare con la teoria di Sheba, ma non pu\u00f2 essere sottovalutata \u2026 La gente del posto ci crede e questo \u00e8 ci\u00f2 che \u00e8 importante \u2026 L'argomento pi\u00f9 convincente contro di essa al momento \u00e8 la datazione.\u00bb"}
{"id": "336418", "revid": "785863", "url": "https://it.wikipedia.org/wiki?curid=336418", "title": "Lannik Racto", "text": ""}
{"id": "336421", "revid": "287204", "url": "https://it.wikipedia.org/wiki?curid=336421", "title": "Faccia a faccia", "text": ""}
{"id": "336436", "revid": "344503", "url": "https://it.wikipedia.org/wiki?curid=336436", "title": "Premi Oscar 2007", "text": "La 79\u00aa edizione della cerimonia di premiazione degli Oscar si \u00e8 tenuta il 25 febbraio 2007 a Los Angeles, al celebre Kodak Theatre a Hollywood, che ha ospitato la manifestazione per la sesta volta. Per condurre la serata \u00e8 stata scelta la presentatrice televisiva e comica statunitense Ellen DeGeneres.\nLe nomination erano state annunciate il 23 gennaio al Samuel Goldwyn Theater.\nVincitori e candidati.\nVengono di seguito indicati i vincitori (in grassetto) e i candidati.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Ennio Morricone, per i suoi \"magnifici e sfaccettati contributi nell'arte della musica per film\".\nPremio umanitario Jean Hersholt.\nA Sherry Lansing"}
{"id": "336446", "revid": "2225", "url": "https://it.wikipedia.org/wiki?curid=336446", "title": "Oscar 2007", "text": ""}
{"id": "336448", "revid": "117301077", "url": "https://it.wikipedia.org/wiki?curid=336448", "title": "Sport Utility Vehicle", "text": "Sport Utility Vehicle, (in italiano \"Veicolo di Utilit\u00e0 Sportiva\", acronimo SUV) identifica una particolare categoria di autoveicoli dall'assetto rialzato e, tendenzialmente, con trazione integrale.\nGeneralmente i SUV sono suddivisi in quattro principali categorie, in base alle dimensioni: Urban, Compact, Large e Premium.\nStoria.\nIl primo modello fu prodotto negli USA nell'immediato secondo dopoguerra: \u00e8 infatti nel 1946 che esord\u00ec un particolare tipo di fuoristrada, il Jeep Wagon, noto anche come \"Wyllis Wagon\" o \"Wyllis Jeep Wagon\": era a tutti gli effetti una sorta di station wagon rialzata e dotata di trazione integrale come se fosse un vero e proprio SUV, ma ancora realizzata su telaio a longheroni, come un fuoristrada. Tale modello fu prodotto in diverse versioni fino al 1965, anno in cui fu lanciata la Jeep Wagoneer, pi\u00f9 simile a una tradizionale station wagon, ma dotata anch'essa di trazione integrale. La Wagoneer sarebbe giunta, attraverso vari aggiornamenti, fino all'inizio degli anni novanta.\nNegli anni settanta iniziarono a diffondersi in molti Stati del mondo: in Gran Bretagna nel 1970 nacque la Range Rover, fuoristrada di tipo convenzionale con telaio a longheroni, ma molto raffinata sia internamente sia esternamente. Nel 1974 fu lanciata la prima Jeep Cherokee, sempre sulla base della Wagoneer. La Cherokee sarebbe stata a sua volta prodotta in varie serie, delle quali la seconda vide l'utilizzo della scocca portante, sebbene di tipo \"uniframe\", cio\u00e8 rinforzata da telaietti ausiliari. Nel 1977 in Unione Sovietica, viene lanciato sul mercato un veicolo fuoristrada dalle caratteristiche tipiche di un SUV, e cio\u00e8 la Lada Niva, dotata anch'essa di scocca portante di tipo uniframe. Con l'esclusione dei primi sette anni, la Lada Niva e la Jeep Cherokee proseguiranno parallelamente il loro cammino. \nSempre in quegli anni, occorre ricordare la Matra-Simca Rancho (1977-1984), che conteneva gi\u00e0 in embrione il concetto di Crossover-SUV: era una normale trazione anteriore allestita da fuoristrada, con caratteristiche di spazio e versatilit\u00e0 proprie dei SUV.\nNel 1984, anno in cui esord\u00ec la Cherokee a scocca uniframe, a quel punto si stava delineando una certa demarcazione tra i fuoristrada veri e propri e i SUV. Questi ultimi infatti erano rigorosamente con carrozzeria station wagon assai rialzata e dotazione da berlina di fascia alta. Di quel periodo erano le nuove Toyota Land Cruiser, fuoristrada pensati anche per trovare clienti anche tra i cultori della nascente categoria dei SUV.\nPer far conoscere meglio tale categoria anche in Europa, il cui unico esponente era il Range Rover, la francese Renault strinse un accordo con il gruppo Chrysler, proprietario del marchio Jeep, per importare la Cherokee in Europa. Fu cos\u00ec che alla fine degli anni ottanta, la Cherokee giunse a calcare i terreni del Vecchio Continente montando un 2.1 turbodiesel Renault. Nel 1993, quando l'accordo fu sciolto, la Chrysler import\u00f2 in Europa la Cherokee e la Jeep Grand Cherokee.\nIn questo decennio, i SUV svilupparono ancor di pi\u00f9 una propria identit\u00e0: i tratti delle loro carrozzerie in genere erano meno grezzi, pi\u00f9 fini ed eleganti rispetto ai fuoristrada. Inoltre la categoria dei SUV cominci\u00f2 a dividersi in \"fasce di mercato\". Tra i modelli del periodo, la Kia Sportage, SUV di classe media equipaggiato da un due litri a benzina o da un due litri a gasolio. La Toyota propose la sua Land Cruiser, con un nuovo telaio di tipo misto, con longheroni, scatolati e traliccio tubolare, la 4Runner e, nel 1994, la prima generazione della pi\u00f9 piccola RAV4, ancora pi\u00f9 affine al concetto di SUV, poich\u00e9 dotata di scocca portante, anche se con longheroni di rinforzo.\nLa nuova categoria non avrebbe preso a diffondersi che alla fine degli anni novanta, con l'arrivo dei SUV di concezione moderna. Nel 1997 fu lanciata infatti la Mercedes-Benz ML, capostipite dei moderni SUV, seguita dalla Lexus RX e pi\u00f9 tardi dalla BMW X5. In seguito, nacquero altri SUV appartenenti a categorie sempre pi\u00f9 diversificate.\nNei tardi anni 2000, costituiscono una grossa fetta di mercato e la maggior parte delle Case automobilistiche hanno in listino un loro SUV, di dimensioni pi\u00f9 o meno grandi: con il tempo, il gruppo dei SUV si \u00e8 infatti diversificato in pi\u00f9 fasce di mercato, che si distinguono tra loro per dimensioni e prezzi di listino. Inoltre, alla ricerca di una maggiore economia di esercizio, hanno fatto la loro comparsa modelli equipaggiati di motori di cilindrate inferiori, spesso alimentati a gasolio e in qualche caso a GPL.\nCaratteristiche.\nSi tratta generalmente di veicoli dall'aspetto simile a monovolume e \"station wagon\" aventi alcune caratteristiche dei fuoristrada (altezza elevata da terra, quattro ruote motrici). Altre peculiarit\u00e0, come la presenza di \"spoiler\" (che penalizzano gli angoli di attacco e uscita) o spesso l'assenza del riduttore, ne sconsigliano per\u00f2 l'uso in situazioni gravose.\nIn lingua inglese il termine \"SUV\" identifica i fuoristrada in generale, in Italia si tende a fare una distinzione pi\u00f9 marcata tra le due categorie.\nIn alcuni casi \u00e8 difficile capire se un veicolo sia un SUV o un vero e proprio fuoristrada: come regola generale si usa la presenza del riduttore, di angoli favorevoli e sistemi di blocco dei differenziali nel caso dei veicoli fuoristrada, componenti solitamente assenti invece nei SUV. Ma uno degli elementi pi\u00f9 distintivi tra SUV e fuoristrada \u00e8 dato dal telaio: i SUV utilizzano infatti una scocca portante, mentre i fuoristrada nascono su un telaio a longheroni, enormemente pi\u00f9 adatto appunto all'uso da fuoristrada, anche il pi\u00f9 gravoso. Tuttavia alcuni SUV sono dotati di marce ridotte senza essere considerati fuoristrada, mentre alcuni veicoli con scocca portante (Lada Niva, Fiat Campagnola) sono considerati fuoristrada a tutti gli effetti.\nI SUV, come del resto molte automobili, hanno buone finiture e buone prestazioni su strada. Alcuni grossi SUV presentano addirittura finiture da vettura di lusso ed elevate prestazioni. Diventati molto popolari dagli anni novanta, dapprima negli Stati Uniti e poi anche in Europa, per la legge americana i SUV non sono considerati automobili e quindi non sono soggetti a sovrattasse.\nClassificazione.\nMini-SUV.\nI \"mini-SUV\" costituiscono la pi\u00f9 piccola classe dei SUV, con una lunghezza inferiore ai 4,20 m. Gli attuali modelli hanno, di solito, un telaio a scocca portante e poche capacit\u00e0 da fuoristrada, rientrando nella categoria dei crossover SUV. Sono interessati da caratteristiche decorative, come i grandi paraurti e l'assetto ribassato. Un vantaggio rispetto ai SUV pi\u00f9 grandi \u00e8 il minor consumo di benzina, che \u00e8 molto simile a quello di una vettura \"subcompact\" (chiamate supermini in Europa). Esempi di mini-SUV di questo tipo sono dati dalla Fiat Sedici e dalla gemella Suzuki SX4, che spesso vengono anche classificate come SUV.\nCompact SUV (Segmento D).\n\u00c8 una classe di SUV di medie dimensioni con una lunghezza compresa tra i 4,25 e 4,60 m, alla quale appartengono moltissimi SUV; pi\u00f9 o meno prestigiosi. La fanno da padrone i modelli giapponesi e coreani, tipo le gi\u00e0 citate Toyota RAV4, Mitsubishi ASX e Kia Sportage. Alcuni dei modelli pi\u00f9 prestigiosi di questa classe di vetture sono la Mercedes-Benz GLK (sostituita nel 2015 dalla GLC), la BMW X3, l'Audi Q5, la Jeep Cherokee e la Land Rover Freelander.\nCrossover-SUV.\nUn \"crossover-SUV\" (anche chiamato \"CUV\", acronimo di \"Crossover Utility Vehicle\") \u00e8 un'automobile dall'aspetto di un SUV, ma con caratteristiche che lo allontanano da quest'ultimo e lo avvicinano maggiormente a una normale station wagon, tuttavia con l'assetto maggiormente rialzato.\nMolte delle attuali compact SUV appartengono proprio alla categoria dei crossover SUV, anch'esse costruite con una monoscocca e con poche capacit\u00e0 da fuoristrada. In questo caso, il telaio pu\u00f2 derivare da un'auto compatta. Tra gli esempi di crossover-SUV vi sono la Nissan Qashqai, Mitsubishi ASX e la Mazda CX-7. Vi sono anche sottocategorie dalle carrozzerie ibride, riconducibili in parte alle crossover-SUV, ma non solo: esse infatti sono note per avere una carrozzeria che ricorda quella di una coup\u00e9 a 4 porte (gi\u00e0 di per s\u00e9 un tipo di carrozzeria ibrida), ma con un'altezza da terra pi\u00f9 consona ad un SUV. Questa sottocategoria, definita \"coup\u00e8-SUV\", trova i suoi maggiori esponenti nella BMW X4, nella BMW X6 e nella assai meno blasonata, ma classificabile anch'essa come coup\u00e9-SUV, SsangYong Actyon.\nMid-size SUV (Segmento E).\n\u00c8 una classe di SUV di grossa taglia, dal prezzo solitamente elevato e con una lunghezza compresa tra i 4,80 e i 5,00 m. Buona parte dei SUV appartenenti a questa categoria sono i \"fratelli maggiori\" dei SUV di segmento D e tra questi vi sono: la Mercedes-Benz ML (dal 2015 ribattezzata GLE), la BMW X5, l'Audi Q7, la Jeep Grand Cherokee e la Land Rover Defender.\nNel segmento E si \u00e8 inoltre sviluppato il concetto di SUV \"sportivo\", primo fra tutti la Porsche Cayenne, seguito da versioni pi\u00f9 spinte delle gi\u00e0 citate Mercedes-Benz ML (ML 63 AMG/AMG GLE 63), BMW X5 (X5M), Audi SQ7 (la cui S significa niente di meno che \"Sport\") e altre ancora.\nFull-size SUV (Segmento F).\nI \"full-size SUV\" sono la classe pi\u00f9 lussuosa e costosa, con una lunghezza compresa tra i 4,80 m fino ad oltre i 5,30 m, imponenti fuori e lussuosi dentro. Meglio conosciuti come \"Luxury SUVs\" (SUV di lusso), nascono dall'idea iniziale concretizzatasi con il lancio della Range Rover, da molti considerata un SUV, ma ancora assai affine al concetto di fuoristrada. Alcuni esempi di questa categoria di SUV sono: la Mercedes-Benz GL (che dal 2016 \u00e8 stata ribattezzata GLS), la BMW X7, la Lincoln Navigator, la Chevrolet Tahoe, la Cadillac Escalade, la gi\u00e0 citata Range Rover e la Jeep Wagoneer, quest'ultima considerata la prima, vera autovettura SUV di lusso.\nInoltre, in questa categoria, trova spazio una nicchia di autovetture riservata ad una clientela estremamente facoltosa ed esigente, formata da pochissimi, grandissimi e lussuosissimi SUV come: la Mercedes-Maybach GLS o la Rolls-Royce Cullinan.\nSicurezza.\nA causa delle ampie dimensioni e della maggiore robustezza, molti percepiscono i SUV come autovetture pi\u00f9 sicure della media; tuttavia questa impressione \u00e8 sbagliata: la notevole massa del SUV in caso d'incidente porta a conseguenze negative per gli occupanti e anche per eventuali altri veicoli o pedoni o cose coinvolti nell'incidente. Solo recentemente, e non ancora ai livelli delle altre tipologie di auto, la categoria dei SUV ha incominciato a registrare risultati buoni nei crash test, ma rimangono ancora un veicolo pi\u00f9 pericoloso delle tradizionali autovetture nei confronti di altri veicoli o persone o animali coinvolti nell'incidente, per via delle dimensioni maggiori e dell'altezza dal suolo.\nPer alcuni modelli \u00e8 stato verificato un forte rischio di ribaltamento, dato dalla combinazione di baricentro alto ed elevate potenze dei motori. In altri modelli il baricentro alto \u00e8 invece compensato dalla buona larghezza. Alcuni SUV sono dotati di trazione integrale permanente o inseribile, altri invece dispongono di sistemi di controllo della trazione: questi dispositivi sono molto utili in caso di condizioni stradali poco favorevoli, tra cui asfalto bagnato o ghiacciato, e riducono il rischio di ribaltamento.\nIn caso di incidente (prescindendo da quale veicolo ne sia responsabile), i veicoli tradizionali, che hanno un profilo anteriore pi\u00f9 basso, sono sfavoriti rispetto a SUV, furgoni, autocarri, ecc., perch\u00e9 la maggiore altezza dei punti d'impatto anteriori tende a provocare lo scivolamento del cofano del veicolo tradizionale sotto quello del veicolo pi\u00f9 alto. Questo pu\u00f2 impedire alla parte anteriore della carrozzeria del veicolo tradizionale di assorbire l'urto, e quindi peggiorare le conseguenze dell'incidente.\nIn caso d'incidenti in ambito urbano che coinvolgano pedoni o ciclisti, la vittima, invece di essere colpita all'altezza del ginocchio e rotolare sul cofano, viene colpita sulla coscia o sul bacino, e subisce danni maggiori. C'\u00e8 da rilevare che nei test dell'EuroNCAP sulla sicurezza per i pedoni, poche automobili (non solo i SUV) hanno avuto un giudizio buono.\nCritiche.\nI SUV, soprattutto se utilizzati in ambito urbano, sono oggetto di critiche da parte di ambientalisti e altri, secondo i quali:\nI sostenitori dei SUV, al pari di altri automobilisti, asseriscono d'altra parte che:\nMolti, non solo i proprietari dei SUV, sostengono la libert\u00e0 di utilizzare ogni tipo di automobile, con un dibattito che include anche argomenti legati alla classe sociale dei possessori di autoveicoli: i detrattori dei SUV li considerano una inelegante esibizione di ricchezza e stato sociale, i sostenitori accusano i detrattori di invidia economica. In alcuni casi, i SUV sono oggetto di particolari misure fiscali e regolative: tassazioni maggiorate, interdizione dai centri storici.\nUn luogo comune diffuso vuole che i SUV dispongano della stessa mobilit\u00e0 dei fuoristrada sui terreni sconnessi, irregolari o nei guadi. \u00c8 da notare invece che la mobilit\u00e0 \u00e8 spesso inferiore, anche di molto, a causa dell'assenza di un telaio vero e proprio e della minor aderenza data da pneumatici con caratteristiche solo stradali. Inoltre il costo mediamente elevato di questi mezzi rende difficile immaginare un loro uso su percorsi impervi dove il rischio di danni pi\u00f9 o meno gravi \u00e8 molto elevato. \u00c8 comunque pur vero che i SUV pi\u00f9 recenti fanno largo uso di telai monoscocca uniframe, come fecero decenni prima le Lada Niva, allo scopo di irrobustire il corpo vettura e la scocca stessa, in maniera tale da consentire un utilizzo leggermente pi\u00f9 spinto nei fuoristrada.\nAnche nell'impiego su terreni innevati, non si sono sempre riscontrati vantaggi rispetto ad altri veicoli a trazione integrale."}
{"id": "336453", "revid": "125477621", "url": "https://it.wikipedia.org/wiki?curid=336453", "title": "Lodoicea maldivica", "text": "Il cocco di mare (Lodoicea maldivica ), detto anche coco de mer (pronuncia francese ) \u00e8 una pianta della famiglia delle Arecacee, unica specie del genere Lodoicea.\nCresce esclusivamente sulle isole di Praslin e Curieuse nelle Seychelles. Con un diametro di 50\u00a0cm e un peso di 15\u201322\u00a0kg, i suoi frutti contengono il seme pi\u00f9 grande del regno vegetale. Il frutto richiede 6-7 anni per giungere a maturazione.\nDescrizione.\nLa particolarit\u00e0 della noce di cocco delle Seychelles \u00e8 di avere una somiglianza all'anatomia dei glutei di una donna. Questa associazione con le sembianze femminili si riflette in uno dei nomi botanici arcaici della pianta, \"Lodoicea callypige\" Altri nomi utilizzati in passato sono \"Lodoicea sechellarum\" e \"Lodoicea sonneratii\" \nNei secoli passati erano conosciute dagli arabi, dagli indiani e dai popoli dell'Asia orientale ed avevano un grande valore commerciale. Presso gli aristocratici europei del XVI secolo i gusci, decorati con pietre preziose, erano oggetto di collezione. Sino a che l'origine di tali frutti non fu scoperta nel 1768, si pensava che giungessero dagli abissi marini. Nacque la leggenda che si trattasse dei frutti di un albero che cresceva sotto la superficie del mare, che venne conosciuto anche in Occidente come cocco di mare.\nIl nome del genere, \"Lodoicea\", deriva da \"Lodoicus\", la forma latinizzata di \"Louis\", in onore del re Luigi XV di Francia.\nLa esclusiva presenza nelle due isole dell'arcipelago delle Seychelles deriva dalla particolare struttura del seme, molto grande, ma anche privo di mallo a maturit\u00e0, fatto che ne rende impossibile la diffusione naturale mediante il trasporto con galleggiamento mediato dalle correnti marine, come avviene per la palma da cocco. Infatti il seme maturo ha peso specifico superiore a quello dell'acqua e quindi non galleggia.\nConservazione.\nLa Lista rossa IUCN classifica \"Lodoicea maldivica\" come specie in pericolo di estinzione (\"Endangered\")."}
{"id": "336454", "revid": "119686679", "url": "https://it.wikipedia.org/wiki?curid=336454", "title": "Brian Bullard", "text": "Biografia.\nPrimo ballerino per 2 anni del Pacific Ballet di San Francisco, ha fatto anche parte dei cast di diverse produzioni di Broadway tra cui \"Oklahoma!\" e \"The Pirates of Penzance\".\nHa lavorato nei film \"A Chorus Line\" e \"The Best Little Whorehouse in Texas\"\nIl suo arrivo in Italia \u00e8 datato 1983 con la Compagnia del famoso coreografo Bob Fosse nel musical \"Dancin\"'.\nHa esordito nella televisione italiana in Fantastico 4 (RaiUno 1983). \nIl passaggio a Mediaset ha sancito il suo sodalizio artistico con Garrison Rochelle: tra i tanti successi firmati \"Brian &amp; Garrison\" , \"Festivalbar\", \"Il grande Bluff\", \"Il Guastafeste\", \"Unomania\", e \"La sai l'ultima?\", ma non di pi\u00f9 \nNel 2007 \u00e8 stato concorrente di \"Reality Circus\", dove \u00e8 anche arrivato in finale.\nHa curato coreografie per il teatro: \"La Dodicesima notte\" al Teatro Romano di Verona, \"La vedova allegra\" (con Andrea Bocelli) all'Arena di Verona, nonch\u00e9 \"The Butterfly Club\", uno spettacolo di cui \u00e8 anche stato regista.\nDal 2012 \u00e8 insegnante e Art Director dell'acsd Hde-M\u00eca Accademia Arte Cultura e Spettacolo di Broni (PV)\nAttualmente vive a Milano e insegna Jazz Broadway Style al Liceo Licos (Liceo Classico Obiettivo Spettacolo) a Pavia: collabora anche con la scuola di danza Eden a Livorno ed \u00e8 docente di Repertorio Musical alla SDM- La Scuola del Musical di Milano.\nTelevisione.\nHa lavorato anche alle coreografie di diverse campagne pubblicitarie."}
{"id": "336457", "revid": "547034", "url": "https://it.wikipedia.org/wiki?curid=336457", "title": "Cipresso (araldica)", "text": "In araldica il cipresso \u00e8 simbolo di \"incorruttibilit\u00e0\", perch\u00e9 non attaccato dai tarli, e conseguentemente di \"perpetuit\u00e0 della fama\". Gli antichi ritenevano che fosse pi\u00f9 resistente del bronzo e, per questo, si dice che Platone ordinasse di scrivere le leggi su tavole di questo legno."}
{"id": "336458", "revid": "767487", "url": "https://it.wikipedia.org/wiki?curid=336458", "title": "Corbeyrier", "text": "Corbeyrier (toponimo francese) \u00e8 un comune svizzero di 440 abitanti del Canton Vaud, nel distretto di Aigle.\nStoria.\nIl comune di Corbeyrier \u00e8 stato istituito nel 1828 per scorporo da quello di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "336460", "revid": "21880", "url": "https://it.wikipedia.org/wiki?curid=336460", "title": "Lodoicea", "text": ""}
{"id": "336462", "revid": "1718925", "url": "https://it.wikipedia.org/wiki?curid=336462", "title": "Unomania", "text": "Unomania \u00e8 stato un programma televisivo-contenitore quotidiano nella fascia pomeridiana di Italia 1 andato in onda dal 28 settembre 1992 al 1994.\nIl programma.\nIl programma era un \"contenitore\", suddiviso in rubriche ben distinte tra loro. Andava in onda attorno alle ore 16.30 ed era rivolto a un pubblico di adolescenti. La conduzione era affidata ad un folto gruppo di giovani \"promesse\" della televisione.\nIl programma cominciava con \"Twin clips\", condotto da Federica Panicucci: un sondaggio in cui il pubblico da casa doveva scegliere quale videoclip mandare in onda. Poi c'era 'Mitico!' a cura di Linus, in cui si parlava di cinema, una rubrica di moda a cura di Raffaella Corradini, e poi una semiseria rassegna di sport estremi ('\u00c8 pericoloso sport') a cura di Giobbe Covatta. Al sabato proponeva al suo interno la trasmissione musicale \"Top venti\", condotta da Emanuela Folliero.\nPoi nelle edizioni successive erano presenti in studio Garrison Rochelle e Brian Bullard come insegnanti di ballo.\nTra i presentatori spiccavano Gabriella Golia, gi\u00e0 annunciatrice di Italia 1, Federica Panicucci alle sue prime esperienze televisive.\nIl programma era un contenitore con interviste, classifiche musicali, videoclip, giochi e gag comiche. Sigle delle trasmissione erano diversi videoclip di brani molto amati dai giovani in quel periodo, come \"Non m'annoio\" di Jovanotti. o \"Nord sud ovest est\" degli 883.\nNell'estate del 1993, venne proposta la versione estiva del programma, \"Unomania Estate\", che and\u00f2 in onda da Gardaland.\nDurante il programma, venivano proposti dei giochi a squadre capitanate a rotazione dai conduttori stessi, ai quali partecipavano anche ragazzi ospiti del parco.\nLa conduzione estiva del programma venne affidata sempre a Raffaella Corradini, Stefano Gallarini affiancati da Gisella Donadoni, dalla \"new entry\" Betty Dassano, e da Massimo Molea e Piero Pisano.\nA seguire, il 4 ottobre 1993, prese il via la non fortunatissima seconda serie del programma che prese il nome di \"Unomania Magazine\". Inizialmente non era pi\u00f9 un contenitore, come nell'anno precedente, ma era diviso in due parti: la prima condotta da Federica Panicucci con Mauro Di Francesco e la seconda condotta invece da Raffaella Corradini affiancata da Terry Schiavo. Si proponeva come un talk show nel quale si affrontavano vari argomenti, quali musica, cinema, mode varie, ma anche attualit\u00e0.\nIl programma per\u00f2 non ebbe il successo sperato e venne cos\u00ec dopo circa due mesi sostituito interamente da quello che era il \"blocco\" condotto da Federica Panicucci, che si ripropose come contenitore, trasmettendo al suo interno il telefilm \"Super Vicki\".\nA partire dal 1994 ha cambiato titolo in \"Smile\"."}
{"id": "336464", "revid": "125388707", "url": "https://it.wikipedia.org/wiki?curid=336464", "title": "James Lovelock", "text": "\u00c8 uno scienziato indipendente, scrittore e ricercatore ambientalista che vive in Cornovaglia, nel sud ovest dell'Inghilterra. Il suo maggiore merito scientifico \u00e8 la teoria di Gaia che descrive il pianeta Terra, con tutte le sue funzioni, come un unico superorganismo.\nBiografia.\nLovelock nasce a Letchworth Garden City. Studia chimica all'Universit\u00e0 di Manchester prima di trovare impiego come ricercatore presso l'istituto per la ricerca medica con sede a Londra.\nSi sposa nel 1942.\nNel 1948 riceve un Ph.D in medicina alla Scuola di Igiene e Medicina Tropicale di Londra. In seguito negli Stati Uniti conduce numerose ricerche presso l'universit\u00e0 di Yale, il Collegio di Medicina dell'universit\u00e0 di Baylor e infine ad Harvard. \nCarriera professionale.\nLovelock, inventore in continua attivit\u00e0, ha ideato nel 1957 un importante apparecchio di analisi chimica, il rivelatore a cattura di elettroni, utilizzato in gascromatografia, e numerosi metodi scientifici, alcuni dei quali adottati dalla NASA nei suoi programmi di esplorazione planetaria.\nProprio durante la sua attivit\u00e0 per la NASA Lovelock ha sviluppato la sua Ipotesi di Gaia. \nAll'inizio del 1961, Lovelock fu ingaggiato dalla NASA per sviluppare gli strumenti per l'analisi delle atmosfere extraterrestri e della superficie dei pianeti. Il programma Viking che visit\u00f2 Marte alla fine degli anni settanta fu in larga parte ispirato dall'ipotesi che Marte potesse ospitare delle forme di vita, infatti numerosi sensori e gli esperimenti condotti furono rivolti a cercare conferme sulla presenza di una vita extraterrestre.\nDurante l'attivit\u00e0 preliminare al programma Lovelock si interess\u00f2 alla composizione dell'atmosfera marziana, concludendo che molte forme di vita su Marte avrebbero dovuto farne uso e di conseguenza alterarne la composizione. In realt\u00e0 l'atmosfera di Marte \u00e8 stabile, prossima all'equilibrio chimico, con pochissimo ossigeno, metano o idrogeno e una sovrabbondanza di anidride carbonica. Per Lovelock l'impressionante diversit\u00e0 tra l'atmosfera marziana e quella terrestre, una miscela gassosa chimicamente molto dinamica, appariva come una chiara indicazione dell'assenza di vita su quel pianeta. Ciononostante, quando le sonde Viking furono infine inviate su Marte, la loro missione era ancora prevalentemente rivolta alla ricerca di vita sul pianeta. Fino ad ora non \u00e8 stata trovata alcuna prova dell'esistenza presente o passata di qualsiasi forma di vita marziana.\nTra i meriti di Lovelock vi \u00e8 anche quello di aver messo a punto un metodo ancora utilizzato per lo studio dell'attivit\u00e0 dei clorofluorocarburi (CFC) nel provocare il cosiddetto buco dell'ozono.\nAttualmente Lovelock \u00e8 presidente della Marine Biological Association. Scienziato indipendente, inventore e autore di numerosi saggi di stampo ambientalista, Lovelock porta avanti i propri studi in una tenuta-laboratorio in Cornovaglia.\nLovelock \u00e8 preoccupato del riscaldamento climatico causato dall'effetto serra. Nel 2004 ha creato scalpore nei media, quando rompendo con molti colleghi ambientalisti afferm\u00f2 che \u201cora solo l'energia nucleare pu\u00f2 fermare il riscaldamento globale\u201d. Nella sua visione, l'energia nucleare \u00e8 l'unica alternativa realistica ai combustibili fossili che ha la capacit\u00e0 di soddisfare i bisogni di energia dell'umanit\u00e0 e nel contempo di ridurre le emissioni di gas serra. \u00c8 un membro pubblico della E.F.N. (Ambientalisti per l'energia nucleare, AAPN).\nRiconoscimenti.\nNel 1974 fu nominato membro della Royal Society e nel 1990 fu premiato dalla Reale Accademia Olandese delle Arti e delle Scienze. Nel 2006 gli fu assegnata la Medaglia Wollaston. Gli \u00e8 stato dedicato un asteroide, 51663 Lovelock ."}
{"id": "336465", "revid": "729019", "url": "https://it.wikipedia.org/wiki?curid=336465", "title": "Rennaz", "text": "Rennaz (toponimo francese) \u00e8 un comune svizzero di 853 abitanti del Canton Vaud, nel distretto di Aigle.\nStoria.\nIl comune di Rennaz \u00e8 stato istituito nel 1834 per scorporo da quello di Noville.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRennaz \u00e8 servito dall'omonima stazione, sulla ferrovia Aigle-Leysin.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "336468", "revid": "174925", "url": "https://it.wikipedia.org/wiki?curid=336468", "title": "Leptis Magna", "text": "Leptis Magna (nelle iscrizioni anche: Lepcis Magna, per i Fenici \"Lebdah\") fu un'antica e influente citt\u00e0 della Libia, fiorita prima sotto i Cartaginesi e poi sotto i Romani. La citt\u00e0, che dal 1982 figura nella lista dei Patrimoni dell'Umanit\u00e0 dell'UNESCO, era una delle tre che hanno dato il nome alla Tripolitania (dal greco \u03a4\u03c1\u03af\u03c0\u03bf\u03bb\u03b9\u03c2, cio\u00e8 \"tre citt\u00e0\").\nEmporio fondato da uomini di Tiro, citt\u00e0 fenicia dell'attuale Libia. La data di fondazione \u00e8 incerta: dall'XI al VII secolo a.C. Il nome in neopunico \u00e8 Lpq\u012b, quello locale in et\u00e0 imperiale Lepcis, quello latino Leptis Magna e quello greco bizantino \u039b\u03ad\u03c0\u03c4\u03b9\u03c2 \u039c\u03ac\u03b3\u03bd\u03b1. \nGeografia.\nLe rovine di Leptis Magna si trovano a circa a sud-est di Tripoli, nei pressi dell'attuale \"Lebda\" a circa da Al Khums (detta anche \"Homs\" o \"Khoms\").\nStoria.\nSecondo le fonti storiche (Plinio, Nh.V.76; Silio Italico, III.256) la citt\u00e0 venne fondata da fenici intorno al 1100-1000 a.C., ma le indagini archeologiche sembrano ricondurre piuttosto al VII secolo a.C. Sottoposta all'egemonia di Cartagine non riusc\u00ec a diventare una potenza di rilievo nel Mar Mediterraneo centro-orientale prima del IV secolo a.C. Con la distruzione di Cartagine a seguito della terza guerra punica (146 a.C.) Leptis entr\u00f2 marginalmente nell'orbita del Regno Numidico sino alle Guerre contro Giugurta (112-105 a.C.). Citt\u00e0 alleata di Roma nel I secolo a.C. e formalmente per parte del I secolo d.C., fu incorporata sotto Tiberio nella provincia \"Africa\".\nDurante il dominio romano Leptis, acquisito l'appellativo di \"Magna\", divenne ben presto una delle principali citt\u00e0 romane d'Africa grazie al fiorente commercio marittimo di spezie, schiavi ed animali provenienti dall'Africa subsahariana. Con oltre abitanti, la citt\u00e0 raggiunse il suo apogeo nel 193, quando Settimio Severo, nativo leptitano, divenne imperatore. Negli anni successivi Settimio Severo fu un munifico propulsore dell'abbellimento della propria citt\u00e0 natale, che in quanto a sfarzo giunse a rivaleggiare con Cartagine e Alessandria. Nel 205 Settimio Severo visit\u00f2 la citt\u00e0, che gli tribut\u00f2 grandi onori.\nNel III secolo la citt\u00e0 visse tuttavia un rapido declino a causa dell'inesorabile insabbiamento del porto, che fece drasticamente ridurre la capacit\u00e0 commerciale della metropoli. Gi\u00e0 nella met\u00e0 del IV secolo gran parte di Leptis era abbandonata, e fu durante il regno di Teodosio I che conobbe un'effimera ripresa.\nNel 439 Leptis Magna e le altre citt\u00e0 della Tripolitania furono prese dai Vandali e dal loro re Genserico, che si install\u00f2 a Cartagine. Per dissuadere i leptitani dalla ribellione Genserico dispose lo smantellamento delle mura, scelta rivelatasi fatale quando la citt\u00e0 venne saccheggiata dai Berberi nel 523.\nDieci anni dopo (533) la citt\u00e0 fu ripresa da Belisario, che sciolse il regno vandalo l'anno successivo. Leptis Magna divenne capitale provinciale dell'Impero Romano d'Oriente, ma non riusc\u00ec a risollevarsi dalle distruzioni subite. Al tempo della conquista araba della citt\u00e0, nel 650, Leptis non era altro che l'ombra di se stessa, completamente abbandonata dai suoi abitanti e abitata solamente da una guarnigione bizantina.\nDopo un secolo di campagne e restauri archeologici il sito di Leptis Magna ha recuperato parte dell'antico splendore e rimane, a pochi metri dalle dune costiere, una seducente testimonianza del passato.\nMonumenti ed edifici.\nArco di Settimio Severo.\nL'arco di Settimio Severo \u00e8 uno dei monumenti pi\u00f9 celebri di Leptis. Fu eretto nel 203 d.C., in occasione di una visita dell'imperatore Settimio Severo alla sua citt\u00e0 natale, per rendere onore a lui e alla sua famiglia. Il nucleo della struttura fu costruito in pietra calcarea e poi rivestito in marmo. L'opera che oggi tutti possono vedere \u00e8 in realt\u00e0 una semi-fedele ricostruzione dell'antico monumento, al pieno recupero del quale gli archeologi stanno tuttora lavorando.\nL'arco \u00e8 costituito da quattro pilastri che sorreggono una copertura a cupola. Ciascuna delle quattro facciate esterne dei pilastri era affiancata da due colonne corinzie, tra le quali erano scolpite decorazioni in rilievo rappresentanti le virt\u00f9 e le imprese dei Severi. Nel punto di intersezione tra la cupola e i pilastri sono scolpite delle aquile con le ali piegate, uno dei simboli della Roma imperiale. Sopra le colonne si trovano due pannelli scolpiti che riproducono nei dettagli processioni trionfali, riti sacrificali e lo stesso Settimio Severo che tiene per mano il figlio Caracalla. Sulla facciata interna delle colonne sono riportate scene di campagne militari, cerimonie religiose e l'immagine della famiglia dell'imperatore.\nTerme di Adriano.\nLo sviluppo della citt\u00e0, insieme all'arrivo dell'acqua e alla diffusione dell'impiego del marmo portarono l'imperatore Adriano, agli inizi del II secolo d.C., a commissionare l'impianto termale che porta il suo nome. Il complesso fu inaugurato nel 137 d.C., ma alcuni archeologi sostengono che l'effettiva apertura sia avvenuta dieci anni prima. Conformemente alla tradizione romana, esso si sviluppa su un asse nord-sud con ambienti disposti simmetricamente.\nLe terme sono accessibili dalla palestra, dalla quale si passa nella \"natatio,\" ampio ambiente con il pavimento rivestito da marmi e mosaici in cui si trova una piscina all'aperto circondata da colonne su tre lati. Oltre la \"natatio\", si apre il \"frigidarium\", con le vasche di acqua fredda. La stanza misura per , \u00e8 pavimentata in marmo; otto massicce colonne con fusti di marmo cipollino alte quasi sorreggono un soffitto a volta, un tempo ornato con mosaici di colore blu e turchese, di cui oggi per\u00f2 non rimane pi\u00f9 nulla. Ad entrambe le estremit\u00e0 della sala si trova una vasca, mentre, lungo le pareti sono presenti nicchie che ospitavano 40 statue, alcune delle quali sono oggi conservate nei musei di Leptis e di Tripoli.\nImmediatamente a sud del \"frigidarium\" si trova il \"tepidarium\", il locale adibito al bagno tiepido, in origine formato da una piscina centrale fiancheggiata su due lati da colonne - le altre due vasche furono aggiunte successivamente. Tutto intorno si aprono le stanze del \"calidarium\", per il bagno caldo, orientate verso sud. Un tempo, probabilmente, avevano grandi finestre in vetro sul lato meridionale. A questo locale furono aggiunte cinque \"laconica\" (bagni di vapore) durante il regno di Commodo. All'esterno, sul lato meridionale, erano collocate le fornaci usate per riscaldare l'acqua. Sui lati orientale e occidentale degli edifici corrono le \"cryptae\", i deambulatori. Alcuni ambienti pi\u00f9 piccoli erano i cosiddetti \"apodyteria\", gli spogliatoi. Le \"forica\", le latrine, meglio conservate sono quelle che si trovano sul lato nord-orientale del complesso.\nTempio delle Ninfe.\nA est della palestra e delle terme di Adriano vi \u00e8 una piazza aperta dominata dal \"nymphaeum\", o tempio delle Ninfe. Si tratta di una fontana monumentale con la facciata riccamente articolata da colonne con fusti di granito rosso e marmo cipollino e con nicchie, ora vuote, che un tempo ospitavano delle statue di marmo. Risale all'epoca del regno di Settimio Severo.\nVia colonnata.\nLa piazza antistante il \"Nymphaeum\" segnava l'inizio di una via monumentale, fiancheggiata da portici colonnati, diretta al porto. La strada era larga pi\u00f9 di e lunga circa . Poich\u00e9 collegava le terme e il nuovo foro dei Severi con il lungomare, era una delle strade pi\u00f9 importanti della citt\u00e0.\nForo dei Severi.\nIl progetto di trasformazione della citt\u00e0 attuato da Settimio Severo prevedeva anche la revisione della struttura del centro cittadino, che fu da lui trasferito dal vecchio foro ad uno nuovo, battezzato con il nome della dinastia imperiale.\nLa piazza pavimentata in marmo, misura per 60 ed era circondata da portici ad arcate. Sulla facciata, tra un arco e l'altro erano medaglioni, di cui si conservano 70 esemplari. Nella maggior parte dei casi sono rappresentazioni simboliche della dea romana della Vittoria. Oltre ad esse vi sono alcune splendide immagini di Medusa. Gli archi erano di pietra calcarea, mentre le teste erano scolpite in marmo. Davanti alle colonne dei portici erano basamenti per statue, che conservano le iscrizioni dedicatorie.\nSul lato sud-occidentale del foro sorgeva il tempio dedicato alla dinastia dei Severi, del quale rimangono soltanto la scalinata, il podio e un magazzino sotterraneo. Ad esso appartenevano pure alcuni fusti di colonna in granito rosa che si trovano sparse per il foro.\nBasilica.\nLa basilica dei Severi \u00e8 una struttura lunga e larga 40 che sorge sul lato nord-orientale del Foro. Presenta l'ingresso sui lati lunghi verso la piazza del Foro e absidi su entrambi lati corti. Lo spazio interno era articolato in tre navate, divise da colonne con fusti in granito rosa.\nLa sua costruzione fu avviata da Settimio Severo e completata da suo figlio Caracalla nel 216 d.C.\nLe absidi sono decorate da pi\u00f9 ordini architettonici con pilastri scolpiti al primo ordine e ospitavano i templi di Liber Pater (per i Romani Bacco e per i Greci Dioniso) e di Ercole (Eracle: sul lato dedicato ad Ercole i pilastri scolpiti hanno raffigurazioni delle mitiche dodici fatiche del dio).\nNel VI secolo Giustiniano trasform\u00f2 la basilica in una chiesa cristiana, facendo sistemare l'altare nell'abside sud-orientale. Dall'alto delle scale vicine all'angolo nord-occidentale si godono vedute della citt\u00e0.\nPorta Bizantina.\nA nord-ovest della Basilica inizia una strada che conduce alla \"Via Trionfale\", il cardo maggiore, e alla Porta Bizantina. Da notare quelli che sembrano fori di proiettile, che in realt\u00e0 sono i buchi lasciati dagli \u201carcaici chiodi\u201d martellati nel muro per appendere lastre di marmo.\nArchi monumentali.\nSul tratto della \"Via trionfale\" che passa per l'angolo meridionale del mercato si erge l'arco di Tiberio (I secolo d.C.). Poco pi\u00f9 avanti si trova l'arco di Traiano, fatto costruire nel 110 d.C., eretto probabilmente per commemorare l'acquisizione, da parte di Leptis, dello status di colonia romana. Entrambi gli archi sono in pietra calcarea.\nForo vecchio.\nIl foro pi\u00f9 antico di Leptis Magna (detto \"Foro vecchio\") era al centro della vecchia citt\u00e0 punica. Su di esso gravitava l'antico culto cittadino di \u0160adrafa-Liber Pater (IPT 31). Un ampio saggio di scavo realizzato lungo il lato orientale della piazza ha messo in luce una complessa sequenza di strutture fenicio-puniche. La piazza fu realizzata o comunque ebbe un nuovo assetto monumentale sotto l'imperatore Augusto, a cura del proconsole Cn. Calpurnio Pisone nel 4-6 d.C. (IRT 520) e fu completamente lastricata nel 53-54 d.C. (IRT 338-IPT 26 e IRT 615). Presentava dei portici colonnati su tre lati.\nEntrando nel foro dalla Porta bizantina, si vedono le rovine di tre templi su alto podio. A sinistra il tempio d'et\u00e0 augustea tradizionalmente attribuito a Liber Pater, ma per il quale \u00e8 stata avanzata l'attribuzione al culto di Giove, di cui resta solo il podio e pochi resti della cella. Al centro il tempio di Roma e di Augusto, costruito tra il 14 e il 19 d.C. (IPT 22) in pietra calcarea. Il tempio presentava un'alta tribuna anteriore decorata da rostri, probabilmente utilizzata come palco dagli oratori che tenevano discorsi sulla piazza. I colonnati dei due templi maggiori furono rifatti in marmo nel II secolo d.C., ma una semicolonna originale del tempio di Roma e Augusto \u00e8 rimasta sempre in piedi. A destra si hanno i resti del cosiddetto tempio di Ercole, il pi\u00f9 rovinato dei tre: le pareti del podio e il colonnato sono opera di restauro.\nSul lato opposto della piazza alcuni fusti di colonna in granito grigio, fortemente erosi, ricordano la presenza dell'antica basilica civile, eretta una prima volta nel I secolo d.C. e ricostruita nel IV secolo dopo un incendio.\nNei pressi della basilica era collocata la curia, sede del senato cittadino, risalente al II secolo d.C.\nA sinistra dell'ingresso alla piazza \u00e8 un edificio di et\u00e0 traianea, in seguito trasformato in una chiesa bizantina, della quale si distinguono l'abside, le navate laterali e il nartece. Al centro del foro si notano un piccolo battistero con vasca a pianta a croce e un'esedra.\nPorto.\nIl porto fu trasformato sotto Settimio Severo, che vi eresse un faro di cui restano solo le fondamenta. Il faro era alto pi\u00f9 di e era simile al pi\u00f9 rinomato faro di Alessandria.\nDelle installazioni portuali si conservano il molo orientale, i magazzini, le rovine di una torre di osservazione e una parte delle banchine utilizzate per il carico delle merci.\nNei pressi del porto si conservano i resti del tempio dedicato a Giove Dolicheno, con la sua scalinata.\nChalcidicum.\nIl \"chalcidicum\" si trova nell'isolato immediatamente a ovest dell'arco di Traiano. Costruito nel I secolo d.C., durante il regno di Augusto, ha un portico colonnato collegato alla via Trionfale per mezzo di una serie di gradini.\nAl suo interno sorgeva un tempietto in onore di Augusto e di Venere e si conservano fusti in marmo cipollino e capitelli corinzi del II secolo d.C. Presso l'angolo orientale si pu\u00f2 notare un basamento a forma di elefante.\nMercato.\nIl mercato conserva nello spazio centrale due padiglioni ottagonali ricostruiti: quello settentrionale era forse adibito alla compravendita dei tessuti e conserva una tavola di pietra (in copia: l'originale \u00e8 custodito nel museo del sito), risalente al III secolo d.C., sulla quale sono incise le principali unit\u00e0 di misura: il braccio romano o punico (51,5 centimetri), il piede romano o alessandrino (29,5 centimetri) e il braccio greco o tolemaico (52,5 centimetri). Intorno allo spazio centrale corre un portico colonnato.\nIl complesso venne edificato nel 9 a.C. e poi ricostruito durante il regno di Settimio Severo: alcune colonne con capitello di marmo risalgono a questa seconda epoca. Nel quadriportico fu ritrovato, nel 1930, un busto di Afrodite.\nTeatro.\nIl teatro di Leptis \u00e8 il secondo dell'Africa per dimensioni (dopo quello di Sabratha). Risale ai primi anni del I d.C., come mostrano le iscrizioni celebrative apposte da ricchi cittadini di Leptis. Fu costruito sul sito di una precedente necropoli punica utilizzata tra il V e il III secolo a.C.\nIl palcoscenico fu ricostruito in marmo e conserva il frontescena come facciata monumentale, articolata in tre nicchioni semicircolari e decorata da un triplice ordine di colonne. Questa struttura risale all'epoca di Antonino Pio (138-161 d.C.). Vi si trovavano anche numerose sculture che raffiguravano divinit\u00e0, imperatori e cittadini illustri. Due di esse sono tuttora nella loro posizione originaria: la statua di Bacco, ornata da viti e foglie, e quella di [Eracle], con la testa ricoperta da una pelle di leone.\nLa cavea era stata tagliata nella roccia all'epoca della costruzione del teatro; nel 90 d.C. i gradini riservati ai seggi dei notabili della citt\u00e0 furono ricavati subito sopra l'orchestra, separati da quelli del pubblico pagante da una massiccia balaustra di pietra. In cima alla cavea si trovavano alcuni tempietti e un porticato con fusti di colonna in marmo cipollino.\nTerme dei Cacciatori.\nLe terme dei Cacciatori sono costituite da una serie di ambienti con volte a botte scavati nell'arenaria. Il complesso venne realizzato nel II secolo d.C. e fu utilizzato per quasi tre secoli. Conservano mosaici e affreschi, uno dei quali, situato nel \"frigidarium\" e nel quale sono raffigurate scene di caccia ambientate nell'anfiteatro, ha dato il nome al complesso. Uno degli affreschi risale ad un'epoca precedente alle terme e vi \u00e8 stato riutilizzato al momento della loro costruzione. Sono inoltre presenti pannelli marmorei scolpiti.\nAnfiteatro.\nL'anfiteatro di Leptis Magna, capace di contenere spettatori, venne scavato nel fianco di una collina nel I secolo d.C. Al di sopra dei gradini superiori della cavea correva probabilmente un portico colonnato.\nStadio (ippodromo).\nLo stadio \u00e8 accessibile attraverso un passaggio secondario che si apre sul lato occidentale dell'anfiteatro. Edificato nel 162, durante il regno di Marco Aurelio poteva ospitare 25.000 spettatori ed era ampio 450\u00a0m per 100. Ne restano solo le fondamenta.\nRepertori epigrafici.\nIPT = G. Levi Della Vida e M.G. Amadasi Guzzo, \"Iscrizioni puniche della Tipolitania (1927-1967)\", Roma 1987.\nIRT = J.M. Reynolds e J.B. Ward-Perkins, \"The inscriptions of Roman Tripolitania\", Roma-London 1952."}
{"id": "336473", "revid": "110157", "url": "https://it.wikipedia.org/wiki?curid=336473", "title": "Roche (Svizzera)", "text": "Roche (toponimo francese) \u00e8 un comune svizzero di 1\u00a0625 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRoche \u00e8 servito dall'omonima stazione, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "336474", "revid": "125038992", "url": "https://it.wikipedia.org/wiki?curid=336474", "title": "Potenziale magnetico", "text": "Nell'ambito della magnetostatica e dell'elettrodinamica, il termine potenziale magnetico si pu\u00f2 riferire a due grandezze matematiche diverse, il potenziale magnetico scalare ed il potenziale magnetico vettoriale. Il potenziale magnetico vettoriale \u00e8 la componente spaziale del quadripotenziale: insieme al potenziale elettrico, che ha natura scalare, essi formano il potenziale associato al campo elettromagnetico.\nCondizione necessaria perch\u00e9 un campo vettoriale sia conservativo \u00e8 che il campo sia irrotazionale, cio\u00e8 che il rotore applicato al campo vettoriale sia nullo ovunque. Per la quarta equazione di Maxwell il campo magnetico ha rotore proporzionale alla densit\u00e0 di corrente, quindi \u00e8 in generale non nullo. Tuttavia se la densit\u00e0 di corrente \u00e8 diversa da zero solo in regioni limitate dello spazio, come dentro a conduttori percorsi da corrente elettrica, possiamo comunque cercare di calcolare, in analogia col caso del campo elettrostatico, una funzione potenziale scalare di cui il campo magnetico sia gradiente. In effetti tale funzione scalare esiste, ed \u00e8 proporzionale all'angolo solido sotto cui \u00e8 visto il circuito che genera il campo.\nL'introduzione del potenziale vettore \u00e8 invece strettamente legata alla solenoidalit\u00e0 del campo magnetico. \u00c8 infatti noto che la divergenza di un rotore di un campo vettoriale \u00e8 sempre nulla. Essendo la divergenza del campo magnetico nulla, possiamo pensare quest'ultimo come rotore di un campo vettoriale chiamato, appunto, \"potenziale vettore\". Il potenziale vettore \u00e8 noto a meno di un qualunque gradiente di una funzione scalare, e questo fatto viene indicato come \"invarianza di gauge\" del campo magnetico.\nDi particolare interesse ed importanza sono i potenziali ritardati, che tengono conto della velocit\u00e0 finita (la velocit\u00e0 della luce \"c\") di propagazione dei potenziali stessi e dei campi.\nDefinizione.\nIl potenziale magnetico formula_1 \u00e8 definito insieme al potenziale elettrico formula_2 nel seguente modo:\ndove formula_5 e formula_6 sono il campo elettrico ed il campo magnetico.\nNel gauge di Lorenz, inserendo l'espressione dei potenziali nelle equazioni di Maxwell si verifica che la legge di Faraday e la legge di Gauss magnetica si riducono ad identit\u00e0, mentre le restanti due equazioni assumono la forma:\ne sono equivalenti alle equazioni di Maxwell.\nMagnetostatica.\nIn assenza di sorgenti che variano nel tempo, si definisce il potenziale vettore formula_9 come il campo vettoriale il cui rotore \u00e8 il campo magnetico:\nIl potenziale vettore \u00e8 determinato a meno del gradiente di una funzione arbitraria formula_2, infatti il rotore di un gradiente \u00e8 identicamente nullo:\nSfruttando questo fatto se ne calcola la divergenza:\ned \u00e8 possibile scegliere un'opportuna funzione formula_2 in modo tale che:\ncos\u00ec che la divergenza di formula_16 sia nulla:\nSfruttando la precedente relazione, e applicando il rotore all'equazione del potenziale vettore si ottiene:\ne ricordando la Legge di Amp\u00e8re si ha che:\nQuesto implica che le componenti di formula_9 verificano l'equazione di Poisson:\nLa soluzione dell'equazione esiste ed \u00e8 unica:\nIn particolare, per circuiti filiformi:\nDerivazione esplicita del potenziale vettore.\nUna derivazione pi\u00f9 immediata della formula per il potenziale vettore del campo magnetico che non passi per la risoluzione dell'equazione di Poisson si ottiene riesprimendo formula_24in funzione della densit\u00e0 di corrente formula_25come segue:\ndove:\n\u00e8 il tempo ritardato.\nPotenziale scalare.\nEsiste un potenziale scalare magnetico formula_28 se e solo se il campo magnetostatico \u00e8 irrotazionale in un dominio semplicemente connesso.\nSapendo che il campo magnetico non \u00e8 irrotazionale ovunque, ma solo lontano dallo spazio in cui sono presenti i conduttori, soltanto in questo caso esiste un potenziale scalare magnetico tale che:\n\u00c8 possibile ricavare questo potenziale utilizzando la legge di Amp\u00e8re, lontano dallo spazio in cui sono presenti correnti:\no equivalentemente:\nnella quale sostituendo la legge di Biot-Savart e integrando:\ndove la costante pu\u00f2 essere posta a zero.\nformula_33 \u00e8 l'angolo solido creato dal cono con vertice nel punto ove si vuole calcolare il potenziale, e ci\u00f2 significa che il campo magnetostatico lontano dallo spazio in cui sono presenti correnti:"}
{"id": "336479", "revid": "110157", "url": "https://it.wikipedia.org/wiki?curid=336479", "title": "Distretto di Saint-Maurice", "text": "Il distretto di Saint-Maurice \u00e8 un distretto del Canton Vallese, in Svizzera. Confina con i distretti di Monthey a nord-ovest, di Martigny a est, con il Canton Vaud (distretto di Aigle) a nord e con la Francia (dipartimento dell'Alta Savoia nel Rodano-Alpi) a sud-ovest. Il capoluogo \u00e8 Saint-Maurice.\nComuni.\nAmministrativamente \u00e8 diviso in 9 comuni:"}
{"id": "336482", "revid": "287204", "url": "https://it.wikipedia.org/wiki?curid=336482", "title": "Nicu Ceausescu", "text": ""}
{"id": "336483", "revid": "110157", "url": "https://it.wikipedia.org/wiki?curid=336483", "title": "Chessel", "text": "Chessel (toponimo francese) \u00e8 un comune svizzero di 395 abitanti del Canton Vaud, nel distretto di Aigle.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "336486", "revid": "30129", "url": "https://it.wikipedia.org/wiki?curid=336486", "title": "Sistema consuetudinario USA", "text": ""}
{"id": "336488", "revid": "122536273", "url": "https://it.wikipedia.org/wiki?curid=336488", "title": "Controllore del traffico aereo", "text": "I controllori del traffico aereo (CTA), indicati impropriamente anche come \"controllori di volo\" o \"uomini radar\", sono professionisti che si occupano della fornitura dei servizi del traffico aereo negli spazi aerei di tutto il mondo, con lo scopo di mantenere un sicuro spedito e ordinato flusso del traffico aereo.\nRequisiti compiti e caratteristiche.\nIl principale compito che i CTA sono chiamati a svolgere \u00e8 quello di monitorare costantemente posizione velocit\u00e0 e altitudine degli aeromobili, assistendo istruendo ed autorizzando l'equipaggio di condotta in accordo a specifiche regole di separazione allo scopo di mantenere gli aeromobili a distanza di sicurezza gli uni dagli altri, tanto in volo quanto al suolo. Tra gli altri compiti, i CTA sono anche responsabili della gestione delle emergenze e dell'attivazione del piano di emergenza aeroportuale in caso di incidente. \nLa lingua normalmente utilizzata nelle comunicazioni tra CTA ed equipaggio di condotta degli aeromobili \u00e8 la lingua inglese, per la quale tutti i professionisti del settore devono essere certificati, a prescindere dalla posizione geografica e da quale sia la lingua madre di entrambi. \u00c8 previsto l'uso della lingua locale o di qualsiasi altra lingua conosciuta da entrambe le parti solo quando ritenuto necessario per la sicurezza, allo scopo di evitare fraintendimenti. \nLa professione dei CTA \u00e8 altamente specializzata, richiede elevate conoscenze capacit\u00e0 e competenze, pu\u00f2 notoriamente essere stressante in funzione di numerose variabili (volumi di traffico, situazione meteorologica, avarie, etc), ed \u00e8 globalmente considerata come una delle professioni pi\u00f9 mentalmente impegnative a causa delle responsabilit\u00e0 elevate e della necessit\u00e0 di prendere numerose decisioni in tempo reale in scenari altamente dinamici. \nTra i principali vantaggi di questa professione vi sono generalmente salari elevati, un ridotto numero di ore di lavoro (articolate su turni), ed un grado di autonomia senza pari in altre professioni.\nTipologie.\nA seconda delle specifiche abilitazioni e del servizio che sono chiamati a fornire, i CTA si possono suddividere in tre tipologie principali:\nOgni CTA \u00e8 titolare di una licenza che attesta le abilitazioni conseguite a seguito di un iter addestrativo e specifici esami, che vanno periodicamente rinnovate. Ogni abilitazione prevede inoltre specifiche specializzazioni (ad esempio per l'utilizzo del radar, sempre pi\u00f9 diffuso ma non universale, come strumentazione ausiliare). Normalmente un singolo controllore possiede pi\u00f9 abilitazioni e specializzazioni e, a seconda dei servizi forniti nell'impianto in cui lavora, potrebbe alternarsi in in diverse posizioni operative in turni differenti o nell'arco dello stesso turno. \nA seguito di una progressiva smilitarizzazione iniziata negli anni '80, il servizio controllo del traffico aereo nello spazio aereo italiano \u00e8 fornito da ENAV e solo in parte, soprattutto in ambito militare, dall'Aeronautica Militare italiana. Esistono quindi sia dei CTA civili che dei CTA militari, con questi ultimi che sono chiamati a gestire anche il traffico civile che opera negli aeroporti militari aperti al traffico civile (ad esempio l'aeroporto di Trapani, l'aeroporto di Pisa, o in passato l'aeroporto di Roma-Ciampino la cui torre di controllo \u00e8 poi stata presa in carico da ENAV).\nIl servizio di controllo d'area per il traffico civile \u00e8 fornito esclusivamente da Enav per l'intero spazio aereo italiano tramite i centri di controllo d'area di Roma, Milano, Padova e Brindisi. \nOgni centro di controllo suddivide lo spazio aereo di competenza in pi\u00f9 settori (la suddivisione \u00e8 variabile in funzione delle previsioni di traffico e della domanda reale), e ogni settore di spazio aereo prevede due posizioni operative:\nFormazione e carriera in Italia.\nL'iter formativo di un controllore del traffico aereo varia profondamente a seconda che si scelga la strada civile o quella militare. \nControllori civili.\nMediante selezioni pubbliche periodiche, ENAV individua dei candidati idonei per essere avviati ai corsi basici \"ab initio\" finalizzati al conseguimento della licenza di controllore del traffico aereo (normalmente con le abilitazioni di controllore di torre e di controllore radar di avvicinamento) e si svolge presso l'Academy ENAV di Forl\u00ec.\nIl corso basico, che prevede una borsa di studio, ha una durata di circa 13 mesi (pi\u00f9 uno stage intermedio di circa un mese da effettuare in uno degli impianti ENAV) e si articola in 7 fasi:\nDurante il corso vengono ampiamente impiegati sofisticati simulatori che permettono l'apprendimento e la verifica delle tecniche operative in uno scenario altamente verosimile. \nGli allievi che completano con successo il corso ottengono una licenza di studente controllore del traffico aereo, grazie alla quale sono abilitati ad operare in scenari reali con l'assistenza e la supervisione di un istruttore, e vengono quindi assegnati agli impianti operativi presso i quali dovranno completare un ulteriore iter addestrativo (della durata minima di 3 mesi) che li condurr\u00e0 a sostenere un esame di abilitazione finale e quindi a ottenere la licenza definitiva rilasciata da ENAC, con la conseguente assunzione a tempo indeterminato da parte di ENAV.\nI controllori gi\u00e0 in possesso di licenza con abilitazioni TWR o APP che vengono assegnati ad un ACC conseguono in loco una prima abilitazione come CA (Controllore Assistente, che opera sulla frequenza del centro informazioni volo - Flight Information Center) nelle more di un successivo iter addestrativo addizionale della durata di circa 5 mesi presso l'Academy, finalizzato al conseguimento dell'abilitazione come controllore radar d'area. Questo corso si articola in 2 fasi:\nSuperato il corso, i controlli rientrano sull'impianto e conseguono, con ulteriore addestramento sul campo, le abilitazioni di controllore planner, controllore executive ed eventualmente, in genere dopo qualche anno, controllore arrivi/partenze (figura presente solo negli ACC di Milano e Roma).\nL'esperienza e la propensione personale potranno portare il controllore a ricoprire altre posizioni di servizio all'interno dell'ACC, quali quella di supervisore o caposala, fino anche a raggiungere ruoli dirigenziali. \nControllori militari.\nLe modalit\u00e0 di reclutamento sono quelle previste dal bando di concorso pubblicato sulla Gazzetta Ufficiale. Successivamente all'arruolamento, ed ai previsti corsi di formazione militare, si viene avviati ad un corso di qualificazione basica dove lo sviluppo, l'articolazione ed i contenuti istruzionali del corso, per la parte GAT (traffico aereo generale), sono conformi a quanto previsto dal documento EUROCONTROL \"Common Core Content\".\nIn seguito del corso basico, si ottiene la licenza di studente CTA, emessa in conformit\u00e0 con i disposti del D.Lgs. 118/08 e modifiche successive dall'ENAC.\nIl corso aerodromo e tutti gli altri corsi inerenti al controllo del traffico aereo, viene svolto presso il reparto addestramento controllo spazio aereo (RACSA) di Pratica di Mare (RM) che rappresenta un centro di eccellenza della forza armata essendo l'unico istituto di formazione deputato a svolgere queste mansioni formative. Il personale istruttore operante presso l'istituto \u00e8 in possesso di specifiche abilitazioni e di una vasta esperienza operativa svolta presso i reparti di F.A. in conformit\u00e0 a quanto stabilito dal Regolamento comunitario n 805 del 2011. \nIl corso prevede di massima le seguenti materie:\nTerminato il corso ed ottenuta la licenza di studente CTA, il Controllore militare viene inviato presso un Ente operativo dove acquisir\u00e0 le reali competenze pratiche per poter operare (abilitazione). Terminato il tirocinio otterr\u00e0 la licenza di controllore del traffico aereo, rilasciata dall'ENAC in conformit\u00e0 con il D.Lgs. 118/08."}
{"id": "336489", "revid": "7", "url": "https://it.wikipedia.org/wiki?curid=336489", "title": "Isole Madera", "text": ""}
{"id": "336495", "revid": "709565", "url": "https://it.wikipedia.org/wiki?curid=336495", "title": "Kiri Te Kanawa", "text": "Biografia.\nNata in Nuova Zelanda, venne adottata nei primi anni di vita, e molto poco si sa dei suoi genitori biologici. In giovent\u00f9 lavor\u00f2 come cantante nei night-club.\nStudi\u00f2 canto con l'insegnante pi\u00f9 conosciuto di tutto il suo stato, che la aiut\u00f2 ad iniziare una carriera di mezzosoprano, anche se poi la sua voce si evolse verso il registro vocale di soprano. La sua registrazione dell'operetta di Johann Strauss \"Casanova\" \u00e8 stato il primo disco d'oro neozelandese.\nNel 1965 vinse un concorso a cui partecipavano cantanti non solo classici, con \"Vissi d'arte\", l'aria della Tosca di Puccini: il premio fu una borsa di studio che le permise, nel '66, di frequentare il London Opera Study Center.\nNel 1971 debutt\u00f2 al Covent Garden nel ruolo della \"Contessa\" nelle nozze di Figaro di Mozart. Nel '74 fu la volta del debutto al Metropolitan Opera di New York, come sostituta nella parte di Desdemona nell'\"Otello\".\nNegli anni successivi, cant\u00f2 a Parigi, Sydney, Vienna, Colonia, Chicago, Milano, Monaco, San Francisco, quasi sempre interpretando ruoli \"italiani\", per la lingua del cantato o per la nazionalit\u00e0 dell'autore musicale. Kanawa ha una particolare affinit\u00e0 interpretativa con i personaggi di Richard Strauss e di Mozart.\nHa ricevuto onorificenze in Gran Bretagna, Australia e Nuova Zelanda, sua patria natale, oltre che lauree \"honoris causa\" da numerose universit\u00e0. Si \u00e8 ritirata dalle scene nel 2004, dopo le rappresentazioni di \"Vanessa\" di Samuel Barber al teatro dell'opera di Los Angeles, anche se sporadicamente appare in veste di attrice.\nCinema e televisione.\nNel 1976, ha interpretato la Contessa nella storica edizione filmata delle Nozze di Figaro con la regia di Jean-Pierre Ponnelle e la direzione dell'anziano Karl B\u00f6hm. Nel 1979 \u00e8 stata anche interprete di Donna Elvira nel \"Don Giovanni\" di Joseph Losey, mentre nel 1984 ha partecipato all'incisione di \"West Side Story\" di Bernstein, accanto a Jos\u00e9 Carreras, nella parte di Maria.\n\u00c8 apparsa in un episodio del 2013 della serie televisiva Downton Abbey dove rivestiva i panni del celebre soprano australiano Nellie Melba."}
{"id": "336496", "revid": "3831", "url": "https://it.wikipedia.org/wiki?curid=336496", "title": "Regno di Jiroft", "text": ""}
{"id": "336500", "revid": "6923", "url": "https://it.wikipedia.org/wiki?curid=336500", "title": "Serenissimi", "text": "Serenissimi \u00e8 il nome che fu dato dai mass media a un gruppo di persone, operanti sotto le denominazioni Veneto Serenissimo Governo e Veneta Serenissima Armata, che alla met\u00e0 degli anni 1990 si rese responsabile di gesti dimostrativi volti a portare avanti la causa di autodeterminazione della citt\u00e0 di Venezia e della regione del Veneto.\nGli aderenti a tali sigle dichiaravano di richiamarsi alla disciolta Repubblica di Venezia: a supporto delle loro rivendicazioni professavano l'illegittimit\u00e0 (e quindi l'invalidit\u00e0) sia dello scioglimento dello Stato veneziano (avvenuto il 12 maggio 1797 a seguito dell'invasione napoleonica) sia il plebiscito del Veneto del 1866 che ratific\u00f2 l'annessione della regione al Regno d'Italia. Da ci\u00f2, a loro avviso, derivava la fondatezza delle istanze indipendentistiche per il Veneto.\nL'azione pi\u00f9 eclatante compiuta dal gruppo fu l'occupazione a mano armata di piazza San Marco e del campanile della basilica, nella notte fra l'8 ed il 9 maggio 1997.\nStoria.\nGenesi del gruppo.\nNei primi anni 1980 Luigi Faccia e Flavio Contin, entrambi militanti della Liga Veneta, iniziarono ad accusare il partito di eccessiva moderazione, contestando in particolare l'insufficiente (a loro avviso) impegno sui temi dell'autodeterminazione del Veneto. La critica dei due si inaspr\u00ec col passare del tempo, portando infine alla loro fuoriuscita dalle file leghiste: il 25 gennaio 1987 essi annunciarono la fondazione del \"Veneto Serenissimo Governo\" (talora siglato VSG). Nel 1992 si unirono al gruppo anche Fausto Faccia, fratello di Luigi, e Giuseppe \"Bepin\" Segato, cui venne conferita la carica di \"ambasciatore\".\nIl gruppo si diede subito alle attivit\u00e0 di propaganda, essenzialmente mediante incontri pubblici, volantinaggi, graffiti e affissioni abusive; nel mentre alcuni attivisti iniziarono la costruzione di due \"blindati\" (di fatto autocarri artigianalmente camuffati da mezzi militari) da utilizzarsi per un'ipotetica azione di forza contro lo Stato italiano. Di quei due mezzi ne venne effettivamente completato solo uno, il cosiddetto \"Tanko Marcantonio Bragadin 007\" (cos\u00ec chiamato in onore di un illustre patrizio veneziano, rettore della piazzaforte di Famagosta durante l'assedio del 1570-1571).\nPoco prima che il 15 settembre 1996 la Lega Nord dichiarasse simbolicamente l\u2019indipendenza della Padania in quel di Venezia, il VSG decise di procedere in analoga direzione: il 24 agosto 1996 nel cosiddetto \"secondo congresso\" del gruppo venne presentata la \"dichiarazione d\u2019indipendenza del Veneto\" (del tutto priva di alcuna efficiacia giuridica); nell'occasione venne altres\u00ec deliberata la necessit\u00e0 di procedere ad azioni dimostrative sempre pi\u00f9 eclatante, onde \"accendere i riflettori\" sulla causa secessionista.\nTrasmissioni radiotelevisive pirata.\nSempre nel 1996 il gruppo decise di tentare di divulgare i propri comunicati (inclusa la summenzionata \"dichiarazione\") anche via etere mediante trasmissioni pirata. Alcuni automezzi (tra cui un fuoristrada Land Rover e un camper) vennero adattati a stazioni trasmittenti mobili, in modo tale da poter spostare le apparecchiature con facilit\u00e0 e ridurre il rischio di essere scoperti dalle forze dell'ordine.\nI primi tentativi, condotti tramite radio, furono infruttuosi: da un lato la FM aveva poche frequenze libere e il segnale non riusciva a coprire quello delle stazioni regolari, dall'altro la AM, meno utilizzata, era per questo motivo ormai poco ascoltata. In aggiunta era difficile portare il trasmettitore ad un'altezza tale da irradiare le onde su un'area sufficientemente vasta: dopo aver provato attaccando l'antenna a palloni gonfiati ad elio, si ripieg\u00f2 su bracci telescopici e/o al fissaggio della strumentazione su alberi.\nVedendo la scarsa riuscita di tali tentativi, uno degli attivisti propose di tentare l'interferenza sulle frequenze televisive, \"inserendosi\" sull'audio di un'emittente. Allo scopo venne messa a punto un'apparecchiatura: a un'autoradio opportunamente modificata venivano collegati l'antenna (da installarsi coi metodi sopra descritti in un luogo sufficientemente esposto), alcune batterie e un timer che a una determinata ora facesse partire l'audiocassetta inserita nel lettore. In tal modo alle ore 20:00 del 17 marzo 1997, mentre su Raiuno andava in onda il TG1, in una zona compresa tra Veneto meridionale e Romagna il segnale audio della rete (non quello video, che prosegu\u00ec normalmente) venne coperto per diversi minuti da un messaggio che arringava il \"popolo veneto, uno dei popoli pi\u00f9 antichi d'Europa\" a sollevarsi contro lo Stato italiano \"marcio e corrotto oltre ogni limite\".\nNei mesi successivi si susseguirono una decina di altre \"intromissioni\" di analogo genere (sempre sul segnale di Raiuno, in fasce orarie d'ascolto elevato) in altre zone pi\u00f9 o meno estese della regione (soprattutto attorno a Treviso, Verona e altri centri abitati), che godettero di sempre pi\u00f9 vasta eco sui mass media italiani ed esteri. Inoltre, al fine di ostacolare i tentativi di triangolare la posizione delle trasmittenti (le forze dell'ordine avevano infatti piazzato dei radiogoniometri presso diverse antenne RAI e piantonavano costantemente Palazzo Labia, sede veneziana della radiotelevisione pubblica), gli attivisti iniziarono a irradiare simultaneamente i messaggi da due distinte postazioni, installate l'una nel bellunese e l'altra nel veronese.\nOccupazione di Piazza San Marco.\nL'8 maggio 1997, quasi in concomitanza con il bicentenario della gi\u00e0 citata caduta della Repubblica di Venezia, i Serenissimi decisero di tentare un'azione ancor pi\u00f9 eclatante.\nPartiti dal padovano con un camper rubato e un camion con a bordo il \"Tanko\", i nove attivisti giunsero poco dopo mezzanotte all'imbarcadero del Tronchetto, ove salirono a bordo del traghetto di linea dell'ACTV diretto al Lido di Venezia. Alcuni di loro, vestiti con tute mimetiche e armati di un mitra Beretta MAB 38 (residuato bellico della Seconda guerra mondiale, ma funzionante) raggiunsero la cabina di comando e intimarono al comandante di dirottare la motozattera su piazza San Marco.\nUna volta sbarcati nella piazza, alcuni dei partecipanti all'azione l'occuparono simulando di tenerla sotto tiro con l'\"autoblindo\" (peraltro privo di qualsiasi armamento), mentre il resto del gruppo abbatt\u00e9 la porta e sal\u00ec in cima al campanile di San Marco. Giunti nella cella campanaria, vi issarono la bandiera con il leone alato, simbolo della Repubblica di Venezia, gesto dimostrativo che fu poi dichiarato dagli interessati essere il vero obiettivo della loro azione.\nSecondo quanto accertato in seguito, l'intenzione degli occupanti del campanile sarebbe stata quella di tenere tale posizione sino al 12 maggio, bicentenario dell'abdicazione del Maggior Consiglio della Repubblica veneta e del doge Ludovico Manin alle truppe francesi; allo scopo s'erano dotati anche di viveri. Gli uomini sul campanile provvidero altres\u00ec ad installarvi un radiotrasmettitore finalizzato (per loro stessa dichiarazione) ad irradiare su Raiuno ulteriori messaggi legati alla loro protesta: ci\u00f2 chiar\u00ec definitivamente la comune mano che si celava sia dietro all'occupazione, sia alle trasmissioni pirata (che vennero altres\u00ec replicate durante l'occupazione).\nI \"ribelli\" comunicarono alle autorit\u00e0, che nel frattempo avevano isolato e interdetto al pubblico la piazza, che avrebbero iniziato a trattare non appena fosse giunto un loro rappresentante.\nLa notte stessa il sindaco di Venezia, Massimo Cacciari, and\u00f2 a parlare con loro, chiedendogli quali fossero le loro richieste e invitandoli invano a desistere dall'occupazione.\nAl mattino del 9 alle ore 8.15, su ordine del prefetto, uomini del GIS dei Carabinieri tra questi uno dei fondatori, il Comandante Alfa, diedero inizio allo sgombero. Un gruppo di militari occup\u00f2 la piazza arrestandovi alcuni occupanti, un altro gruppo scal\u00f2 il campanile usando delle impalcature poste all'esterno del monumento mentre altri penetrarono all'interno. Nel giro di pochi minuti i carabinieri arrestarono tutti i partecipanti all'azione.\nPersone coinvolte.\nIl gruppo dei Serenissimi era composto da:\nMotivazioni dei Serenissimi.\nLe motivazioni all'inizio non furono chiare e solo la conoscenza dei personaggi che l'attuarono portarono a definire meglio l'ambiente in cui si progett\u00f2 l'evento.\nSembra che queste persone, pur non svolgendo un'attivit\u00e0 politica in senso proprio, avessero nostalgia per i tempi della Repubblica di Venezia, cancellata \"manu militari\" da Napoleone Bonaparte e ne auspicassero la restaurazione. Sostenevano di aver fatto delle ricerche storiche e scoperto elementi che, a loro parere, invalidavano l'atto di Napoleone del 1797, l'accettazione dell'atto da parte del Maggior Consiglio e anche il plebiscito di ratifica dell'annessione al Regno italiano del 1866. Secondo i Serenissimi l'atto di Napoleone era illegittimo in quanto effettuato contro uno Stato neutrale e non perfezionato dal \"Maggior Consiglio\", che avrebbe deliberato in mancanza del numero legale; il plebiscito del Veneto del 1866, invece, sarebbe stato caratterizzato da brogli e violazioni degli accordi internazionali sottoscritti durante l'armistizio di Cormons e il trattato di Vienna.\nAspetti politici della manifestazione.\nAll'epoca ci fu il sospetto iniziale che l'ispirazione del gesto fosse venuta dalla Lega Nord o da ambienti contigui. Il leader della Lega Nord Umberto Bossi sment\u00ec immediatamente adombrando il sospetto di un tentativo di coinvolgimento da parte dei servizi segreti italiani, con lo scopo probabile di impedire la imminente proclamazione della Padania. Smentirono anche gli altri movimenti autonomisti.\nNonostante ci\u00f2, in Veneto e anche altrove nell'Italia settentrionale, molti presero sul serio l'iniziativa, cominciando a organizzare raccolte di firme e denaro per le famiglie dei manifestanti.\nCol trascorrere delle ore si cap\u00ec, tuttavia, che si trattava di una manifestazione dimostrativa.\nProcesso e condanne.\nA seguito delle indagini volte a svelare la pianificazione del gesto eversivo, fu istruito un processo. Tra i capi di accusa ipotizzati vi erano:\nNel maggio 2006 vi sono stati altri rinvii a giudizio per altri reati connessi agli stessi fatti.\nIl processo ai Serenissimi si concluse con patteggiamenti, condanne e alcune assoluzioni per i reati pi\u00f9 gravi:\nLa Corte di cassazione infine, con sentenza della VI sezione penale n. 26151 del 16 marzo 2011 (depositata il 5 luglio 2011) ha assolto tre membri del gruppo (Gilberto Buson, Cristian Contin e Flavio Contin) dalle accuse pi\u00f9 gravi di costituzione di banda armata e di associazione sovversiva per finalit\u00e0 di terrorismo e di eversione dell'ordine democratico, in quanto l'organizzazione, che pur perseguiva un programma eversivo ipotizzando atti di violenza, fu ritenuta strutturalmente inidonea a raggiungere lo scopo per mancanza di strumenti.\nUna prima domanda di grazia per Luigi Faccia fu presentata dalla moglie nel dicembre 1999, ma nel 2000 l'allora ministro della giustizia Piero Fassino, ne blocc\u00f2 l'iter. Una volta cambiato titolare del dicastero, intervenne una nuova domanda. Il ministro leghista Roberto Castelli dichiar\u00f2 che \u00abFaccia non ha fatto male a nessuno\u00bb, e tuttavia la grazia, che \u00e8 competenza esclusiva del Presidente della Repubblica, non gli fu concessa.\nDurante la detenzione i Serenissimi ricevettero numerose lettere di solidariet\u00e0; alcune sono raccolte nel libro \"Ti con nu, nu con Ti\".\nNella cultura di massa.\nL'occupazione dei Serenissimi \u00e8 stata rivisitata nel manga giapponese \"Gunslinger Girl\". Nel corso della storia, un gruppo di separatisti veneti si impossessa del campanile issando una bandiera della Serenissima per risvegliare l'orgoglio cittadino e intimando al governo, dietro la minaccia di una bomba, di concedere entro il tramonto la liberazione di alcuni compagni incarcerati. I terroristi vengono tuttavia uccisi dagli sforzi congiunti del GIS e dell'Ente per il Benessere Sociale, seppure al prezzo di gravi perdite."}
{"id": "336501", "revid": "767487", "url": "https://it.wikipedia.org/wiki?curid=336501", "title": "James Jamerson", "text": "La sua influenza sulla storia della musica pop \u00e8 ampiamente riconosciuta dagli addetti ai lavori, in particolar modo negli Stati Uniti.\nBiografia.\nJames Jamerson nacque a Charleston nello stato federato della Carolina del Sud nel sud degli Stati Uniti. Dopo il divorzio dei genitori e un'infanzia non felice, nel 1954 si trasferisce a Detroit con la madre ed \u00e8 durante questo anno che fa i due incontri che si riveleranno decisivi nella sua vita: il contrabbasso e la futura moglie.\nDopo il diploma in contrabbasso presso la Northwestern High School conquista una discreta fama come contrabbassista nei club di Detroit dove viene notato da Berry Gordy, patron della casa discografica Motown, che andava spesso personalmente a caccia di giovani talenti da ingaggiare come turnisti per le proprie produzioni discografiche. Attivo dalla fine degli anni cinquanta negli studi di registrazione, nei primi anni sessanta pass\u00f2 dal contrabbasso al basso elettrico.\nLa discografia di Jamerson alla Motown \u00e8 piuttosto nutrita. Assieme agli altri turnisti (il gruppo, pressoch\u00e9 lo stesso in tutte le registrazioni, era noto con il nome di The Funk Brothers) contribuisce a creare un sound che ha fatto da colonna sonora a un'intera generazione e che ancora oggi \u00e8 sfruttato in jingle pubblicitari e colonne sonore. Jamerson e i Funk Brother incidono le \"hit\" di Stevie Wonder, Diana Ross, The Miracles, The Temptations, Martha and the Vandellas, Marvin Gaye, The Jackson 5, The Four Tops, The Supremes.\nIl trasferimento della Motown da Detroit a Los Angeles nel 1973 rappresenta un duro colpo sia per la qualit\u00e0 delle produzioni artistiche che per la vita personale di Jamerson. Da tempo afflitto da problemi di alcolismo, Jamerson mor\u00ec nel 1983 a Los Angeles.\nStrumentazione e tecnica.\nJames Jamerson intraprese il suo percorso musicale da adolescente, acquistando un contrabbasso fabbricato in Germania, che successivamente utilizz\u00f2 in diverse \"hit\" della Motown, quali per esempio \"My Guy\" di Mary Wells e \"Love Is Like a Heat Wave\" di Martha and the Vandellas.\nIl primo basso elettrico di Jamerson fu un Fender Precision che gli fu regalato dal collega bassista Horace \"Chili' Ruth. Lo strumento era rifinito in nero, aveva un battipenna in alluminio anodizzato (tipico dei bassi Fender dal 1957 al 1959) e tastiera in acero. Agli inizi degli anni sessanta il basso in questione venne rubato e successivamente rimpiazzato con un Fender Precision del 1962 che diverr\u00e0 il basso prevalentemente usato in tutta la sua carriera.\nLo strumento, soprannominato \"The Funk Machine\", era di colore 3-Tone Sunburst, aveva un battipenna \"Tortoise Shell\", un copripickup d'acciaio e un copriponte sotto cui Jamerson aveva applicato della spugna soffice, in modo tale che fungesse da stoppacorda.\nSul basso vi erano montate delle corde lisce La Bella di grosso spessore (.052-.110), che non furono mai cambiate fino a quando nella prima met\u00e0 degli anni settanta non se ne ruppe una e dunque gli fu proposto di passare alle pi\u00f9 moderne e brillanti corde ruvide; il bassista si rifiut\u00f2. Tuttora La Bella vanta nel suo catalogo un modello di muta che prende il nome di \"La Bella Flatwound 1954 Jamerson\".\nJames Jamerson non ebbe mai molta cura del suo basso, tant'\u00e8 che molti fra i suoi colleghi bassisti e dei musicisti con cui suon\u00f2 testimoniano il fatto che il manico del Fender Precision si fosse, con gli anni, irrimediabilmente curvato sul proprio asse, tanto da essere considerato, per alcuni, insuonabile. Molti altri, inoltre, affermano che lo strumento avesse un'action cos\u00ec alta da sembrare pi\u00f9 simile a un contrabbasso che a un basso elettrico. Quando in molti sostenevano che il Precision di Jamerson fosse insuonabile, al contrario lui replicava dicendo che \u00absuonava molto meglio in quel modo\u00bb e che \u00abla sporcizia manteneva vivo il funk\u00bb. Nel 1983, a pochi giorni di distanza dalla morte del bassista, il Precision con cui suon\u00f2 durante tutta la sua carriera venne rubato. A oggi non si hanno notizie.\nAmplificazione.\nL'amplificatore che James Jamerson predilesse per registrare e suonare in piccoli locali, era un Ampeg B-15; in situazioni live pi\u00f9 grandi, invece, utilizzava una cassa Kustom con due altoparlanti da 15 pollici, oppure una testata Fender Bassman anni '70 associata a un cabinet Fender 8\u00d710.\nIn studio di registrazione, invece, preferiva collegare il basso direttamente nella console di missaggio, in modo tale da potervi aggiungere un leggero overdrive e una lieve compressione.\nTecnica \"The Hook\".\nJames Jamerson \u00e8 noto per suonare avvalendosi del solo dito indice della mano destra, mentre appoggia il terzo e il quarto dito al di sopra del copripickup. Questa \"tecnica\" (da lui soprannominata \"The Hook\") ha contraddistinto il suo modo di suonare sin dai tempi in cui adoperava esclusivamente il contrabbasso.\nTecnica musicale ed influenze.\nL'innovazione apportata da Jamerson all'utilizzo del basso elettrico nella musica pop consiste principalmente nell'originalit\u00e0 e nell'equilibrio delle sue linee. Spesso molto mosse e sincopate, le note del suo Fender non s'impongono n\u00e9 distolgono l'ascoltatore dalla melodia, ma sostengono il pezzo con grande potenza ritmica e una costante sottolineatura dei passaggi armonici chiave.\n\u00c8 del 1989 il progetto editoriale e cinematografico \"Standing in the Shadows of Motown\" che ha inteso ripagare James Jamerson della scarsa fama di cui ha goduto in vita rispetto alla grandezza della sua attivit\u00e0 come musicista. Nel libro e nel film frutti di questo progetto Jamerson riceve l'omaggio da molti bassisti contemporanei che gli si riconoscono debitori, fra cui Paul McCartney, Pino Palladino, Marcus Miller, John Patitucci, Garry Tallent, John Entwistle, Nathan Watts, Geddy Lee, Francis Rocco Prestia e Rodney \"Skeet\" Curtis.\nNel 2000 Jamerson \u00e8 stato inserito nella Rock and Roll Hall of Fame."}
{"id": "336523", "revid": "1543377", "url": "https://it.wikipedia.org/wiki?curid=336523", "title": "Ierapetra", "text": "Ierapetra () \u00e8 un comune della Grecia situato nell'isola di Creta (unit\u00e0 periferica di Lasithi) con 27.744 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 554 km\u00b2 e la popolazione \u00e8 passata da 23.707 a 27.744 abitanti.\nEconomia.\nL'agricoltura e il turismo sono le principali voci dell'economia locale. La cultura degli alberi d'olivo \u00e8 praticata almeno dall'epoca minoica e l'olio ricavato viene esportato in grandi quantit\u00e0. Il mercato delle primizie diretto soprattutto verso la Germania si avvale di serre che furono introdotte dall'olandese Paul Kuypers.\nLa citt\u00e0 di Ierapetra.\nLa citt\u00e0 di Ierapetra, sede del municipio, si estende sulle coste del mar libico. Nel 2001 aveva una popolazione di 23.707 abitanti. Sorge sul luogo dell'antica citt\u00e0 di Hierapytna, famosa per essere stata un covo di pirati in epoca romana. Fu distrutta dai Romani nel 67 a.C. e fu ricostruita poco dopo ma il centro maggiore della zona era diventato Gortyna. Nell'824 d.C. fu presa e distrutta dagli Arabi. Ridivent\u00f2 un centro della pirateria. Cadde sotto il predominio dei Veneziani ai cui tempi risale la fortezza di Kale che ancora incombe sull'abitato. Nel 1798 Napoleone vi fece una sosta sulla via del ritorno della Campagna d'Egitto, in una piccola casa veneziana del XVIII secolo. Oggi l'edificio \u00e8 disabitato e lasciato in stato di semi-abbandono ma rappresenta una delle poche architetture antiche rimaste in citt\u00e0.\nNel periodo ottomano vi fu costruita una moschea. A Ierapetra vi \u00e8 un piccolo museo ospitato in un edificio che in epoca ottomana serviva da scuola per bambini turchi. Tra i pezzi fa spicco una statua di Persefone."}
{"id": "336527", "revid": "118992196", "url": "https://it.wikipedia.org/wiki?curid=336527", "title": "Legge del ritorno", "text": "La legge del ritorno (in ebraico: \u05d7\u05b9\u05d5\u05e7 \u05d4\u05b7\u05e9\u05b0\u05c1\u05d1\u05d5\u05bc\u05ea, \"\u1e25ok ha-shv\u016bt\"), \u00e8 una legge dello Stato di Israele, promulgata dalla Knesset il 5 luglio 1950 (data ebraica: 20 Tammuz 5710), assieme alla legge sulla cittadinanza.\nEssa ha abrogato le norme fissate dal cosiddetto \"Libro Bianco\", pubblicato dalle autorit\u00e0 britanniche durante il periodo del mandato britannico della Palestina e che, tra le altre cose, conteneva limitazioni all'immigrazione ebraica. La nuova legge garantisce la cittadinanza israeliana ad ogni persona di discendenza ebraica del mondo, purch\u00e9 si trasferisca in Israele con l'intenzione di viverci e di rimanervi e a condizione, se ancora in et\u00e0, di compiere il servizio militare, della durata di tre anni per i maschi e di due per le femmine."}
{"id": "336565", "revid": "322321", "url": "https://it.wikipedia.org/wiki?curid=336565", "title": "Carlo Conti (conduttore televisivo)", "text": "\u00c8 stato il direttore artistico e conduttore del Festival di Sanremo per le edizioni 2015, 2016 e 2017.\nInoltre, dal 2017, \u00e8 il direttore artistico dello Zecchino d'Oro.\nBiografia.\nGiovent\u00f9 ed esordi.\nNasce a Firenze il 13 marzo 1961, da Giuseppe Conti e Lolette. A 18 mesi rimane orfano del padre a causa di un tumore ai polmoni. Terminati gli studi di ragioneria all'istituto \"Duca D'Aosta\" diplomandosi con 60/60 ottiene un posto fisso come bancario, ma nel 1986 si dimette per inseguire la sua passione in radio lavorando nelle prime radio private fiorentine alla fine degli anni settanta, tra cui Radio Studio 54 e \"Lady Radio\" in qualit\u00e0 di direttore artistico e poi lavorando con Marco Baldini e Gianfranco Monti. Nel 1977 fonda insieme con alcuni amici \"Radio Firenze Nova,\" mentre nel 1978 entra a \"Radio Firenze 2000\" dove comincia la sua attivit\u00e0 di disc jockey e di speaker. Esordisce come conduttore radiofonico nel programma \"Estate 2000\". Successivamente, Conti apre una propria radio locale a Scandicci (\"Radio Antenna X\") e nel 1979 passa a \"Radio Diffusione Firenze\" (Rdf).\nAnni ottanta.\nAgli inizi degli anni ottanta dirige \"Lady Radio\" e conduce \"Radio Notte\" in onda su un network regionale di radio assieme a Marco Vigiani, Giorgio Panariello, Walter Santillo e Alberto Lorenzini. Nel 1981 presentando \"Un ciak per artisti domani\", programma da lui scritto e condotto, conosce Leonardo Pieraccioni con il quale nel 1986 crea la prima di una lunga serie di trasmissioni comiche come \"Succo d'Arancia\" su Teleregione Toscana dove esordisce anche Giorgio Panariello, gi\u00e0 suo compagno di scuola. I tre formano cos\u00ec un trio comico, che in Toscana furoreggia nei teatri, in uno spettacolo chiamato \"Fratelli d'Italia\".\nNel 1985 pubblica il brano musicale \"Through The Night\", di genere italo-disco da lui interpretato con lo pseudonimo di Konty. Nello stesso anno esordisce in RAI con la conduzione del programma musicale \"Discoring\". In quel periodo si divide tra radio, discoteca e televisione con i programmi comici che crea e dirige (Giorgio Panariello, Leonardo Pieraccioni, Andrea Cambi, Cristiano Militello, Graziano Salvadori, Gaetano Gennai, Emanuela Aureli e molti altri). Condurr\u00e0 il programma per quattro edizioni, sino al 1989. In quell'anno Carlo conduce il nuovo show comico \"Vernice fresca\" sull'emittente Cinquestelle, che ha lo stesso format della trasmissione \"Succo d'arancia\", oltre allo stesso cast di comici e lo stesso conduttore/autore.\nIl successo della trasmissione porta il cast toscano a fare anche diverse tourn\u00e9e in Italia. Questo spettacolo dura per sei edizioni, dal 1989 al 1993, riscuotendo ottime critiche e toccando un picco record di 100 puntate e oltre 150.000 spettatori per ognuna. Il programma vincer\u00e0 anche l'Oscar TV nella categoria degli emittenti locali. Comincia a farsi conoscere anche in teatro partecipando, fra il 1987 e il 1990, a diverse produzioni teatrali sempre insieme con il suo cast toscano. Tra il 1990 e il 1992 \u00e8 impegnato con un tour teatrale insieme con il cast di \"Vernice Fresca\" in giro per tutta la nazione, con il quale raccoglie insieme con il suo cast numerosissimi consensi. \nAnni novanta.\nDopo aver condotto quattro edizioni del programma musicale \"Discoring\", dal 1991 al 1993 conduce su Raiuno due edizioni della trasmissione per ragazzi \"Big!\", grazie alle quali vince due Telegatti e un Premio Regia Televisiva. Inoltre \u00e8 la prima trasmissione televisiva in cui \u00e8 anche autore del programma che conduce. Nello stesso periodo conduce \"L'attesa\" (1992) con Maria Teresa Ruta, mentre nel 1993 \"La festa della mamma\" su Rai 1; nel 1993, con Ettore Andenna e Maria Teresa Ruta, un'edizione di \"Giochi senza frontiere\" sempre su Rai 1. Nella stagione 1993/94 \u00e8 di nuovo in teatro insieme a Pieraccioni e Panariello, con lo spettacolo che prende il nome da quello del loro gruppo, ovvero \"Fratelli d'Italia\".\nFino al 1993 prosegue la realizzazione del programma comico radiofonico \"Vernice fresca\", con nuove edizioni sbarcate sulle emittenti affiliate al circuito nazionale di Cinquestelle e, quindi, non pi\u00f9 in onda solo in ambito locale su Teleregione toscana. In questo periodo partecipa anche, in ruoli marginali, a diversi film di Pieraccioni come \"I laureati\" nel 1995, e \"Fuochi d'artificio\".\nNel 1994, nel 1995 e nel 1999 conduce l'anteprima del concorso di bellezza \"Miss Italia\", che condurr\u00e0 qualche anno pi\u00f9 tardi. Nel 1995 idea e conduce il variet\u00e0 comico \"Aria fresca\" in onda su Videomusic e in seguito su TMC..\nNel 1996 produce e pubblica il CD \"Aria Fresca\", contenente i brani musicali per la trasmissione omonima, cantando insieme con Panariello e prodotto anche da Gianluca Sibaldi e Fernando Capecchi.\nInsieme con alcuni dei comici dello stesso programma conduce su Raiuno, nell'estate del 1996, lo show \"Su le mani\", affiancato da Panariello e da Dong Mei. Il programma tocca punte di oltre sei milioni di telespettatori, e va in onda per un totale di undici puntate. La trasmissione verr\u00e0 riproposta con alcune modifiche anche nell'estate del 1997 con il titolo \"Va ora in onda\" sempre con la conduzione di Conti e Panariello, affiancati da Luana Colussi, e bissando i risultati dell'anno precedente. Autori di entrambe le trasmissioni sono Ivana Sabatini e Mario D'Amico, da allora autori di punta delle sue trasmissioni. Tra il 1996 e il 1997 entra a far parte della rosa dei conduttori del pre-serale \"Luna Park\", che coinvolge i principali conduttori della squadra Rai. Il programma ottiene nelle prime due edizioni il successo sperato, battendo \"La ruota della fortuna\" di Mike Bongiorno, in onda su Canale 5, ma sub\u00ec un calo di ascolti nella terza edizione, venendo quotidianamente battuto dal quiz di Paolo Bonolis \"Tira &amp; Molla\", sempre in onda su Canale 5, e chiude definitivamente i battenti il 27 giugno 1998. \nSuccessivamente riscuote grandi consensi, nell'estate 1998 con la conduzione del suo primo game show di prima serata \"Cocco di mamma\", trasmissione consistente in una gara fra cinque giovani fra i 18 e i 25 anni che ogni settimana si sfidano in varie prove per conquistare il titolo di Cocco di mamma, vale a dire di fidanzato ideale, scelto per\u00f2 non da giovani ragazze bens\u00ec dalle loro madri. Nella primavera 1998 Carlo e il suo gruppo di autori sono chiamati a risollevare le sorti del pre-serale di Rai 1 \"Colorado - Due contro tutti\", ereditato da Alessandro Greco, riuscendo a far risalire gli ascolti portando il programma da un mediocre 16% a un buon 20/21% di share. Il programma per\u00f2 viene chiuso alla fine della stagione, dopo una sola edizione.\nInoltre dal 1997 al 2002 conduce varie edizioni del concorso di bellezza \"Miss Italia nel mondo\". Nel maggio 1998 conduce insieme con Veronica Pivetti e Tiberio Timperi il programma musicale \"Sanremo Top\". Nel settembre 1998 torna nella fascia pre-serale di Rai 1 per condurre il quiz \"In bocca al lupo!\", ideato da lui stesso e Jocelyn, condotto insieme con Cloris Brosca (la famosa Zingara) e scritto insieme con gli autori delle sue trasmissioni, che ottiene un ottimo successo. Il quiz va in onda per due edizioni dal 21 settembre 1998 al 24 giugno 2000, riscuotendo ottimi ascolti a danno della concorrenza dei quiz \"Passaparola\" e \"Superboll\". Nel maggio 2000 Conti lascia la trasmissione, che verr\u00e0 ereditata da Amadeus nella terza edizione.\nNel 1999 e nel 2000 conduce la cerimonia di assegnazione dei \"David di Donatello\". Nei primi sei mesi del 2000 conduce il talk-show \"Zitti tutti! - Parlano loro\" in cui i protagonisti sono bambini dai 4 agli 8 anni che parlano di argomenti di attualit\u00e0, musica e argomenti giovanili confrontandosi anche con alcuni personaggi famosi. Nella stessa stagione conduce l'evento speciale di prima serata \"Mezzanotte, angeli in piazza\".\nIl 31 dicembre 1999 conduce, sempre su Rai 1, il programma \"Millennium\", evento di fine anno creato per celebrare l'arrivo del nuovo millennio, mentre tra il 1999 e il 2001 conduce \"Sanremo estate\", in seconda serata dopo la kermesse. Nella stessa stagione si aggiunge al suo gruppo autorale Emanuele Giovannini. Nel maggio del 2000 conduce l'evento speciale \"Il mondo \u00e8 piccolo\". Nello stesso periodo conduce \"Sanremo si nasce\".\nAnni 2000.\nNelle stagioni 2000/2001 e 2001/2002 gli viene affidata la conduzione dello storico contenitore domenicale \"Domenica In\", esperienza che esegue al fianco di Mara Venier, Antonella Clerici ed Ela Weber. Queste edizioni per\u00f2 soffrono la concorrenza del competitor \"Buona Domenica\", condotto da Maurizio Costanzo. Nella stessa stagione \u00e8 al timone dello sfortunato game show di prima serata \"Il gladiatore\", chiuso dopo appena due appuntamenti in seguito ai bassi ascolti. Il 21 luglio 2001 conduce la puntata pilota de \"I raccomandati\", un talent show durante il quale si esibiscono vari concorrenti accompagnati (o raccomandati, come affermato nel programma) da personaggi VIP. Il pilot ottiene un buon successo e porta alla realizzazione a partire dalla primavera del 2003 di una prima edizione del programma, a cui ne seguir\u00e0 una seconda nell'autunno dello stesso anno. Inoltre grazie al programma si aggiunge al suo staff di autori Leopoldo Siano. Sempre nel 2001 conduce uno speciale in prima serata in occasione del venerd\u00ec santo.\nNella stagione 2002/2003 conduce, insieme con Pippo Baudo e Mara Venier, il gioco \"Il castello\" in onda alle (20:30-21:10), riscontrando buoni ascolti. Nella primavera del 2003 conduce un altro evento speciale \"Serata bestiale\". In estate conduce la seconda edizione del quiz \"Azzardo\", in onda nella fascia pre-serale di Rai 1. Inoltre continua a condurre varie edizioni di \"Miss Italia nel mondo\", proseguite fino al 2002 e poi riprese nel 2004 e realizzate fino al 2006.\nSempre nel 2003, dopo il forfait di Paolo Bonolis, arriva la direzione artistica e la conduzione di \"Miss Italia\", lo storico concorso di bellezza che condurr\u00e0 anche l'anno successivo, e nella stessa stagione presenta anche l'appuntamento estivo di \"Baciami Versilia\" per altre due edizioni fino al 2004, e il gal\u00e0 \"Una notte a Sirmione\" (2003-2011). Dal 31 dicembre 2003 gli \u00e8 stata affidata inoltre la conduzione della trasmissione di Capodanno di Rai Uno, \"L'anno che verr\u00e0\", da lui condotta ogni anno sino al 2013, fatta eccezione del 2009 (a condurre \u00e8 Fabrizio Frizzi), e del 2010 (a condurre sono Pino Insegno e Mara Venier).\nIl 22 marzo 2004 conduce il \"Premio Regia televisiva\" assieme a Daniele Piombi, in diretta dal Teatro Ariston di Sanremo. Il 27 maggio 2004 presenta il nuovo show \"50 canzonissime\" basato su una hit-parade canora che ottiene un grande successo di pubblico: lo show vince la serata con oltre 7 milioni di spettatori e il 28% di share. Il programma viene in seguito proposto in 13 versioni tematiche in prime serate uniche fino al 2007, grazie a cui si aggiungono al suo cast di autori Andrea Lo Vecchio e Umberto Sebastiano. Il 21 luglio conduce lo speciale \"Gran gal\u00e0 delle gocce d'acqua\". In autunno conduce la terza edizione de \"I raccomandati\", sempre al venerd\u00ec sera con lusinghieri risultati d'ascolto che oscillano tra i 6 e i 7 milioni di spettatori. Dal 25 settembre al 2 ottobre riprende \"50 canzonissime\", trasmesso stavolta in 2 puntate in prima serata al sabato sera. Gli ascolti di 50 canzonissime saranno sempre molto alti, ma nelle due serate andare in onda al sabato sera nell'autunno 2004 il conduttore viene superato da Maria De Filippi\nDopo gli sconfortanti riscontri ottenuti dal reality \"Ritorno al presente\" in onda in prima serata nel marzo 2005, dal 26 marzo al 21 maggio conduce la quarta edizione de \"I raccomandati\" che riscuote un grande successo, poi dal 28 maggio conduce altre 5 puntate di \"50 canzonissime\", con rinnovato successo di pubblico e critica. Nella primavera del 2005 presenta il nuovo talk-show \"Una notte con...\" ed il sabato successivo alla finale dei Festival di Sanremo del 2005 e del 2006 conduce il programma \"Sanremo contro Sanremo\", dedicato alla kermesse canora, in cui si sfidavano fra loro le canzoni sanremesi di sei decenni (suddivisi in altrettanti squadre) .\nNell'autunno del 2005 conduce nuovamente \"Miss Italia\", che ottiene un enorme successo (quasi 10 milioni di telespettatori). Presenta anche la sezione notturna chiamata \"Miss Italia notte\". Dal 23 settembre conduce altre 4 puntate di \"50 canzonissime\", mentre a partire dal 24 novembre conduce il programma \"Ma chi sei Mandrake?\" ottenendo un buon successo di ascolti. L'anno seguente conduce anche il \"Gal\u00e0 di Miss Italia\". Dal 24 gennaio al 17 aprile 2006 conduce la quinta edizione de \"I raccomandati\", andata in onda al marted\u00ec in prima serata con lusinghieri risultati d'ascolto (oltre 5 milioni di spettatori e il 21% di share), pi\u00f9 una serata speciale di \"50 canzonissime\" il 25 maggio seguente.\nDopo la conduzione del quiz \"Alta tensione - Il codice per vincere\", in onda in estate, nella pre-serale di Rai 1, dal 4 settembre 2006 subentra ad Amadeus nella conduzione del quiz pre-serale campione di ascolti \"L'eredit\u00e0\" che, terminato il 30 luglio, ottiene ottimi riscontri di critica e pubblico (quasi 7 milioni di spettatori a sera e oltre il 30% di share). Carlo \u00e8 anche autore del programma insieme con il suo staff autorale. Tra il 2006 e il 2008 alterna la conduzione de \"L'eredit\u00e0\" al quiz \"Alta tensione - Il codice per vincere\" in onda per due edizioni nelle pause estive. Nel 2006 torna a condurre il gal\u00e0 del concorso di bellezza che condurr\u00e0 anche l'anno successivo, ovvero \"Miss Italia\", che lascia definitivamente dopo l'edizione del 2008. In inverno conduce in prima serata anche lo spettacolo televisivo \"Fratelli di Test\", un programma ludico che aveva l'obiettivo di verificare \"quanto gli italiani siano italiani\". Nella primavera 2007 torna in prima serata con la nuova edizione de \"I raccomandati\", proseguita per dodici puntate, che ritrova il successo del pubblico e nello stesso periodo conduce un nuovo programma dal titolo \"I Fuoriclasse,\" una competizione canora per talenti non professionisti al quale per\u00f2 non seguir\u00e0 nessun'altra edizione. In autunno ritorna alla conduzione de \"L'eredit\u00e0\", che si conclude con grande successo a maggio 2008. Sempre nel periodo autunnale riprende la sesta edizione de \"I raccomandati\" con ottimo successo: la media di ascolti arriva al 28% di share tra i 5 e i 6 milioni di spettatori.\nDal 12 gennaio dello stesso anno conduce il nuovo variet\u00e0 \"I migliori anni\", programma basato sul ricordo dei migliori anni che hanno segnato la nostra vita e integrandoli con il presente, con la partecipazione di numerosi ospiti musicali e internazionali. Si tratta del programma pi\u00f9 costoso della storia della RAI. Il conduttore tiene a precisare che il format della trasmissione \u00e8 del tutto italiano, realizzato dalla RAI e da Endemol, ed \u00e8 ideato da lui stesso con Ivana Sabatini, curato oltre che da lui stesso anche dal suo gruppo di autori. Il variet\u00e0 ha un grande successo e viene riproposto con altre due edizioni nel 2008 e nel 2009, ottenendo ascolti sempre pi\u00f9 alti in grado di battere la concorrenza di variet\u00e0 ampiamente collaudati come \"Paperissima\". Il successo della trasmissione l'ha portato alla vittoria dell'Oscar TV come \"trasmissione dell'anno\".\nL'11 luglio 2008 conduce per la prima volta l'evento di beneficenza \"Nel nome del cuore\". Il 15 settembre conduce la settima edizione de \"L'eredit\u00e0\". In questa edizione comincer\u00e0 una relazione con Roberta Morise, una delle \"ereditiere\" del programma. A giugno 2009 termina \"L'eredit\u00e0\" (conclusasi con oltre 5 milioni di spettatori e il 25% di share). Nel 2009 e nel 2010 conduce il \"Premio Regia Televisiva\". Nello stesso anno abbandona la conduzione de \"I raccomandati\", in seguito ereditata da Pupo. Nel giugno 2009 e 2010 presenta nuovamente l'evento benefico \"Nel nome del cuore\" in diretta da Assisi, citt\u00e0 natale di Francesco d'Assisi, il santo a cui \u00e8 dedicato lo spettacolo.\nNel 2009 e nel 2010 conduce, in seconda serata, il \"Premio Rodolfo Valentino\" assegnato agli uomini pi\u00f9 belli del paese in cui si svolge la manifestazione.. Sempre nel 2009 presenta il \"Premio Barocco\", affiancato dall'amica Emanuela Aureli e da Bianca Guaccero, Monica Setta e Stefania Rocca. Il 7 settembre 2009 riparte con l'ottava edizione de \"L'eredit\u00e0\", durata sino al 20 giugno 2010, anche stavolta con ascolti pi\u00f9 che buoni. Il 19 novembre 2010 festeggia le sue prime 1.000 puntate da conduttore del quiz. In questo periodo pubblica il suo primo libro, \"Noi che... I migliori anni\" con rimandi alla trasmissione di successo omonima.\nAnni 2010.\nNella primavera 2010 conduce, sempre in prima serata su Rai 1, una riedizione del programma \"Aria fresca\" dal titolo \"Voglia d'aria fresca\" in compagnia dello storico cast di comici toscani, al quale si aggiungono nuovi comici. Sempre nello stesso anno conduce la dodicesima edizione de \"L'eredit\u00e0\". Il 4 settembre conduce la puntata pilota del programma \"Non sparate sul pianista\". Ricopre nello stesso anno il ruolo di giurato nella quinta puntata del talent show \"Ti lascio una canzone\" condotto da Antonella Clerici. Nel 2011 pubblica il suo secondo libro, \"Io che...\", una sorta di autobiografia.\nA partire dal 17 settembre conduce la quarta edizione de \"I migliori anni\", conclusasi con grande successo il 29 dicembre. In estate \u00e8 giudice a \"Miss Italia nel mondo\", mentre il 15 giugno conduce \"Nel nome del cuore\" su Rai 1. Dopo la conduzione del talent \"Lasciami cantare!\", trasmesso in primavera su Rai 1 in tre puntate, il 16 settembre 2011 riparte sempre in prima serata con la quinta edizione de \"I migliori anni\". Tuttavia questa edizione, pur ottenendo buoni riscontri da parte della critica, ottiene minor successo di quelle precedenti, al di sotto del 20% di share medio. Il 17 settembre ritorna alla conduzione de \"L'eredit\u00e0\". Gli ascolti sono buoni, ma in netto calo rispetto all'edizione precedente. Il 31 dicembre 2011 riprende la conduzione de \"L'anno che verr\u00e0\", che nello stesso anno si sposta al Pala3 di Courmayeur. Nella primavera del 2012 conduce la prima edizione del talent \"Tale e quale show\". Il programma ottiene un buon successo e in autunno riparte con una seconda edizione con ascolti ancora pi\u00f9 alti della precedente, permettendo anche la produzione di uno \"spin-off\" dal titolo \"Tale e quale show - Il torneo\". Il 10 marzo conduce il \"Premio Regia Televisiva\" assieme a Daniele Piombi su Rai 1. Sempre per la stessa rete, il 3 giugno conduce il programma d'assegnazione dei premi musicali, il \"Wind Music Awards\" insieme con Vanessa Incontrada, esperienza che ripete anche nel 2013. Rinviata a gennaio 2013 la sesta edizione di \"I migliori anni\", prevista in origine per l'autunno 2012, dal 15 settembre 2012 torna a condurre \"L'eredit\u00e0\". Dal 19 gennaio al 23 marzo 2013, dopo una pausa durata un anno, conduce la sesta edizione de \"I migliori anni\" con un format totalmente diverso dalle precedenti edizioni. Dal 16 settembre 2013 parte con la quattordicesima edizione de \"L'eredit\u00e0\".\nNel 2013, la Rai annuncia due nuovi progetti con Conti: condurr\u00e0 la versione italiana del format israeliano \"I can do that!\" prodotto da Ambra Banjilay nel venerd\u00ec sera di Rai 1 a partire da maggio 2014, e ricoprir\u00e0 il ruolo di giurato nel talent show per comici C Factor in onda a gennaio con la conduzione di Gabriele Cirilli. Dal 13 settembre 2013 conduce in prima serata la terza edizione di \"Tale e quale show\", terminata con ottimi ascolti il 6 dicembre 2013. Nel frattempo esce il suo libro dal titolo \"Cosa rester\u00e0 dei migliori anni\", scritto con gli autori delle sue trasmissioni Emanuele Giovannini e Leopoldo Siano. Il 31 dicembre 2013 torna a Courmayeur per condurre per l'ultima volta \"L'anno che verr\u00e0\", lo spettacolo televisivo che accompagna i telespettatori nell'attesa dell'anno nuovo e nei festeggiamenti della mezzanotte.Posticipata a marzo 2014 la realizzazione di \"C Factor\", il 9 marzo 2014 vince il Premio Regia Televisiva come miglior personaggio televisivo maschile. Il 13 aprile 2014 lascia la conduzione de \"L'eredit\u00e0\" a Fabrizio Frizzi.\nFestival di Sanremo (2015-2017).\nIn seguito al successo ottenuto dal conduttore, il 25 aprile 2014, il direttore di Rai 1 Giancarlo Leone rivela di aver scelto Carlo Conti per la conduzione e la direzione artistica del Festival di Sanremo nel 2015dal 10 al 14 febbraio, affiancato da Arisa, Emma e Roc\u00edo Mu\u00f1oz Morales. Quest'edizione, vinta dal trio Il Volo, ha raggiunto un buon successo di critica e pubblico, chiudendo con una media del 48,64% di share e 10.837.000 di spettatori e risultando l'edizione pi\u00f9 vista dal 2005 escluso, grazie anche alla presenza di ospiti di rilievo come Conchita Wurst, e le molto attese reunion di Al Bano e Romina Power e degli Spandau Ballet.\nIl 23 giugno 2015 viene annunciato che sar\u00e0 direttore artistico e conduttore del Festival di Sanremo 2016 coadiuvato dall'attore Gabriel Garko, Virginia Raffaele e Madalina Ghenea. Questa edizione riesce a bissare il successo della precedente: in particolare i media italiani hanno analizzato il fatto che per la prima volta dal nuovo millennio un festival condotto due volte di seguito dallo stesso presentatore non sia crollato negli ascolti (memore dei precedenti con Fabio Fazio nel 2014 e Pippo Baudo nel 2008). In particolare la seconda serata, con il 49,91% di share, \u00e8 tra le pi\u00f9 viste di sempre, mentre quello del Festival di Sanremo 2016 \u00e8 il Sanremo pi\u00f9 visto dal 2005 con una media che ha sfiorato il 50% di share, superando quella del 2015. Per tale successo, durante la conferenza stampa finale del 14 febbraio 2016 annuncia che condurr\u00e0 anche l'edizione del 2017.\nDal 7 all'11 febbraio 2017 ha condotto per la terza volta consecutiva, e nel ruolo di direttore artistico, il Festival di Sanremo, affiancato da Maria De Filippi alla conduzione. Il 10 febbraio 2017 ha annunciato che non sar\u00e0 pi\u00f9 conduttore e direttore artistico del Festival di Sanremo per assumere il medesimo ruolo allo Zecchino d'Oro. Ha versato l'intero compenso netto guadagnato per il festival, pari a 100.000 euro, in favore del fondo per il terremoto del Centro Italia del 2016 della protezione civile.\nAltri progetti.\nDal 2 al 30 maggio 2014 conduce su Rai 1 la prima edizione del nuovo talent show \"Si pu\u00f2 fare!\", Accantonato definitivamente il progetto di \"C Factor\", sempre per la stessa rete il 19 maggio conduce \"La partita del cuore\", mentre il 3 giugno presenta insieme con Vanessa Incontrada i \"Music Awards\" per il terzo anno consecutivo. Il 14 giugno conduce l'evento benefico \"Nel nome del cuore\" in diretta da Assisi.\nNell'autunno 2014 conduce la quarta edizione dello spettacolo televisivo \"Tale e quale show\", che ha ritrovato il successo del pubblico. Inoltre, dal 14 settembre 2014, ritorna alla conduzione de \"L'eredit\u00e0\", questa volta fino al 31 ottobre 2014, data in cui lascia nuovamente il posto a Fabrizio Frizzi. Il 2 dicembre 2014 esce il suo quarto libro \"Si dice babbo\", in cui racconta l'esperienza dei primi nove mesi da padre.\nDal 9 marzo torna alla conduzione de \"L'eredit\u00e0\". Il 1\u00ba aprile, per fare un \"pesce d'aprile\" al pubblico di Rai 1, conduce una puntata di \"Affari tuoi\" al posto di Flavio Insinna. Dal 13 aprile \u00e8 invece al timone della seconda edizione di Si pu\u00f2 fare! per sei puntate. Il 4 giugno presenta insieme con Vanessa Incontrada i \"Wind Music Awards\" per il quarto anno consecutivo, mentre il 13 giugno presenta per l'ottavo anno \" Con il Cuore\" in diretta da Assisi. Nello stesso giorno vengono annunciati i suoi progetti per la stagione 2015-2016: la quinta edizione di \"Tale e quale show\" in onda nell'autunno del 2015, al venerd\u00ec sera e una nuova edizione dello spettacolo televisivo \"I migliori anni\", edizione prevista per la primavera del 2016.Dal 21 al 26 settembre 2015 torna a condurre il quiz \"L'eredit\u00e0\". Inoltre prende parte al concerto de Il Volo in onda il 23 settembre 2015 in prima serata su Rai 1 dall'Arena di Verona, mentre il 27 novembre 2015 conduce in prima serata lo speciale \"Sanremo Giovani\", durante il quale vengono scelti i 6 giovani cantanti delle nuove proposte che, assieme ai due selezionati da Area Sanremo si sfideranno poi a febbraio. Partecipa a \"Panariello sotto l'albero\" il 22 dicembre 2015 su Rai 1.\n L'11 marzo presenta su Rai 1 lo speciale che festeggia i 50 anni di carriera dei Pooh dal titolo \"Pooh Amici per sempre\".\nIl 23 aprile 2016 \u00e8 quarto giudice della quarta puntata della quindicesima edizione di Amici, in onda su Canale 5. Dal 29 aprile al 27 maggio 2016 conduce la settima edizione de \"I migliori anni.\" Il 9 giugno 2016 assume la direzione artistica di Radio Rai, e lo stesso giorno viene annunciato che Carlo Conti non sar\u00e0 pi\u00f9 il conduttore de \"L'eredit\u00e0\".\nIl 5 e 6 settembre 2016 esordisce all'Arena di Verona con Leonardo Pieraccioni e Giorgio Panariello con lo spettacolo \"Pieraccioni, Conti e Panariello - Lo Show\", cui far\u00e0 poi seguito una tourn\u00e9e con tappe nei palasport di Assago, Roma, Firenze e Livorno. Dal 16 settembre conduce la sesta edizione di \"Tale e quale show\", mentre il 12 dicembre presenta la serata speciale \"Sar\u00e0 Sanremo\" con la scelta delle 8 nuove proposte.. Dal 28 aprile al 26 maggio 2017 ha condotto l'ottava edizione de \"I migliori anni.\" Dal 22 settembre 2017 conduce la settima edizione di \"Tale e quale show.\" Dal 30 ottobre al 15 dicembre 2017 ritorna a condurre \"L'eredit\u00e0\" in sostituzione di Fabrizio Frizzi, vittima di un'ischemia qualche giorno prima. \u00c8 stato scelto per condurre la serata di gala per la consegna dei \"David di Donatello 2018\", esperienza che ripete anche nel 2019.\nDal 3 aprile 2018 ritorna a condurre \"L'eredit\u00e0\", un ritorno non previsto causato dalla morte di Fabrizio Frizzi, avvenuta la notte del 26 marzo 2018. Il 13 aprile 2018 riporta in vita su Rai 1 \"La Corrida\", variet\u00e0 ideato e portato al successo da Corrado.\nLasciata \"L'eredit\u00e0\" a Flavio Insinna, dal 22 marzo conduce la sua seconda \"Corrida\" e l'11 aprile 2019 \u00e8 protagonista, assieme a Paolo Bonolis e Gerry Scotti de \"I tre tenori\" all'interno di una puntata speciale del Maurizio Costanzo Show, condotto da Maurizio Costanzo ed Enrico Mentana. Dal 13 settembre conduce la nona edizione di \"Tale e quale show\" di cui va in onda uno speciale il 22 novembre dal titolo \"Tali e quali\". \nIl 7 dicembre conduce con Antonella Clerici la serata finale dello \"Zecchino d'Oro\". \nIl 14 febbraio 2020 va in onda su Rai 1 \"Panariello, Conti, Pieraccioni - Lo Show\", ultima tappa di Montecatini Terme del tour fatto con gli amici Panariello Pieraccioni, che vince la serata con il 25.6% di share. La settimana seguente torna con la sua terza \"Corrida\", sospesa dopo appena due puntate a causa dell'emergenza coronavirus. A maggio dello stesso anno \u00e8 alla guida per il terzo anno consecutivo dei \"David di Donatello\". La cerimonia, sempre a causa dell'emergenza sanitaria in corso, non prevede la presenza di premiati e pubblico in studio. A giugno conduce in prima serata il variet\u00e0-game \"Top Dieci\". In estate ad Assisi, al fianco di Gianni Morandi, presenta il consueto appuntamento benefico \"Con il Cuore\", e a settembre all'Arena di Verona i \"Seat Music Awards\", in un'edizione speciale dedicata ai lavoratori dello spettacolo fortemente colpito dall'emergenza sanitaria in corso. Tra una serata e l'altra, il 3 settembre, in diretta su Rai 1 dallo Stadio Marcantonio Bentegodi di Verona, \u00e8 il padrone di casa de La \"Partita del Cuore\". \nDal 18 settembre conduce la decima edizione di \"Tale e Quale Show\". L'11 ottobre dagli Stati Uniti conduce su Rai Italia la tredicesima edizione di \"NYCanta - Festival della musica italiana di New York\". Nello stesso mese anche Conti si ammala di COVID-19 come asintomatico e il 30 ottobre conduce il suo programma di punta in collegamento video in remoto da casa. Dopo pochi giorni, a causa del peggioramento delle sue condizioni, viene ricoverato nel reparto di malattie infettive dell'ospedale di Careggi a Firenze. Il 6 novembre alla conduzione del programma lo sostituiscono i giurati Loretta Goggi, Vincenzo Salemme e l'amico Panariello con Gabriele Cirilli e lui chiama dall'ospedale ricordando a pochi giorni dalla sua morte Gigi Proietti che era stato giudice nell'edizione del 2015. Il 9 novembre viene dimesso dall'ospedale, il 13 novembre torna a condurre nuovamente la trasmissione in collegamento da casa per poi tornare in studio la settimana seguente per la serata finale. \nTuttavia, vista l'emergenza, \u00e8 costretto a rinunciare alla conduzione con Mara Venier della serata finale della 63\u00aa edizione dello \"Zecchino d'Oro\", prevista per il 5 dicembre e in seguito rimandata al 30 maggio 2021. \nDal 26 dicembre al 6 febbraio 2021 conduce su Rai 1 al sabato sera \"Affari tuoi - Viva gli sposi!\", edizione speciale del gioco televisivo \"Affari tuoi\" che lui stesso aveva condotto nel 2015. Il 23 febbraio conduce la terza puntata di \"A grande richiesta\", una serata tributo ai Ricchi e Poveri. Tra aprile e maggio conduce la seconda edizione di \"Top Dieci\". L'11 maggio conduce la 66\u00aa edizione dei Premi \"David di Donatello\", la quarta edizione consecutiva per lui, poi a fine mese, appunto, lo \"Zecchino d\u2019Oro\" mentre l\u20198 giugno ad Assisi conduce per il quattordicesimo anno \"Con il cuore - Nel nome di Francesco\", questa volta insieme a Renato Zero e Massimo Ranieri. Tra settembre e novembre conduce l\u2019undicesimo \"Tale e quale show\" e il 5 dicembre, questa volta da solo, lo \"Zecchino d\u2019Oro\" per la terza volta.\nVita privata.\nCarlo Conti ha perso il padre Giuseppe nell'agosto del 1963 a causa di un cancro al polmone ed \u00e8 cresciuto con la madre Lolette (deceduta nel 2002 a causa di un infarto) e con i nonni; \u00e8 noto per essere molto riservato sulla sua vita privata.\nVive a Firenze e il 16 giugno 2012 ha sposato la costumista Francesca Vaccaro. L'8 febbraio 2014, a Firenze, \u00e8 nato il loro unico figlio, Matteo.\n\u00c8 tifoso della Fiorentina. \u00c8 noto anche per la sua abbronzatura, infatti il conduttore non ha mai negato di fare uso delle lampade abbronzanti.\nFilmografia.\nAffermatosi come conduttore televisivo, Carlo Conti ha all'attivo anche alcune piccole apparizioni nel mondo del cinema. Ha esordito nel 1995 nel film \"I laureati\" diretto dall'amico Leonardo Pieraccioni, nel quale uno dei protagonisti (interpretato da Massimo Ceccherini) partecipa come aspirante comico nella sua trasmissione \"Aria fresca\". Successivamente continua a fare brevi comparse in numerosi film diretti e interpretati da Pieraccioni. Nel 1998 fa inoltre una breve comparsa nel film \"Paparazzi\" diretto da Neri Parenti.\nFa anche un cameo nel film \"Se sei cos\u00ec ti dico s\u00ec\", dove il protagonista Piero Cicala (Emilio Solfrizzi) partecipa a un'altra sua trasmissione di successo, ovvero \"I migliori anni\". Ha ruoli anche nel campo del doppiaggio: presta infatti la voce allo zio Art nel film d'animazione \"I Robinson - Una famiglia spaziale\", mentre l'anno dopo doppia Zanco nel film \"La storia di Leo\".\nMusica.\nBrani prodotti per altri artisti.\nCarlo Conti si \u00e8 cimentato anche come produttore italo disco, lanciando una manciata di brani di altri artisti tra i quali:\nStaff di autori.\nNella maggioranza delle sue trasmissioni Carlo Conti ha al suo fianco uno specifico cast autorale, formato inizialmente da Ivana Sabatini, Mario D'Amico, ai quali si aggiungono poi Emanuele Giovannini e Leopoldo Siano. Questi insieme con lo stesso Conti sono i principali autori delle sue trasmissioni. Inoltre collaborano numerose volte al suo fianco il regista Maurizio Pagnussat, il maestro d'orchestra Pinuccio Pirazzoli e lo scenografo Riccardo Bocchini."}
{"id": "336586", "revid": "292162", "url": "https://it.wikipedia.org/wiki?curid=336586", "title": "Risaia", "text": "La risaia \u00e8 una sistemazione superficiale del terreno adatta alla coltivazione del riso.\nLe risaie sono un aspetto tipico dei territori di molti paesi dell'Asia orientale tra cui Cina, Corea, Filippine, Giappone, India, Bangladesh, Indonesia, Taiwan, Thailandia (dove \u00e8 il re in persona che apre la stagione delle risaie) e Vietnam.\nRisaie in Italia.\nIn Italia la coltivazione del riso \u00e8 concentrata principalmente nella bassa padana e nella stretta fascia fino alle prealpi tra Lombardia e Piemonte; in particolare la provincia di Pavia (che con gli oltre 85.000 ettari destinati a risaia \u00e8 la prima provincia in Italia e in Europa per la produzione di riso) e la bassa provincia di Milano in Lombardia, il Novarese e il Vercellese in Piemonte. Ancora, in Lombardia, si trovano coltivazioni di riso nel Mantovano.\nCostituiscono altre zone di coltivazione del riso la pianura campidanese, vicino a Oristano in Sardegna, nonch\u00e9 la provincia di Verona e il Polesine nel Veneto e la provincia di Ferrara nell'Emilia-Romagna.\nPer il XVIII secolo e fin oltre la met\u00e0 dell'Ottocento il riso era coltivato in quasi tutte le pianure fluviali della Sicilia e i centri di produzione erano gli attuali Lentini; la Piana di Catania; i territori del Simeto tra Centuripe, Adrano e Patern\u00f2; Calatabiano; Vittoria e Bivona. Altre zone di produzione estinte erano localizzate nella bassa pianura bolognese e nella bassa ferrarese, dove le zone di maggior produzione erano tra Molinella e Argenta e nelle Valli del Mezzano.\nLa zona delle risaie dal punto di vista naturalistico era importantissima perch\u00e9 ospitava buona parte della popolazione europea di aironi, concentrati in aree di nidificazione denominate garzaia. Negli ultimi anni, in seguito alla modifica della tecnica di gestione del ciclo dell'acqua e la diffusione delle \"risaie in asciutta\", il valore naturalistico delle risaie \u00e8 notevolmente diminuito a causa di squilibri ecologici tra i quali la proliferazione enorme di zanzare."}
{"id": "336636", "revid": "1005847", "url": "https://it.wikipedia.org/wiki?curid=336636", "title": "Aldo Castellani", "text": "\u00c8 stato lo scopritore del Trypanosoma brucei, il microrganismo che attraverso la puntura della mosca tse-tse provoca la malattia del sonno nell'Africa tropicale.\nBiografia.\nFanciullezza e adolescenza.\nAldo Castellani nacque a Firenze l'otto settembre del 1874. Quando era ancora molto piccolo, trascorse un breve periodo di tempo in un villaggio toscano fuori Firenze. Il bambino infatti era anemico e veniva mandato in campagna per la paura che potesse contrarre la scrofola, malattia molto diffusa in quel periodo. Presto per\u00f2 il piccolo Aldo fu riportato a Firenze dalla madre che soffriva per la lontananza. Questa donna, molto amata dal figlio, rimase orfana quando era una bambina, fu cresciuta dal padrino barone Bettino Ricasoli, e vantava la presenza di una santa in famiglia, Santa Veronica Giuliani (1660-1727). Aldo non aveva lo stesso rapporto con entrambi i genitori, infatti se da una parte voleva molto bene alla madre, per il padre, che trascorreva la maggior parte del tempo nel Chianti dove produceva vino, sentiva soltanto rispetto filiale. Inoltre provava una sorta di indifferenza verso i fratelli, pi\u00f9 grandi di otto anni, e verso la nonna paterna, che quasi odiava perch\u00e9 era crudele con lui, ma soprattutto perch\u00e9 lo era con la madre.\nQuando aveva quattro anni fu mandato all'asilo dove ai bambini veniva insegnato a coltivare la terra. Qualche anno dopo and\u00f2 con la madre a Viareggio, luogo in cui trascorrevano qualche mese all'anno, sempre per preservare la sua salute. Qui il giovane Castellani, spinto dalla madre, prese lezioni di musica, un campo che detest\u00f2 fino all'odio.\nDopo l'asilo frequent\u00f2 diverse scuole preparatorie a Roma, Firenze e altre localit\u00e0. Il padre poi scelse per lui una scuola tecnica, sicuro che il proprio figlio volesse diventare un agricoltore, ma dopo tre anni il ragazzo, d'accordo con la madre e all'insaputa del padre, decise di ricevere un'istruzione classica e consegu\u00ec brillantemente la licenza ginnasiale e liceale.\nIstruzione medica.\nNel 1893 si iscrisse alla Facolt\u00e0 di Medicina dell'Universit\u00e0 di Firenze, riuscendo a laurearsi nel 1899. A quei tempi il corso di medicina in Italia durava sei anni, pi\u00f9 a lungo che in qualsiasi altro paese, ad eccezione dei Paesi Bassi dove gli anni erano otto.\nL'unico sport che pratic\u00f2 fu la scherma, vincendo anche una medaglia d'oro in un torneo a Praga.\nIl professore universitario Pietro Grocco lo nomin\u00f2 \"studente interno\", in altre parole viveva nell'ospedale dell'Universit\u00e0 come una sorta di assistente volontario. In questo periodo si appassion\u00f2 alla pratica della percussione (questa pratica consiste nel battere il dito medio destro sul dito medio sinistro appoggiato sul corpo del paziente, udendo rumori diversi a seconda della densit\u00e0 degli organi e dei tessuti). Per questo motivo i colleghi gli affibbiarono il soprannome di \"Martellino\". Suo professore di anatomia fu Guido Banti, abile clinico, che diede il nome al \"morbo di Banti\". Dermatologia gli fu insegnata da Celso Pellizzari, mentre Alessandro Lustig, famoso per il vaccino-peste, si occup\u00f2 della batteriologia.\nTrascorreva i mesi estivi girando l'Inghilterra e visitando numerosi ospedali, come per esempio quello di Charing Cross a Londra.\nNel luglio del 1899 discusse la sua tesi sull'isolamento del bacillo del tifo dal sangue che fu approvata \"cum maxima laude\".\nGli anni successivi li pass\u00f2 in Germania, precisamente all'Universit\u00e0 di Bonn, dove era solito recarsi chi desiderava progredire nella professione. Il suo interesse per i Tropici e le relative malattie lo condussero a Londra dove frequent\u00f2 la Scuola di Medicina Tropicale.\nUganda e Ceylon.\nNel 1902 Aldo Castellani fu indicato come uno dei partecipanti alla spedizione in Africa equatoriale ed Uganda per condurre ricerche su un'epidemia di malattia del sonno che stava sterminando gli indigeni.\nIl 12 novembre 1902 not\u00f2 in diversi casi di malaria la presenza del tripanosoma, scoperta che fu confermata e ampliata da una seconda spedizione che prese corpo nel 1903, la quale giunse alla conclusione che la malattia era trasportata dalla mosca tse-tse (Glossina palpalis).\nIl 7 aprile del 1903 part\u00ec per tornare a Londra dove due mesi dopo fu nominato dal Ministro delle Colonie professore dell'Universit\u00e0 di Medicina di Colombo e direttore dell'Istituto batteriologico a Ceylon, l'odierna Sri Lanka, dove rimase dal 1903 al 1915.\nA Ceylon Aldo Castellani era professore di medicina tropicale e di dermatologia presso la Scuola di Medicina, direttore dell'Istituto Batteriologico governativo, direttore della Clinica Colombo per le Malattie Tropicali e medico presso la Corsia dei Marinai dell'Ospedale Generale di Colombo. Inoltre praticava un'intensa attivit\u00e0 privata, alla quale per\u00f2 prefer\u00ec sempre la ricerca. Nel 1905 scopr\u00ec e descrisse per la prima volta l'agente eziologico della framboesia.\nNel 1910 durante una licenza in Inghilterra spos\u00f2 Josephine Ambler Stead, dalla quale ebbe la sua unica figlia.\nPrima guerra mondiale.\nNel 1915 fu chiamato dal Ministro della Marina di Roma e assegnato al servizio attivo. Poco prima che l'Italia dichiarasse guerra all'Austria (24 maggio 1915), part\u00ec per Salonicco, dove si ferm\u00f2 solo due giorni per poi ripartire verso la Macedonia e la Serbia, luoghi in cui la guerra aveva gi\u00e0 causato numerose perdite. In Serbia fu aggregato all'ospedale militare anglo-serbo, per poi spostarsi in Macedonia agli inizi del 1917. Il 17 ottobre del 1917, in seguito all'umiliante sconfitta a Caporetto, il Governo italiano richiam\u00f2 tutti gli ufficiali medici in servizio presso i Paesi Alleati, compreso Castellani che si occup\u00f2 principalmente della prevenzione della malaria.\nAll'inizio del 1918 il noto medico italiano fu scelto per rappresentare il proprio paese presso l'Office International d'Hygi\u00e8ne Publique, incarico che mantenne anche dopo l'armistizio annunciato l'11 novembre del 1918 mentre egli si trovava a Londra.\nL'anno dopo la fine della prima guerra mondiale, Aldo Castellani fu inviato in Polonia, un paese completamente devastato dalla guerra. Nel 1920, trovandosi a Varsavia, assistette, senza esserne coinvolto, all'invasione russa, conclusasi con la vittoria polacca e il Trattato di Riga firmato il 21 marzo 1921.\nProfessione in Harley Street.\nPer oltre vent'anni (1920-1940) pratic\u00f2 la sua professione in Harley Street, strada del quartiere di Westminster a Londra, dove abitarono fin dal XIX secolo numerosi specialisti di medicina e chirurgia, e dove divent\u00f2 molto amico di Sir Edward Marshall-Hall, il pi\u00f9 grande penalista inglese degli anni venti.\nIn questo periodo fu medico di Rodolfo Valentino e di molti altri personaggi dello spettacolo, della musica, nonch\u00e9 dell'arte, pittori, scultori e architetti, come Peter de Laszolo, Romano Romanelli e Sir Herbert Baker.\nAlla fine degli anni venti ebbe in cura altri giovani destinati a occupare un posto di rilievo nel campo della politica. Inoltre lo consultarono diversi ammiragli e generali molto famosi, il pi\u00f9 noto dei quali fu Lord Beatty. Di quest'ultimo visit\u00f2 la moglie, Lady Beatty, promulgatrice in Inghilterra del \"Coueismo\", movimento che prende nome dal suo iniziatore Emile Cou\u00e8, farmacista francese vissuto nella prima met\u00e0 del Novecento, il quale fu apostolo dell'auto-suggestione, essendo convinto che la forza di suggestione era un'arma terapeutica superiore di molto alle medicine.\nCastellani conobbe e cur\u00f2 anche molti diplomatici, quale per esempio Sir Ronald Graham, ambasciatore inglese a Roma, e tutti gli ambasciatori italiani in Inghilterra dagli anni venti fino alla seconda guerra mondiale.\nDurante l'esercizio della sua professione ebbe anche la possibilit\u00e0 di incontrare e conoscere membri della vecchia e della nuova aristocrazia europea.\nDivenne molto amico di Guglielmo Marconi e contribu\u00ec al movimento accademico che confer\u00ec al fisico una cattedra all'Universit\u00e0 di Roma.\nSotto le sue cure passarono personaggi di stirpe reale, come Re Giorgio di Grecia, l'Infante Alfonso d'Orl\u00e9ans, Re Umberto II d'Italia e diversi membri di casa Savoia, ma anche sovrani dell'India e dell'Estremo Oriente.\nMussolini come paziente.\nAldo Castellani, che fu un monarchico per tutta la vita, ebbe l'occasione di curare Benito Mussolini, il quale soffriva di ulcera duodenale. Il primo incontro si svolse nell'ottobre 1925, poi dal 1926 ci furono un paio di incontri annui fino al 1943.\nProprio grazie ai rapporti che si instaurarono tra il medico e lo statista italiano, all'epoca della visita romana di Hitler a Palazzo Venezia, Aldo Castellani ebbe l'opportunit\u00e0 di conoscere il cancelliere tedesco.\nFu anche medico del fratello di Mussolini, Arnaldo, morto in seguito a un disturbo cardiaco, e della moglie, Donna Rachele, che nel 1924 manifest\u00f2 sintomi di disturbi polmonari. Con Donna Rachele aveva l'abitudine di discutere molto, in particolare un giorno il discorso cadde sulla convenienza che gli studenti di medicina ricevessero un miglior addestramento pratico prima di iniziare ad esercitare. Pochi mesi dopo al senato fu approvata la legge che istitu\u00ec l'Esame di Stato per la pratica medica.\nAldo Castellani ebbe in cura anche molti ministri ed altri personaggi dell'entourage di Mussolini.\nNel 1932 l'Accademia d'Italia gli confer\u00ec il \"premio Mussolini\" per le scienze.\nInsegnamento a Londra, New Orleans, Roma e fondazione dell'Istituto Ross.\nAlla fine del 1920 Aldo Castellani fu smobilitato dal servizio di medico ufficiale e gli furono assegnate onorificenze da ogni Paese in cui aveva operato durante la prima guerra mondiale: Italia, Inghilterra, Serbia e Polonia.\nNel 1924 prese parte a un congresso organizzato dall'American United Fruit Company a Kingston sui problemi della sanit\u00e0 nei Tropici. Alla conclusione di questo ebbe l'occasione di visitare diverse zone dell'America centrale, in particolare l'Honduras, Panama e New Orleans dove si trovava durante la Grande depressione del 1929.\nIn questo periodo trascorreva alcuni mesi a New Orleans e il resto dell'anno a Londra, citt\u00e0 in cui nel 1923, con l'aiuto di Sir William John Ritchie Simpson, fond\u00f2 un istituto di ricerca in onore di Sir Ronald Ross. L'istituto fu inaugurato il 15 luglio 1926 dal Principe di Galles; Sir Ronald fu nominato Direttore Capo, Sir Simpson divenne direttore del reparto d'Igiene, mentre Castellani direttore per la Medicina Tropicale e Dermatologia. Per questo e tutto ci\u00f2 che rappresentava Aldo Castellani, il Re Vittorio Emanuele III lo nomin\u00f2 Senatore del Regno d'Italia il 2 marzo 1929.\nDal 1930, dopo aver accettato anche la cattedra all'Universit\u00e0 di Roma, trascorreva sei mesi a Londra, tre mesi a New Orleans e tre mesi a Roma, organizzando sempre in maniera perfetta il proprio lavoro, circondato in ogni situazione da colleghi di primissimo ordine, e soprattutto non abbandonando mai la ricerca.\nGuerra in Etiopia.\nNel 1935 Aldo Castellani si trovava a Roma per il corso annuale all'Universit\u00e0 e aveva in cura il ministro delle colonie, Alessandro Lessona. Questo gli comunic\u00f2 che Mussolini voleva conferirgli il grado di generale medico nella guerra d'Etiopia, al confine con l'Eritrea, incarico che accett\u00f2, interessandosi dell'organizzazione medica per la spedizione basata su una profilassi con chinino. A tale spedizione partecip\u00f2 anche la Principessa di Piemonte e futura regina d'Italia, Maria Jos\u00e8 di Savoia, in qualit\u00e0 di infermiera, avendo appreso nozioni di malattie tropicali proprio da Aldo Castellani. Egli, durante l'esperienza africana, entr\u00f2 anche in contatto con un sessantottenne generale Pietro Badoglio, il quale fu poi rimpiazzato da Rodolfo Graziani.\nPer i servigi resi nella guerra etiopica il Re Vittorio Emanuele III confer\u00ec il titolo ereditario di conte di Chisimaio ad Aldo Castellani, che vide inciso sul suo stemma \"Salus militum victoriae pignus\"(La salute dei soldati \u00e8 pegno di vittoria).\nGrazie anche all'aiuto del medico italiano, la guerra etiopica suscit\u00f2 grande interesse per l'esiguo numero di morti per malattia, sebbene fosse stata combattuta in regioni tropicali.\nSeconda guerra mondiale.\nIl 10 giugno 1940 Italia e Inghilterra, su fronti opposti, fecero il loro ingresso nella seconda guerra mondiale. In questo periodo Aldo Castellani risiedeva a Londra e, poich\u00e9 non pens\u00f2 mai di cambiare la sua cittadinanza pur avendo vissuto tanto tempo nel Regno Unito, fu costretto a rifugiarsi in Ambasciata dove divenne consulente medico ufficiale. Dopo pochi giorni Aldo Castellani prese un treno per Glasgow per poi imbarcarsi su una nave diretta a Lisbona. Da qui, il medico italiano part\u00ec a bordo di un'altra nave per arrivare il 6 luglio a Messina e giungere in giornata a Roma, dove entr\u00f2 in contatto col generale Badoglio e il ministro della marina, ammiraglio Domenico Cavagnari, dal quale fu inviato in Libia. Prima di giungere nella regione africana dovette recarsi a Parigi, precisamente all'Istituto Pasteur, per fare rifornimento di sieri e vaccini che a quell'epoca scarseggiavano in Italia. Grazie al servizio reso in campo e negli ospedali della Libia, Aldo Castellani ricevette la Medaglia d'Argento al Valore sul Campo.\nQuando nel febbraio del 1941 i tedeschi arrivarono a Tripoli, al medico italiano fu ordinato di occuparsi dell'organizzazione medica per l'esercito tedesco.\nDurante il 1942 mentre l'esercito italiano vantava delle condizioni di salute che continuavano ad essere soddisfacenti, tra le truppe tedesche infuri\u00f2 un'epidemia di itterizia. Il 27 ottobre 1942 fu nominato generale in capo per tutti i teatri di guerra. Pochi mesi dopo, il 19 gennaio salp\u00f2 da Tripoli per raggiungere Roma.\nDurante la sua esperienza africana il medico Castellani ebbe l'occasione di confrontarsi con il servizio medico del corpo tedesco e, sebbene i suoi componenti e i suoi ospedali da campo fossero discreti, li riteneva inferiori allo standard italiano, principalmente per quanto riguarda l'igiene. Inoltre i medici italiani erano forti delle esperienze avute in Somalia, Eritrea e Etiopia, dove furono a contatto con malattie tropicali quali la dissenteria, essenzialmente batterica, molto diffusa in Libia, e la malaria che si manifest\u00f2 in un piccolo focolaio a sud di Tribali.\nNel 1940 curiosa fu una diffusione di molti casi di reumatismi, analizzati poi da Castellani che, con l'osservazione di altri sintomi, diagnostic\u00f2 come scorbuto.\nPochi furono i casi di malattie infettive: il tifo tra i soldati, cos\u00ec come la peste tra le popolazioni furono presto debellati con pronti vaccini, mentre molto comune erano le ulcere delle gambe, di cui soffrivano sia le truppe italiane che quelle tedesche, e le miasi o infezioni da larva di ferita di guerra che venivano curate con una spruzzata di etere, il quale le immobilizzava uccidendole.\nIn Africa oggetto particolare di studio da parte di Aldo Castellani furono le reazioni mentali e fisiche dei soldati e dei civili esposti a bombardamenti ed azioni nemiche di vario genere. I comportamenti che riscontr\u00f2 e le reazioni che si manifestarono, tutti di tipo nervoso, andavano dall'eruzione cutanea orticaria, all'eccitazione erotica, fino a casi dove lo sventurato perdeva la voce per poi riacquistarla anche dopo mesi. Inoltre osserv\u00f2 i movimenti istintivi di individui esposti improvvisamente a bombardamenti, descrivendo il pi\u00f9 comune noto come \"il gesto di copertura della testa\".\nNel 1943 a Roma, aiutato dall'esperto radiologo Francesco Paroni, studi\u00f2 il comportamento del cuore e di altri organi in condizioni limite, quali il bombardamento.\nDopo le vicissitudini che portarono Mussolini da prigioniero in Abruzzo a capo della Repubblica di Sal\u00f2, quando agli ufficiali dell'Esercito e della Marina fu concesso di scegliere tra il dichiararsi a favore della Repubblica fascista dell'Italia settentrionale e il dare le dimissioni, Aldo Castellani scelse la seconda possibilit\u00e0.\nNegli ultimi giorni della dominazione tedesca la sua clinica era piena di pseudopazienti con nomi e diagnosi fittizie in cerca di riparo fino all'arrivo degli alleati.\nGiunti gli americani a Roma, il brigadier generale Edgar Erskine Hume fu nominato governatore e scelse Castellani come consulente senior per la Medicina e l'Igiene Pubblica presso il Comando Militare alleato. Hume lasci\u00f2 presto Roma e il suo posto fu preso da tale colonnello Charles Poletti che firm\u00f2 un decreto per la rimozione dall'Universit\u00e0 di Roma di tutti i professori che avevano partecipato alla guerra di Etiopia o al conflitto mondiale (ritenute guerre fasciste). Ovviamente fu colpito dal decreto anche Aldo Castellani che aveva preso parte a entrambe le guerre. Successivamente grazie a un intervento di Hume riebbe il posto di professore all'Universit\u00e0 e di direttore della Clinica Tropicale della stessa.\nL'indagine svolta per investigare l'operato dei senatori durante il fascismo non lo tocc\u00f2, considerando che il suo unico intervento in senato fu per discutere riguardo alla vivisezione quale male necessario per il progresso della scienza.\nNel 1946 il Principe e la Principessa di Piemonte gli assegnarono l'incarico di organizzare un ambulatorio al palazzo reale.\nScortando una regina in esilio.\nDopo il plebiscito che port\u00f2 alla Repubblica, Aldo Castellani, incaricato direttamente dal Re Umberto II, fu protagonista del viaggio che condusse la regina e i suoi figli dall'Italia al Portogallo dove visse per un periodo con la famiglia reale, ormai deposta.\nQuesta situazione gli diede la possibilit\u00e0 di viaggiare molto in veste di accompagnatore ufficiale della regina Maria Jos\u00e8 di Savoia e di incontrare personaggi illustri. Visit\u00f2 Ginevra ospite di re Leopoldo III del Belgio, fratello della Regina, poi ritorn\u00f2 a Roma dove fu invitato dal papa Pio XII a castel Gandolfo.\nAffascinanti le sue gite in Spagna dove ammir\u00f2 le citt\u00e0 moresche di Granada, Cordova, Malaga e Siviglia. Prima del ritorno in Portogallo fece tappa in Marocco dove a Marrakesh fu ospite del Pasci\u00e0.\nNel 1947 il Governo Portoghese nomin\u00f2 Aldo Castellani titolare di una cattedra nell'Istituto delle Malattie Tropicali di Lisbona dove gli fu assegnato un piccolo laboratorio grazie al quale pot\u00e9 proseguire le sue ricerche nei campi della medicina tropicale, dermatologia tropicale, batteriologia e micologia. Ottenne il titolo di Marchese e di Conte di Chisimajo\nMor\u00ec a Lisbona il 3 ottobre 1971, dopo aver trascorso l'ultimo periodo della sua vita insieme alla famiglia di Re Umberto II.\nOpere.\nLa sua opera maggiore \u00e8 il \"Manuale di clinica tropicale\" (Torino, Rosenberg e Sellier, 1937), scritto in collaborazione con Igino Jacono.\nCastellani pubblic\u00f2 pi\u00f9 di 400 lavori su riviste scientifiche europee ed americane. Scrisse anche un libro di memorie: \"Fra microbi e Re\", Rusconi e Paolazzi editori, Milano, 1961."}
{"id": "336647", "revid": "3115", "url": "https://it.wikipedia.org/wiki?curid=336647", "title": "Ermete Zacconi", "text": "Introdusse sulle scene nazionali il verismo interpretativo, frutto del positivismo allora imperante nella vita e nell'arte europea. Conform\u00f2 sempre le sue interpretazioni a un estremo realismo (talvolta ispirato a criteri di recitazione \"clinica\"), svincolandole dai moduli accademici tradizionali, eppure infondendovi vigorose tonalit\u00e0 romantiche.\nBiografia.\nFiglio d'arte, esord\u00ec sulle scene sotto la guida paterna. Successivamente fu primo attore in altre formazioni e nel 1897 divenne capocomico. Affermatosi in breve come uno dei pi\u00f9 quotati attori italiani, molto apprezzato anche all'estero nel corso di fortunate tourn\u00e9e (Francia, Sud America, Egitto), fece compagnia anche con Eleonora Duse, nel 1899 e nel 1922. Furono sue primattrici la moglie Ines Cristina Zacconi e Paola Pezzaglia. Il suo repertorio andava da Shakespeare a Ibsen, da Tolstoj a Moln\u00e1r, da Giacosa a Dumas figlio, a Maeterlinck, a Bracco, a Rovetta.\nI successi pi\u00f9 clamorosi li ebbe con \"Re Lear\", \"Otello\"; \"Lorenzaccio\" di Musset; \"La morte civile\" di Paolo Giacometti. Negli \"Spettri\" di Ibsen, raggiunse il massimo del realismo con una sconvolgente rappresentazione dei sintomi della paralisi progressiva, la malattia del protagonista. \"Il cardinale Lambertini\" di Alfredo Testoni, fu forse la sua interpretazione pi\u00f9 celebre e conosciuta, nella quale rivel\u00f2 un suadente umorismo. A questi vanno aggiunti i \"Dialoghi\" di Platone e \"Il Fedone\", ultimi saggi della sua arte vigorosa. Impiegato nel cinema sin dal 1912, venne sfruttato in chiave popolare.\nMor\u00ec a causa di una caduta nel 1948 a Viareggio.\nVita privata.\nErmete Zacconi fu padre di Giuseppe Zacconi, una delle persone ingiustamente accusate per il \"caso Lavorini\". "}
{"id": "336664", "revid": "1318658", "url": "https://it.wikipedia.org/wiki?curid=336664", "title": "Daniele Cortis", "text": ""}
{"id": "336665", "revid": "2212940", "url": "https://it.wikipedia.org/wiki?curid=336665", "title": "Funzione spline", "text": "In analisi matematica, una spline \u00e8 una funzione, costituita da un insieme di polinomi raccordati tra loro, il cui scopo \u00e8 interpolare in un intervallo un insieme di punti (detti \"nodi\" della spline), in modo tale che la funzione sia continua almeno fino ad un dato ordine di derivate in ogni punto dell'intervallo.\nIl calcolo di funzioni spline \u00e8 un potente strumento di grafica computerizzata di tipo vettoriale, come il CAD (Computer Aided Design, cio\u00e8 \"disegno assistito al computer\"). Il termine inglese \"spline\" sta a significare una striscia di metallo o di legno, perch\u00e9 originariamente la spline costituiva un particolare strumento di disegno formato da lunghe fettucce elastiche fissate ai nodi dell'interpolazione da grossi pesi.\nL'individuazione di funzioni richiede il calcolo dei coefficienti del polinomio interpolatore. Esistono varie modalit\u00e0 di generazione delle spline, ma, contrariamente ai metodi numerici di Newton e Lagrange, i cui polinomi hanno un grado che dipende dal numeri dei poli considerati, esse utilizzano polinomi di grado formula_1 fissato per unire tutti gli formula_2 nodi, con formula_3. Quindi una spline non genera un solo polinomio interpolatore, ma un insieme di polinomi che si raccordano tra loro, in modo tale che la funzione spline finale sia continua in tutti i nodi. Per esempio, si consideri una funzione spline di grado formula_4: essa genera un insieme di cubiche continue e derivabili due volte all'interno dell'intervallo di interpolazione; inoltre agli estremi dell'intervallo si richiede che la derivata seconda sia nulla, ossia che la funzione esca con andamento rettilineo al di fuori degli estremi dell'intervallo; in questo caso si parla di \"spline naturale\".\nLa spline ha la caratteristica di interpolare i punti in modo da non avere bruschi cambiamenti nella pendenza, ossia di essere molto smussata e liscia; infatti si pu\u00f2 dimostrare che la funzione spline formula_5 minimizza nell'intervallo di interpolazione formula_6 la quantit\u00e0\nche geometricamente, pu\u00f2 essere interpretata come la misura della \"curvatura media\" della spline. Dal punto di vista fisico la condizione precedente traduce la condizione di minimizzazione dell'energia elastica posseduta dalle fettucce metalliche appartenenti all'originario strumento di disegno.\nDefinizione.\nSia formula_8 una suddivisione dell'intervallo chiuso formula_6.\nUna funzione \"spline\" di grado formula_1 con \"nodi\" nei punti formula_11 con formula_12 \u00e8 una funzione su formula_6 indicata con formula_14 tale che, nell'intervallo formula_6 si abbia:\nUna funzione spline \u00e8 \"interpolante\" se, oltre a soddisfare i due requisiti sopra indicati, passa per ognuno dei punti che la definiscono. In particolare, data la tabulazione (campionamento) di una funzione formula_22 nei punti formula_23 con formula_24 \u00e8 detta \"spline interpolante\" la spline formula_14 tale che: formula_26 per ogni formula_27\nIndicata con formula_28 la restrizione di una spline di grado formula_1 sul sottointervallo formula_30 per formula_31 si pu\u00f2 sempre pensare a formula_28 nella forma\ndove gli formula_34 coefficienti formula_35 (sono formula_36 su ciascuno degli formula_2 sottointervalli) sono da determinare imponendo le condizioni di continuit\u00e0 di formula_38 nei nodi interni:\nCi\u00f2 per\u00f2 d\u00e0 luogo a formula_41 equazioni, pertanto il sistema di equazioni cos\u00ec ottenuto, ha formula_42 gradi di libert\u00e0. Anche nel caso delle spline interpolatorie, imponendo il passaggio della spline per i punti formula_23 per formula_44 non si \u00e8 ancora in grado di determinare formula_21 coefficienti. Per questo motivo nella pratica si \u00e8 soliti aggiungere delle condizioni aggiuntive, in maniera che il sistema abbia soluzione unica.\nLe condizioni aggiuntive pi\u00f9 usate sono di due tipi:\nspline che soddisfano questo tipo di condizioni sono dette \"spline periodiche\";\na patto per\u00f2 che sia formula_50 con formula_51 Spline che soddisfano condizioni di questo tipo sono invece dette \"spline naturali\".\nTra tutte le funzioni appartenenti allo spazio di Sobolev \"H\"\"2\" che passano per formula_2 punti assegnati e che soddisfano una delle condizioni aggiuntive precedenti, la spline cubica interpolante \u00e8 quella che minimizza l'integrale:\nTale integrale, se la derivata prima \u00e8 piccola, pu\u00f2 essere interpretato come una buona approssimazione della curvatura media. Il fatto che sia minimo giustifica l'affermazione che la spline \u00e8 la funzione interpolante pi\u00f9 \"liscia\".\nCollegamenti esterni.\nComputer Code"}
{"id": "336683", "revid": "1013865", "url": "https://it.wikipedia.org/wiki?curid=336683", "title": "Contea di Uppsala", "text": "La contea di Uppsala o \"Uppsala l\u00e4n\" \u00e8 una delle contee o \"l\u00e4n\" della Svezia situata nella parte settentrionale del paese.\nConfina con le contee di Stoccolma, S\u00f6dermanland, V\u00e4stmanland, G\u00e4vleborg e con il mar Baltico."}
{"id": "336703", "revid": "74801", "url": "https://it.wikipedia.org/wiki?curid=336703", "title": "Contea di S\u00f6dermanland", "text": "La contea di S\u00f6dermanland o \"S\u00f6dermanlands l\u00e4n\" \u00e8 una delle contee o \"l\u00e4n\" della Svezia situata nella parte sud-orientale del paese.\nConfina con le contee di \u00d6sterg\u00f6tland, \u00d6rebro, V\u00e4stmanland, Uppsala, Stoccolma e il mar Baltico."}
{"id": "336737", "revid": "1013865", "url": "https://it.wikipedia.org/wiki?curid=336737", "title": "Contea di Stoccolma", "text": "La contea di Stoccolma o \"Stockholms l\u00e4n\" \u00e8 una delle contee o \"l\u00e4n\" della Svezia, situata sulla costa centrale del paese.\nConfina con le contee di Uppsala e S\u00f6dermanland e con il mar Baltico.\nAree naturali.\nIn questa contea si trovano il Parco nazionale \u00c4ngs\u00f6 e il Parco nazionale Tyresta."}
{"id": "336770", "revid": "4711", "url": "https://it.wikipedia.org/wiki?curid=336770", "title": "Douglas Mac Arthur", "text": ""}
{"id": "336771", "revid": "7336", "url": "https://it.wikipedia.org/wiki?curid=336771", "title": "Sangiovese Grosso", "text": ""}
{"id": "336772", "revid": "7336", "url": "https://it.wikipedia.org/wiki?curid=336772", "title": "Sangiovese Piccolo", "text": ""}
{"id": "336774", "revid": "7336", "url": "https://it.wikipedia.org/wiki?curid=336774", "title": "Prugnolo Gentile", "text": ""}
{"id": "336782", "revid": "1013865", "url": "https://it.wikipedia.org/wiki?curid=336782", "title": "Contea di Norrbotten", "text": "La contea di Norrbotten o \"Norrbottens l\u00e4n\" \u00e8 una delle contee o \"l\u00e4n\" della Svezia, situata nell'estremo nord del paese. \u00c8 la pi\u00f9 grande contea svedese ma \u00e8 anche la meno popolata, visto l'ambiente fisico sfavorevole all'insediamento umano.\nConfina con le contee di V\u00e4sterbotten e il Golfo di Botnia, confina inoltre con le contee norvegesi di Nordland e Troms og Finnmark e con la provincia della Lapponia in Finlandia.\nParchi naturali.\nIn questa contea si trovano alcuni parchi nazionali della Svezia:"}
{"id": "336789", "revid": "486946", "url": "https://it.wikipedia.org/wiki?curid=336789", "title": "Negromante", "text": ""}
{"id": "336790", "revid": "486946", "url": "https://it.wikipedia.org/wiki?curid=336790", "title": "Necromante", "text": ""}
{"id": "336794", "revid": "14691", "url": "https://it.wikipedia.org/wiki?curid=336794", "title": "Amazzone", "text": ""}
{"id": "336801", "revid": "767487", "url": "https://it.wikipedia.org/wiki?curid=336801", "title": "John Yapp", "text": "Ha indossato la maglia della Nazionale gallese per la prima volta il 5 febbraio 2005 contro l'Inghilterra (11-9 per i gallesi).\nNel 2005 ha vinto, con la sua nazionale, il torneo delle Sei Nazioni.\nAttualmente gioca nei Cardiff Blues."}
{"id": "336803", "revid": "123340061", "url": "https://it.wikipedia.org/wiki?curid=336803", "title": "Cultura dell'Irlanda", "text": "La cultura irlandese vanta un'evoluzione sviluppatasi lungo l'arco dei secoli sin dai tempi preistorici. L'attuale situazione contrappone la tranquilla e folkloristica vita dei contadini e degli allevatori dell'ovest e delle \"Midlands\" agli abitanti delle grandi e frenetiche citt\u00e0, cos\u00ec come i cattolici sparsi in tutta l'isola ai protestanti dell'Ulster, o le piccole popolazioni che parlano la lingua irlandese nelle zone Gaeltacht alla maggioranza degli anglofoni, tra la popolazione stabile e i cosiddetti \"Travellers\", e, in aumento, tra i nuovi immigranti e le popolazioni native.\nUn particolare segno distintivo dell'Irlanda \u00e8 anche la birra Guinness, riconosciuta in tutto il mondo.\nUso della terra e urbanistica.\nVita rurale.\nCome evidenziano vari ritrovamenti archeologici, per citarne due famosi i C\u00e9ide Fields nel Mayo e il Lough Gur nella contea di Limerick, l'attivit\u00e0 rurale \u00e8 presente in Irlanda da tempi lontanissimi. Testi come il \"T\u00e1in B\u00f3 C\u00faailinge\" mostrano una societ\u00e0 nella quale l'allevamento rappresenta la risorsa primaria di benessere. Questa situazione solo in parte cambi\u00f2 al tempo dei Normanni e della loro conquista dell'Irlanda avvenuta nel XII secolo. Giraldus Cambrensis ritrae la societ\u00e0 gaelica fondata sull'allevamento e la transumanza. Solo trecento anni dopo la situazione sarebbe cambiata considerevolmente, come dimostra il resoconto di Edmund Spenser, \"A View of the Present State of Ireland\".\nAnche oggi, sebbene un quarto della popolazione della Repubblica viva a Dublino, la popolazione dei capi di bestiame ammonta a circa 6,7 milioni, superiore addirittura all'intera popolazione umana dell'intera isola irlandese.\nSuddivisione del territorio.\nI Normanni stessi introdussero il sistema di suddivisione signorile delle terre, che influ\u00ec ovviamente in maniera determinante sugli assetti sociali. Ci\u00f2 porto all'imposizione della concezione di villaggio e comunit\u00e0 a discapito dell'organizzazione dei nativi irlandesi. In generale, una \"parish\" era un'unit\u00e0 civile e religiosa (il significato in inglese \u00e8 propriamente \"parrocchia\") con un maniero, un villaggio sviluppato intorno e una chiesa al centro di quest'ultimo. Ogni \"parish\" incorpor\u00f2 pi\u00f9 centri abitati nei suoi confini.\nNella piena estensione del feudalesimo inglese sull'isola, sorse anche la struttura delle contee, tutt'oggi esistenti (seppur mutate nel tempo) e in alcuni casi importanti amministrativamente e politicamente.\nI villaggi e le comunit\u00e0 sono punti focali attorno ai quali sono nate e poi cresciute le rivalit\u00e0 sportive e altre forme di identit\u00e0 locale, al punto che oggi ancora moltissima gente mostra un fortissimo senso di appartenenza alla sua terra di origine, appartenenza che ha la sua pi\u00f9 evidente espressioni nei campi da gioco degli sport gaelici.\nPropriet\u00e0 terriera e \"land hunger\".\nCon la conquista Elisabettiana inglese, le conquiste cromwelliane e le \"Plantation\" di coloni inglesi e scozzesi, il quadro delle terre e dei fondi in Irlanda fu completamente stravolto. Il vecchio ordine basato sulla transumanza e sull'allevamento allo stato brado collass\u00f2, rimpiazzato da una struttura composta di grandi tenute terriere, pochi proprietari di piccoli appezzamenti e una enorme massa di lavoratori proletari. Questa situazione si protrasse fino alla fine del XIX secolo, quando le agitazioni sociali promosse dalla \"Land League\" portarono al risultato di varie riforme. In questo periodo storico caratterizzato dal processo riformatorio, i vecchi lavoratori e guardiani divennero proprietari, con la conseguenza dello smembramento delle enormi tenute in piccolissimi fazzoletti di terra. Il process\u00f2 continu\u00f2 fino al XX secolo grazie al lavoro della Irish Land Commission. Questa situazione contrast\u00f2 con quella britannica, dove gran parte del territorio rimase suddiviso in tenute. Ci\u00f2 non port\u00f2 solo benefici, ma anche svantaggi: \u00e8 diffusamente accettata l'opinione che il nuovo assetto sociale contribu\u00ec a quel fenomeno chiamato \"land hunger\" (fame della terra) tra la nuova classe di agricoltori. In generale, questo significa che le famiglie cominciarono a fare di tutto per impossessarsi dei terreni, e lasciarli all'interno della propria sfera familiare, col risultato che una delle ambizioni principali della societ\u00e0 del tempo era ottenere terreni.\nCitt\u00e0 e centri abitati.\nLa prima organizzazione sociale irlandese era essenzialmente di tipo rurale. I centri abitati erano un fenomeno quasi sconosciuto, mentre le funzioni sociali destinate solitamente a questi ultimi erano assolte da monasteri, fiere e mercati. La svolta avviene nel IX secolo, quando l'azione vichinga in Irlanda cambia radicalmente, preferendo le popolazioni nordiche l'insediamento permanente alle loro tradizionali scorribande sulle coste: \u00e8 di questo periodo la fondazione dei centri abitati pi\u00f9 antichi: non a caso Waterford, di fondazione vichinga, vanta il primato di citt\u00e0 pi\u00f9 antica dell'isola. Durante il periodo vichingo questi centri rimasero, tuttavia, di dimensioni ridottissime ed essenziali allo scopo della vita giornaliera dei loro fondatori, fino alla venuta dei Normanni, che invece caratterizzarono la crescita e l'espansione territoriale.\nDato che il cristianesimo celtico era organizzato pi\u00f9 in monasteri isolati e abbazie che in organizzazioni diocesane, anche le cattedrali erano qualcosa di quasi sconosciuto in Irlanda. Con il passaggio alla struttura diocesana cattolica, sorsero le prime cattedrali, tra le quali quella di Christchurch a Dublino, fondata dai Vichinghi e ricostruita dai Normanni, che contribuirono alla ulteriore espansione degli abitati, portando in alcune casi a delle vere e proprie citt\u00e0.\nAlcuni centri urbani irlandesi, invece, si svilupparono attorno a delle fortificazioni erette dai britannici durante il loro dominio, e tutt'oggi preservano un assetto diverso dalle altre comunit\u00e0 dell'isola. Un altro fatto molto importante fu il limitato impatto che ebbe la Rivoluzione industriale in Irlanda. Belfast sub\u00ec parecchi influssi, specialmente nel settore navale con l'apertura di molti cantieri, e fu seguita da altre cittadine dell'Ulster che videro in poco tempo il sorgere di alcune zone industriali, ma complessivamente nella grande maggioranza, le citt\u00e0 irlandesi si svilupparono principalmente come centri commerciali e amministrativi. Verso la fine del XX secolo, pi\u00f9 del 50% della popolazione si era trasferito e viveva in queste aree urbane, basti pensare che Dublino e circondario ricoprono pi\u00f9 di un terzo dell'intera popolazione della loro nazione.\nFamiglia irlandese.\nLa Costituzione irlandese garantisce i diritti della famiglia e l'istituto del matrimonio che sono giusti. Comunque, la realt\u00e0 \u00e8 che eventi sociali e politici negli anni recenti ha portato a significativi cambiamenti nella vita familiare irlandese. Secondo i dati statistici pubblicati nel 2004, il 31% delle nascite nella Repubblica d'Irlanda avviene fuori dal vincolo del matrimonio, contro il misero 5% del 1980. L'et\u00e0 media delle madri al loro primo parto \u00e8 di circa 30 anni e i figli per famiglia hanno una media di 1,98.\nNella Repubblica, il divorzio \u00e8 divenuto legale il 27 febbraio 1997, mentre l'aborto \u00e8 divenuto legale appena in un referendum del 2018. Secondo il censimento del 2002 sulla popolazione, il numero delle persone divorziate si \u00e8 impennato a 35.100 contro le 9.800 del 1996. Il numero dei coniugi separati si \u00e8 alzato dagli 87.800 individui del 1996 a 133.800 nel 2002. Le coppie di fatto sono l'8,4% delle unit\u00e0 familiari nel 2002, contro il 3,9% del 1996.\nFestivit\u00e0.\nGran parte del calendario irlandese rispecchia ancora oggi le antiche tradizioni pagane, influenzate poi in maniera determinante da quelle cristiane. Come in altre nazioni, la data osservata per il Natale \u00e8 quella che coincide col solstizio invernale. Il Natale irlandese, comunque, \u00e8 contraddistinto da varie tradizioni popolari, alcune non connesse con la religione. Il 26 dicembre, c'\u00e8 l'usanza dei \"Wren boys\" (\"Ragazzi dello scricciolo\") che suonano porta a porta con del materiale assemblato casualmente (cambia a seconda delle localit\u00e0) a rappresentare uno scricciolo \"intrappolato nella ginestra\", come recita la canzonetta che intonano.\nAnche il \"Brigid's Day\" (1\u00ba febbraio, conosciuto come Imbolc o Candelora) non ha origine nella cristianit\u00e0, essendo un'usanza religiosa molto pi\u00f9 antica relativa alla primavera. Simbolo di questa festa \u00e8 la Croce di Santa Brigida, una croce fatta di giunchi che i devoti intrecciano in questo giorno e la conservano per tutto l'anno.\nAltri festivi pre-Cristiani, i nomi dei quali resistono come nome irlandese dei mesi, sono Beltaine (maggio), L\u00fanasa (agosto) e Samhain (novembre). L'ultimo \u00e8 ormai associato ad Halloween, seguita dal Ognissanti, sodalizio festivo in cui si mescolano elementi pagani e cristiani.\nAltre feste religiose sono ovviamente Pasqua, e varie celebrazioni per la Madonna. La festa nazionale della Repubblica d'Irlanda \u00e8 il 17 marzo, giorno di San Patrizio, contraddistinto (spesso anche negli Stati Uniti e in altre parti del mondo) da celebri parate e festival per le vie cittadine.\nIl 20 luglio, che commemora la vittoria nella Battaglia del Boyne di Guglielmo III d'Inghilterra e l'inizio della ascesa Protestante, \u00e8 celebrata da molti praticanti di questa religione nell'Ulster.\nIstituzioni culturali, organizzazioni ed eventi.\nIn Irlanda il numero di musei e gallerie d'arte \u00e8 considerevole e, specialmente durante i mesi estivi, una vasta gamma di eventi culturali hanno luogo in tutto il territorio, comprendendo manifestazioni artistiche, musicali, folkloristiche ed altre di tipo tradizionale rurale. Tra i pi\u00f9 conosciuti il \"Dublin Saint Patrick's Day Festival \" che attira ogni anno circa 500.000 persone e il \"National Ploughing Championships\" con un'affluenza media annuale di 400.000. Innumerevoli le manifestazioni musicali sparse nell'isola.\nReligione.\nLa religione ha sempre assunto un ruolo di primissima importanza nella societ\u00e0 irlandese, essendo stata da sempre l'isola fortemente cattolica; questo fatto ha portato a notevoli scontri politici e sociali, specialmente nel XX secolo fra i Cattolici dell'isola e i colonizzatori Protestanti.\nSecondo il censimento del 2006, l'86,8% della popolazione della Repubblica d'Irlanda \u00e8 cattolica, in leggero calo negli ultimi anni. La seconda grande religione, la Church of Ireland (anglicana) \u00e8, invece, in lieve ripresa ed \u00e8 attualmente professata dal 3% della popolazione. Il 0,53% erano presbiteriani, il 0,26% metodisti, meno del 0,05% ebrei, approssimativamente il 2,3% una massa di altre religioni (principalmente Islam) e il 3,53% non hanno dichiarato la loro fede. Circa il 2% non \u00e8 riuscito a rispondere.\nI dati dell'Irlanda del Nord sono del 2001 e mostrano un 40,3% della popolazione cattolico, un 15,3% anglicano, un 20,7% presbiteriano e un 3,5% metodista, un 6.1% di altri gruppi cristiani, 0.3% altra religione o credenza e il 13,9% ateo. Nella Chiesa cattolica irlandese, la frequenza settimanale nelle chiese \u00e8 crollata dall'87% nel 1981 al 60 % del 1998.\nDegni di nota l'organizzazione protestante dell'Orange Order, il santuario cattolico di Knock e le tantissime rovine di monasteri e abbazie sparsi in Irlanda.\nSimboli.\nIl simbolo ufficiale della Repubblica d'Irlanda \u00e8 l'Arpa di Brian Boru, usata nelle monete e negli atti ufficiali, oltre che come emblema presidenziale. L'arpa era gi\u00e0 usata per rappresentare l'isola irlandese dai tempi della dominazione britannica, solo che era antropomorfa.\nAltro simbolo, in questo caso non ufficiale, e diffuso anche in comunit\u00e0 irlandesi sparse nel mondo, \u00e8 lo \"shamrock\", ovvero una foglia di trifoglio giovane. \u00c8 adottato da moltissime compagnie e istituzioni sia dell'Irlanda intera, sia di Montserrat e alcune localit\u00e0 statunitensi, specialmente Boston.\nSimbolo religioso, anch'esso diffusamente accettato in tutta l'isola, \u00e8 la croce celtica, originaria del primo Cristianesimo irlandese e dello sviluppo del monachesimo, durante il quale tradizioni celtiche non raramente si amalgamarono alla dottrina cristiana. Il simbolo, infatti, \u00e8 l'unione del disco solare delle popolazioni pre-cristiane, inserito in quello tipico della religione cristiana, la croce: cos\u00ec disposta, rappresenta i cinque elementi dello spiritualismo celtico (la croce Acqua, Aria, Terra e Fuoco, il cerchio lo Spirito), ma anche la visione cristiana del mondo terreno (asse orizzontale) che si interseca con quello trascendentale ultraterreno (asse verticale) nell'infinit\u00e0 dell'universo (il cerchio). Al di fuori dell'Irlanda, nella quale \u00e8 ovviamente apprezzatissima, \u00e8 spesso associata erroneamente alla celtica nazista e vista con sfavore.\nIl colore nazionale irlandese \u00e8, in entrambe le nazioni, il verde, utilizzato da ogni selezione sportiva e culturale, che rispecchia gran parte dei paesaggi dell'isola.\nMinoranze.\nLe minoranze pi\u00f9 importanti in Irlanda sono i nomadi irlandesi (\"Pavee\" o \"Travellers\") e gli Ulster-Scots, cui si rimanda.\nOltre a loro e a parte l'1% di popolazione di origine inglese, desumibile dalla vicinanza della Gran Bretagna, soprattutto negli ultimi decenni, a causa della \"Celtic Tiger\", l'Irlanda ha visto numerosi immigranti stabilirsi sul territorio, in particolar modo nelle citt\u00e0. Tra questi spiccano senz'altro le comunit\u00e0 cinesi, presenti un po' ovunque e soprattutto in Donegal, oltre che a popolazioni asiatiche e dell'est Europa.\nArti figurative, musica e letteratura.\nPer essere una piccola terra, l'Irlanda ha dato un contributo letterario sensibile. I lavori pi\u00f9 conosciuti fuori dall'isola sono in lingua inglese, ci\u00f2 nonostante il gaelico irlandese \u00e8 quello pi\u00f9 usato, sia anticamente che recentemente, di tutte le lingue celtiche, in aggiunta ad una forte tradizione orale sia poetica che mitologica.\n, con antichissimi esempi addirittura del VI secolo come gli Hisperica famina. In tempi pi\u00f9 recenti, l'Irlanda si \u00e8 fregiata di quattro Premi Nobel per la letteratura: George Bernard Shaw, William Butler Yeats, Samuel Beckett e S\u00e9amus Heaney, senza dimenticare l'importante contributo di James Joyce alla letteratura inglese del Novecento e quello di Oscar Wilde alla letteratura e al teatro inglese dell'Ottocento.\nFra i primi esempi della storia irlandese delle arti figurative, generalmente si considerano le spirali sui blocchi in pietra di Newgrange, seguite da oggetti di metallo ben lavorati dell'Et\u00e0 del Bronzo e in seguito i manoscritti religiosi dell'era medievale, tra i quali \u00e8 noto il \"Book of Kells\". Nel XIX e XX secolo si forma una tradizione indigena di pittori emergenti, come John Butler Yeats, William Orpen, Jack Yeats e Louis le Brocquy.\nVi \u00e8 anche una nutrita tradizione di musica popolare e danza. Intorno alla met\u00e0 del XX secolo, mentre la societ\u00e0 irlandese si avviava a una modernizzazione.\nCol passare del tempo, gruppi e musicisti come Horslips, Van Morrison, i The Pogues e anche Thin Lizzy amalgamarono nei loro prodotti elementi della musica tradizionale e sonorit\u00e0 del rock.\nIl famoso chitarrista Rory Gallagher nato nel Donegal, riconosciuto come bluesman.\nDurante gli anni 1970 e 1980, gli elementi divennero sempre meno distinti e il genere musicale sempre meno eterogeneo. \nGastronomia Irlandese.\nLa cultura gastronomica irlandese si compone anche di una quantit\u00e0 di birre che vengono prodotte e consumate sull'isola. Dalle varie stout di colore bruno, tra le quali la Guinness prodotta a Dublino, alle rosse come la Kilkenny Ale o la pi\u00f9 antica Smithwick's, entrambe prodotte nell'omonima citt\u00e0, ma anche alcune \"lager\" bionde come la Harp, l'Irlanda \u00e8 uno dei principali produttori e consumatori di birra nel mondo dal Medioevo ad oggi, al punto che un documento del XVII secolo riporta che nella sola Dublino ci fosse una birreria (circa 1.200) per ogni 4 famiglie.\nSempre in ambito di bevande alcoliche, in Irlanda ci sono note distillerie che producono whisky forti, come il Jameson, un \"whiskey\" (con la e aggiunta) distillato ben tre volte, oppure la Crema di Whiskey, prodotta dalla Baileys ed esportata in molti paesi.\nRiguardo al cibo, la cucina irlandese si esprime in tre generi: tradizionale, piatti semplici comuni e piatti moderni (serviti negli hotel o in luoghi turistici).\n. Il \"Colcannon\" ad esempio \u00e8 un piatto fatto da patate, aglio selvatico giovane e cavolo o cavolfiore (molto simile al britannico \"bubble and squeak\"). Nel \"Champ\", invece, le patate sono tagliate e mischiate con l'uovo, insieme a scaglie di cipolla.\nAltri piatti tipici e semplici sono l'Irish stew, bacon e cavolo (bolliti insieme in acqua), o il dolce chiamato Boxty. Particolarmente a Dublino, \u00e8 diffuso il coddle, consistente in salsicce di maiale bollite.\nL'Irish breakfast (colazione irlandese) si basa essenzialmente sulla carne di maiale, e, particolarmente nell'Ulster, patate fritte.\nMalgrado l'Irlanda sia un'isola e che molti villaggi, specialmente delle coste occidentali, siano abitati quasi totalmente da pescatori, e fra i piatti diffusi ci sono quelli a base di \"Dublin Bay Prawns\", le ostriche di Galway (ogni anno in citt\u00e0 \u00e8 ospitato un festival sulle ostriche). \nLingua.\nI due linguaggi predominanti in Irlanda hanno a lungo influenzato l'un l'altro, con il locale Inglese che ha visto adottare aspetti dialettali importati da molte espressioni e caratteristiche grammaticali del Gaelico irlandese, il quale, viceversa ha attinto molto dal vocabolario della lingua straniera. Le lingue sono entrambe ufficiali nella Repubblica d'Irlanda, anche se la prima lingua \u00e8 il gaelico, parlato per\u00f2 a livello vernacolare soltanto nelle zone \"gaeltacht\"; nell'Irlanda del Nord, come nel resto del Regno Unito, non c'\u00e8 una lingua ufficiale.\nNello stato indipendente irlandese il gaelico (dal 2007 anche lingua ufficiale dell'Unione europea) \u00e8 il linguaggio ufficiale ed esclusivo per atti amministrativi di un certo tipo, cos\u00ec come per delle conferenze. La segnaletica stradale, inoltre, riporta i nomi dei luoghi sia in inglese che in gaelico, mentre nelle zone \"gaeltacht\" soltanto in gaelico. A partire dal 2005, inoltre, i luoghi di tali zone hanno come nome ufficiale solo il corrispettivo gaelico, pertanto anche nelle zone normali della nazione, le indicazioni per tali posti sono esclusivamente in gaelico. Questa iniziativa del governo ha creato non poche contestazioni, specialmente per posti turistici rinomati con il nome inglese, fra i quali spicca senz'altro Dingle.\nMolti altri linguaggi sono parlati nell'isola, come l'Ulster Scots, una variante della lingua scozzese parlata nell'Ulster, e lo Shelta, un misto di irlandese, Lingua roman\u00ed e inglese, parlato comunemente tra i \"Travellers\". Altre lingue sono arrivate in Irlanda grazie agli immigranti\u00a0\u2013 per esempio il Cinese \u00e8 la seconda lingua pi\u00f9 parlata nell'isola, con l'Urdu linguaggio di minoranze presente in maniera significativa nell'Ulster. A Limerick circa una persona su venti parla Russo.\nComunicazione.\nStampa.\nCi sono numerosi quotidiani in Irlanda, come l'Irish Independent, The Irish Examiner, The Irish Times, The Star, The Evening Herald, il Daily Ireland e The Irish Sun. Quello pi\u00f9 diffuso \u00e8 l'Irish Independent. \nIl \"Sunday market\" (mercato della domenica) \u00e8 quasi completamente saturato dalla stampa britannica, con a capo in termini di vendite, The Sunday Independent. Altri giornali popolari sono The Sunday Times, The Sunday Tribune, The Sunday Business Post, Ireland on Sunday e The Sunday World.\nI settimanali sono molti e abbastanza apprezzati, con contee e cittadine principali anche con due testate. Curiosamente Dublino \u00e8 uno dei pochi posti senza un giornale locale, avendo The Dublin Evening Mail chiuso negli anni sessanta. Nel 2004 The Dublin Daily fu lanciato sul mercato, ma senza grandi risultati.\nUna delle controversie maggiori in ambito di quotidiani in Irlanda riguarda la Independent News &amp; Media e la sua pesantissima rilevanza sul mercato, controllando l'Evening Herald, l'Irish Independent, il Sunday Independent, il Sunday World e The Star cos\u00ec come la Chorus. Per molti repubblicani questi giornali seguono tutti un indirizzo filo-britannico.\nNel settore delle riviste, il mercato irlandese \u00e8 uno dei pi\u00f9 competitivi, con centinaia di testate internazionali disponibili, partendo dal \"Time\" e \"The Economist\" fino ad \"Hello!\" e \"Reader's Digest\". Questo tuttavia significa che le riviste nazionali hanno un mercato piuttosto scadente, dal quale si distinguono solo \"RTE Guide\", \"Ireland's Eye\" e \"In Dublin\".\nRadio.\nLa prima trasmissione radio in Irlanda di cui si ha notizia fu una chiamata alle armi lanciata dal General Post Office di O'Connell Street durante la rivolta di Pasqua. La prima stazione radio ufficiale sull'isola fu 2BE Belfast, che inizi\u00f2 le trasmissioni nel 1924. Questa fu seguita nel 1926 da 2RN Dublin e da 6CK Cork nel 1927. 2BE Belfast divenne in seguito BBC Radio Ulster e 2RN Dublin divenne la RTE. La prima stazione radio commerciale della repubblica fu Century Radio, che cominci\u00f2 a trasmettere nel 1989.\nDurante gli anni 1990 e in particolare agli inizi degli anni 2000, dozzine di radio locali ottennero la licenza. Ci\u00f2 \u00e8 risultato nella frammentazione del mercato della radio. Questa tendenza si nota soprattutto a Dublino, dove oggi operano 6 stazioni radio private.\nTelevisione.\nBBC Northern Ireland inizi\u00f2 a trasmettere programmi televisivi nel 1959, mentre RTE Television apr\u00ec nel 1961. Teilif\u00eds na Gaeilge (TnaG), oggi chiamata TG4, inizi\u00f2 il suo servizio in lingua irlandese nel 1996, mentre la televisione commerciale arriv\u00f2 quando TV3 inizi\u00f2 le trasmissioni nel 1998.\nNonostante la disponibilit\u00e0 in Irlanda di quattro canali terrestri gratuiti, i canali televisivi stranieri hanno catturato una grossa fetta dell'audience. ITV 1, Sky One, e diverse centinaia di canali satellitari sono ampiamente disponibili.\nCinema.\nL'industria cinematografica irlandese \u00e8 cresciuta rapidamente negli anni recenti, in larga misura grazie alla promozione del settore svolta dal \"Bord Scann\u00e1n na h\u00c9ireann\" (L'Irish Film Board) e all'introduzione di grossi sgravi fiscali. Alcuni dei film irlandesi di maggior successo comprendono Intermission (2001), Man About Dog (2004), Il vento che accarezza l'erba (2006), Michael Collins (1996), Le ceneri di Angela (1999) e The Commitments (1991).\nL'Irlanda si \u00e8 inoltre rivelata un luogo popolare per girare film, come avvenuto ad esempio per Un uomo tranquillo (1952), Braveheart (1995) e King Arthur (2004).\nSport.\nIn Irlanda due sport sono particolarmente seguiti e apprezzati, due sport tipicamente irlandesi che al di fuori dell'isola stentano anche a farsi conoscere: il calcio gaelico e l'hurling, i pi\u00f9 gettonati fra gli sport gaelici gestiti ed organizzati dalla Gaelic Athletic Association (GAA). Questi sport sono distribuiti durante l'anno in maniera da coinvolgere sia le formazioni di club, sia soprattutto, in estate, le formazioni delle contee, che culminano con la finale a settembre a Dublino nello stadio di Croke Park.\nIl rugby \u00e8 un altro sport molto amato sia nella parte indipendente che in quella britannica dell'isola. La nazionale di rugby irlandese \u00e8 una delle pi\u00f9 forti e prestigiose del panorama mondiale e ha la peculiare caratteristica di rappresentare tutta l'isola d'Irlanda.\nIl calcio \u00e8 molto seguito e praticato (lo sport pi\u00f9 praticato in Irlanda), anche se il livello professionistico riguarda per lo pi\u00f9 Dublino e le altre citt\u00e0, nelle zone dell'ovest \u00e8 quasi esclusivamente di livello dilettantistico. Tuttavia il campionato irlandese \u00e8 di livello molto basso e non di rado gli irlandesi preferiscono seguire quello inglese, oltretutto affollato di giocatori dell'isola: \u00e8 risaputo che i pi\u00f9 bravi giochino tutti al di l\u00e0 del Mar d'Irlanda. La nazionale di calcio irlandese \u00e8 molto amata ed apprezzata, anche se non ha mai ottenuto successi internazionali, e spesso, quando non possono tifare per la propria, sostenuta anche dagli unionisti nordirlandesi. La nazionale di calcio nordirlandese del resto \u00e8 una delle meno forti d'Europa. Quest'ultima gioca le proprie partite a Belfast, mentre la nazionale irlandese di calcio e di rugby gioca a Lansdowne Road, a Dublino.\nSport diffusissimi sono anche l'hockey su prato, l'equitazione, la corsa canina e il golf."}
{"id": "336808", "revid": "7336", "url": "https://it.wikipedia.org/wiki?curid=336808", "title": "Medicina cinese", "text": ""}
{"id": "336812", "revid": "4711", "url": "https://it.wikipedia.org/wiki?curid=336812", "title": "Gotenhafen", "text": ""}
{"id": "336838", "revid": "110157", "url": "https://it.wikipedia.org/wiki?curid=336838", "title": "Contea di Kronoberg", "text": "La contea di Kronoberg o \"Kronobergs l\u00e4n\" \u00e8 una delle contee o \"l\u00e4n\" della Svezia situata nella parte meridionale del paese.\nConfina con le contee di Sk\u00e5ne, Halland, J\u00f6nk\u00f6ping, Kalmar e Blekinge."}
{"id": "336839", "revid": "1347902", "url": "https://it.wikipedia.org/wiki?curid=336839", "title": "Programma Saljut", "text": "Il Programma Saljut o programma Salyut (, ; \"salve, saluto\") \u00e8 stato un programma spaziale dell'Unione Sovietica teso allo sviluppo di stazioni spaziali per consentire lunghe permanenze nello spazio.\nDescrizione.\nDopo che gli Stati Uniti d'America erano riusciti ad allunare prima dell'Unione Sovietica, i programmi spaziali delle due superpotenze si svilupparono in direzioni diverse. Mentre gli americani spingevano con insistenza verso un programma per trasporti spaziali a basso costo (almeno nelle intenzioni) mediante l'orbiter Space Shuttle riutilizzabile, l'Unione Sovietica inizi\u00f2 con la progettazione di stazioni spaziali per la continua presenza umana nello spazio.\nDurante la fase di progettazione vennero sviluppate due serie di stazioni spaziali differenti, una di carattere civile (Saljut o DOS) ed una di carattere meramente militare (Almaz), quale contrappeso alla stazione spaziale del programma MOL (Manned Orbiting Laboratory) dell'US Air Force. Le stazioni spaziali lanciate nello spazio con successo di entrambi i tipi di costruzione vennero unitariamente denominate stazioni Saljut.\nLe stazioni spaziali della serie Saljut contribuirono in maniera decisiva allo sviluppo della tecnologia necessaria per una permanenza prolungata nello spazio. Le due ultime stazioni spaziali Saljut (la 6 e la 7) erano composte da tre sezioni a forma cilindrica. La sezione di prua aveva un diametro di circa 2 metri ed era dotata di un congegno d'aggancio fisso. La sezione media (con un diametro di circa 3 metri) e la sezione di poppa (con un diametro di 4,15 metri per una lunghezza di 4 metri) era a disposizione dei cosmonauti per il loro soggiorno nello spazio, nonch\u00e9 ed in particolar modo per l'esecuzione degli esperimenti scientifici, essendo dotata dell'apposita strumentazione tecnica. Agganciato alla sezione di poppa vi fu il congegno propulsore per l'esecuzione delle manovre orbitali e di cambio di traiettoria d'orbita, nonch\u00e9 un ulteriore sistema d'aggancio per navicelle spaziali. Inoltre, attaccate alla sezione media, vi furono tre pannelli solari di media grandezza. Le stazioni spaziali erano pertanto lunghe 15 metri e la loro massa corrispondeva a circa 20 tonnellate. Per il loro lancio vennero usati dei razzi vettori del tipo Proton.\nStazioni.\nSaljut 1 (DOS 1).\nLa Saljut 1, lanciata il 19 aprile 1971, fu la prima stazione spaziale in assoluto. La Sojuz 10 tent\u00f2 l'aggancio con la stazione, ma la procedura fall\u00ec e per questo l'equipaggio non pot\u00e9 salire a bordo. Gli unici cosmonauti che effettivamente visitarono la stazione e vi rimasero a bordo, furono quelli che formavano l'equipaggio della Sojuz 11, tragicamente scomparso durante il rientro in atmosfera a causa di una valvola di scarico rimasta aperta. Il blocco dei voli successivo a questo incidente imped\u00ec di inviare altri equipaggi sulla stazione.\nIn totale la Saljut 1 venne usata per 123 giorni, prima che la sua orbita decadesse fino al rientro in atmosfera, avvenuto l'11 ottobre 1971.\nLa Saljut 1 aveva una lunghezza totale di circa 13 m, con una massa pari a 18,9 t. La stessa era sostanzialmente composta da una stazione Almaz vuota, pi\u00f9 componenti della navicella Sojuz tra cui il modulo di servizio completo montato in poppa della stazione stessa, nonch\u00e9 da strumentazione ed equipaggiamento per l'esecuzione di esperimenti di carattere scientifico.\nSaljut 2 (DOS 2/ALMAZ 1).\nL'originale stazione spaziale Saljut 2 (DOS 2), programmata per utilizzi civili, precipit\u00f2 nell'oceano Pacifico poco dopo il lancio, avvenuto il 29 luglio 1972, per un malfunzionamento al secondo stadio del missile Proton.\nPer questo il 3 aprile 1973 venne lanciata un'altra stazione spaziale con la denominazione di Saljut 2. Tuttavia si trattava della stazione di carattere militare Almaz 1 alla quale era stata data la denominazione Saljut per mascherarne la reale natura.\nIl 15 aprile si registr\u00f2 un'improvvisa perdita di pressione a bordo della stazione spaziale, probabilmente causata dalle schegge dell'esplosione di uno stadio di un missile Proton abbandonato nei pressi. Successivamente gli strumenti e l'equipaggiamento di bordo smisero di funzionare e l'orbita della Saljut 2 decadde rapidamente fino al rientro in atmosfera avvenuto il 29 aprile 1973. Nessun equipaggio sal\u00ec mai a bordo di questa stazione.\nCosmos 557 (DOS 3).\nLa terza stazione spaziale di carattere civile venne lanciata l'11 maggio 1973, tre giorni prima del lancio dello stazione statunitense Skylab. A causa di un errore di guida, raggiunta la traiettoria d'orbita non fu possibile stabilizzarla e il 22 maggio, dopo soli 11 giorni dal lancio, la DOS 3 rientr\u00f2 nell'atmosfera disintegrandosi. Per questo motivo venne ufficialmente denominata semplicemente con una numerazione della serie Cosmos.\nSaljut 3 (ALMAZ 2).\nIl lancio della Saljut 3 avvenne il 24 giugno 1974. Per 16 giorni, la stazione spaziale fu abitata dai cosmonauti della missione Sojuz 14. Il volo della Sojuz 15 invece, che era pure programmato verso questa stazione spaziale, dovette essere interrotto anticipatamente a causa di diversi problemi. Uno dei test eseguiti dall'equipaggio della missione Sojuz 14 consisteva nel distruggere dei satelliti di prova per mezzo di un cannone Nudelmann NR-30 da 30\u00a0mm (altre fonti parlano di un Nudelmann da 23\u00a0mm); In un range da 500 m a 3000 m i cosmonauti riportarono esiti positivi. Il 24 gennaio 1975, dopo un lento decadimento dell'orbita, la Saljut 3 rientr\u00f2 in atmosfera.\nSaljut 4 (DOS 4).\nLa Saljut 4 venne lanciata il 26 dicembre 1974.\nFino al suo rientro in atmosfera, il 2 febbraio 1977, venne sfruttata dagli equipaggi della Sojuz 17 e Sojuz 18 per un totale di 93 giorni.\nFra l'altro vennero svolti i primi tentativi di ricerca di posizionamenti mediante strumenti laser.\nSaljut 5 (ALMAZ 3).\nSaljut 5 venne lanciata il 22 giugno 1976 e rimase in orbita fino all'8 agosto 1977. Gli equipaggi della Sojuz 21 e Sojuz 24 rimasero a bordo della stazione per un totale di 67 giorni. Un ulteriore missione destinata verso questa stazione, la Sojuz 23, invece non raggiunse la meta.\nIl programma Almaz venne interrotto nel 1978 e nel 1980 ufficialmente dichiarato concluso.\nSaljut 6 (DOS 5).\nLa Saljut 6 venne lanciata il 29 settembre 1977. Si tratt\u00f2 della prima stazione spaziale che poteva essere rifornita di carburante, questo grazie al secondo portello di aggancio per la navicella automatica di rifornimento Progress.\nGrazie a questa caratteristica pot\u00e9 essere usata molto pi\u00f9 a lungo rispetto alle precedenti stazioni spaziali. Infatti rimase nello spazio per quasi 5 anni, cio\u00e8 fino al 29 luglio 1982 quando rientr\u00f2 in atmosfera. In totale ben 16 equipaggi hanno visitato la Saljut 6. Con questa stazione inizi\u00f2 il programma Intercosmos, un programma di collaborazione eseguito dall'Agenzia Spaziale Sovietica per consentire a piloti di nazioni amiche di volare nello spazio su navicelle spaziali sovietiche. Tra questi ricordiamo il primo uomo nello spazio di nazionalit\u00e0 diversa da quella sovietica e statunitense (ed oggi considerato il primo astronauta UE), il cecoslovacco Vladim\u00edr Remek che con l\u2019equipaggio della Sojuz 28 trascorse nello spazio 7 gg 22 h 17 min (2 marzo - 10 marzo 1978); il cosmonauta della Germania Est Sigmund J\u00e4hn, primo tedesco nello spazio, lanciato il 26 agosto 1978 e Ph\u1ea1m Tu\u00e2n primo cosmonauta originario del Vietnam, lanciato il 23 luglio 1980 a bordo della Sojuz 37.\nLa stazione spaziale fu abitata per un totale di 685 giorni.\nSaljut 7 (DOS 6).\nLa Saljut 7 venne lanciata il 19 aprile 1982.\nNegli anni dal 1982 al 1986 prestarono servizio a bordo di questa stazione spaziale ben 10 equipaggi diversi. La permanenza a bordo pi\u00f9 lunga di un equipaggio fu di 237 giorni.\nDopo il lancio del primo modulo per la nuova stazione spaziale Mir, avvenuto il 19 febbraio 1986, non vennero pi\u00f9 effettuati lanci di cosmonauti verso la Saljut 7.\nQuesta fu l'ultima stazione spaziale del tipo Saljut e rientr\u00f2 in atmosfera il 5 febbraio 1991 dopo un lento decadimento dell'orbita."}
{"id": "336841", "revid": "729019", "url": "https://it.wikipedia.org/wiki?curid=336841", "title": "Shane Williams", "text": "Carriera di club.\nDopo avere cominciato inizialmente a giocare a calcio nel ruolo di portiere, Shane Williams \u00e8 passato in seguito al rugby cominciando a giocare come mediano di mischia nelle giovanili dell'Amman United. In seguito si unisce al Neath come mediano di mischia di seconda scelta, ma in questo periodo riesce a mettersi in luce giocando come ala lungo la fascia. Nel 2003 \u00e8 stato ingaggiato dagli Ospreys, squadra con la quale ha giocato fino al 2012 conquistando 4 Celtic League nel 2005, 2007, 2010 e 2012.\nNel 2012 ha ventilato l'ipotesi di ritirarsi dall'attivit\u00e0 agonistica e di entrare nello staff degli Ospreys, ma alla fine ha deciso di trasferirsi in Giappone per giocare con i Mitsubishi Dynaboars in seconda divisione.\nCarriera internazionale.\nWilliams ha indossato la maglia della nazionale gallese per la prima volta il 5 febbraio 2000 contro la Francia (36-3 per i francesi).\nHa vinto con la propria nazionale il torneo delle Sei Nazioni del 2005 e del 2008; in entrambe le occasioni la compagine gallese ha vinto tutte le gare del torneo aggiudicandosi anche il \"Grand Slam\".\nShane Williams, con 58 mete segnate (di cui l'ultima segnata nella sua partita di addio al rugby internazionale contro l'Australia), \u00e8 attualmente il giocatore gallese ad aver realizzato pi\u00f9 mete con la maglia della nazionale.\nNel 2008 \u00e8 stato nominato dall'IRB miglior giocatore dell'anno.\nIl 4 dicembre 2011 Shane Williams ha giocato l'ultima partita da internazionale con il Galles, segnando allo scadere del tempo una meta che per\u00f2 non ha impedito agli avversari dell'Australia di vincere l'incontro (risultato finale 18-24). Con il Galles, Williams ha anche disputato tre Coppe del Mondo nel 2003, 2007 e 2011 (ottenuto il quarto posto).\nHa collezionato anche 4 presenze con i British and Irish Lions, 2 durante il tour del 2005 e altre 2 contro il durante il tour del 2009."}
{"id": "336844", "revid": "228587", "url": "https://it.wikipedia.org/wiki?curid=336844", "title": "Desperado", "text": ""}
{"id": "336846", "revid": "712828", "url": "https://it.wikipedia.org/wiki?curid=336846", "title": "Endor", "text": ""}
{"id": "336847", "revid": "767487", "url": "https://it.wikipedia.org/wiki?curid=336847", "title": "Desperado (film 1954)", "text": "Desperado (\"The Desperado\") \u00e8 un film del 1954 diretto da Thomas Carr."}
{"id": "336849", "revid": "339392", "url": "https://it.wikipedia.org/wiki?curid=336849", "title": "Paraolimpiadi invernali 2010", "text": ""}
{"id": "336851", "revid": "339392", "url": "https://it.wikipedia.org/wiki?curid=336851", "title": "Paraolimpiadi estive 2004", "text": ""}
{"id": "336854", "revid": "339392", "url": "https://it.wikipedia.org/wiki?curid=336854", "title": "Paraolimpiadi estive 2008", "text": ""}
{"id": "336856", "revid": "339392", "url": "https://it.wikipedia.org/wiki?curid=336856", "title": "Paraolimpiadi estive 2012", "text": ""}
{"id": "336857", "revid": "125801147", "url": "https://it.wikipedia.org/wiki?curid=336857", "title": "He-Man", "text": "He-Man \u00e8 un personaggio immaginario protagonista del franchise di genere fantasy eroico \"Masters of the universe\", creato nel 1981 da Mattel per la linea di giocattoli nota in Italia come \"I dominatori dell'universo\". He-Man \u00e8 caratterizzato dalla sua forza sovrumana e, nella maggior parte delle trasposizioni, \u00e8 l'alter ego del Principe Adam, devoto a difendere il regno di Eternia e i segreti del Castello di Grayskull dalle forze del male di Skeletor. Il personaggio, introdotto con fumetti di poche pagine allegati ai giocattoli, ha acquisito grande popolarit\u00e0 con la serie d'animazione \"He-Man e i dominatori dell'universo\", realizzata da Filmation a partire dal 1983, e, successivamente, si \u00e8 cercato di rilanciarlo con diverse serie animate (un sequel nel 1990, un remake nel 2002 e due ulteriori e reboot nel 2021) e anche con un film dal vivo (\"I dominatori dell'universo\" del 1987 dove He-Man era interpretato da Dolph Lundgren), ma senza mai riuscire a eguagliarne il successo iniziale.\nIl personaggio \u00e8 stato creato dal designer Roger Sweet, che lo ha intenzionalmente concepito in modo tale da renderlo abbastanza astratto e generico da poter essere applicato in qualsiasi contesto e genere; Sweet ha inoltre scelto il nome \"He-Man\" perch\u00e9 fosse generico e deriva da una vecchia espressione che indica un uomo che si ritiene un \"vero maschio\", un gran \"macho\" virile. Sweet present\u00f2 tre diverse versioni della figura di He-Man a Mattel: un soldato, un astronauta e un barbaro; quest'ultima venne scelta e sviluppata portando alla nascita della versione nota del personaggio.\nHe-Man \u00e8 stato protagonista di numerose linee di giocattoli, sia autonome che dedicate alle serie animate, sviluppando un vasto arco narrativo; gli action figure d'epoca sono inoltre oggetto di collezionismo.\nSviluppo.\nOrigini.\nNel 1976, il CEO di Mattel Ray Wagner rifiut\u00f2 un accordo per produrre una linea di giocattoli action figure basati sui personaggi di \"Guerre stellari\", a causa della licenza di $750.000 ($3,645,724.96 di dollari del 2021) richiesta in anticipo. In seguito al successo commerciale della trilogia originale di \"Star Wars\" e del relativo merchandising, Mattel tent\u00f2 di lanciare diverse linee di giocattoli concorrenti, ma che ebbero un successo pi\u00f9 discreto rispetto ai giocattoli tratti dai film di George Lucas. Nella corsa per disegnare una nuova action figure popolare, Roger Sweet, designer a capo del dipartimento di progettazione preliminare di Mattel, cap\u00ec che la semplicit\u00e0 era la chiave del successo. Secondo il suo libro del 2005 \"Mastering the Universe: He-Man and the Rise and Fall of a Billion-Dollar Idea\", Sweet sapeva che se avesse dato al reparto marketing qualcosa che avrebbe potuto vendere, avrebbe vinto al 90% la battaglia. Sweet ha affermato che \"per venderlo [a Wagner]\", ha incollato un giocattolo di Big Jim, altra linea di giocattoli Mattel, in una posa d'azione di battaglia, aggiunto argilla al suo corpo e fatto realizzare tre calchi in gesso che sarebbero poi diventati i prototipi di He-Man. Sweet ha inoltre affermato che, essendo una figura potente, poteva essere applicato in qualsiasi contesto perch\u00e9 il personaggio aveva il nome generico di \"He-Man\".\nIn origine, He-Man venne presentato ai dirigenti Mattel non come disegni o modelli in cera, ma sotto forma di tre prototipi tridimensionali raffiguranti il personaggio come un soldato, un astronauta e un barbaro; l'ultima delle quali venne scelta come versione su cui basare la linea di giocattoli. Considerando che il personaggio di Conan il barbaro venne creato quasi 50 anni prima dello sviluppo del franchise di He-Man, \u00e8 possibile che alla Mattel abbiano preso in prestito molti aspetti dal suddetto. Roger Sweet ha dichiarato di essere stato \"veramente colpito\" dai dipinti dell'artista fantasy Frank Frazetta durante la creazione di He-Man. Espandendo ulteriormente il tema dei barbari, Mattel assunse scrittori e artisti di fumetti quali Donald F. Glut, Earl Norem e Alfredo Alcala (gli ultimi dei quali lavoravano ai fumetti di \"Savage Sword of Conan\" dalla met\u00e0 degli anni '70) per creare personaggi aggiuntivi e relative storie, poster, intarsi di confezioni, box art e mini-fumetti da distribuire con le action figure. Secondo Roger Sweet:\n\u00abDei tre prototipi originali di He-Man, l'He-Man a tema barbaro aveva i capelli neri con un aspetto profondamente abbronzato dell'Europa orientale o del Medio Oriente. Il suo elmo non aveva le corna. Pi\u00f9 tardi, sotto la direzione di Tom Kalinske, poi nell'alta dirigenza della Mattel, He-Man \u00e8 stato reso pi\u00f9 pulito ed \u00e8 diventato biondo... Inoltre, la pelle di He-Man \u00e8 stata schiarita, anche se decisamente ancora abbronzata.\u00bb\nSecondo il designer di giocattoli Mark Taylor, il design originale di He-Man \u00e8 stato ispirato dagli uomini di Cro-Magnon e dai vichinghi.\nControversia su Conan.\nDurante gli anni '80, una voce molto diffusa sosteneva che Conan il barbaro fosse stato una fonte di ispirazione per He-Man. Mattel aveva effettivamente un accordo di licenza per realizzare action figure associate all'omonimo film del 1982 interpretato da Arnold Schwarzenegger, ma si sarebbe poi tirata indietro e avrebbe modificato i suddetti giocattoli per evitare obiezioni da parte dei genitori preoccupati che un'azienda di giocattoli per bambini stesse promuovendo un film contenente nudit\u00e0 e violenza brutale esplicite.\n\u00c8 da notare che la figura di Skeletor, con il viso a forma di teschio, ricorda Thulsa Doom, un avversario di Kull di Valusia nei racconti di Howard, ma anche di Conan nei fumetti dedicati a quest'ultimo, oltre che nel film, dove per\u00f2, nome a parte, la sua caratterizzazione \u00e8 pi\u00f9 vicina a quella di Thoth-Amon, altro avversario di Conan. Thulsa Doom veniva disegnato da John Buscema come un muscoloso negromante con il viso scheletrico dalle orbite infuocate. Roger Sweet, uno dei creatori della linea di giocattoli, sment\u00ec tali voce, dichiarando di aver ideato e sviluppato il personaggio e il relativo franchise alla fine del 1980, prima dell'uscita del film della Universal Pictures, iniziando la produzione nel 1981 e la commercializzazione nel 1982. A quel tempo, Mattel non aveva una licenza con la Universal per realizzare giocattoli per il film, tuttavia, nel 1982, la Conan Properties International cit\u00f2 in giudizio Mattel per violazione del copyright a causa delle somiglianze tra He-Man e Conan. Il tribunale si pronunci\u00f2 tuttavia a favore della Mattel in quanto venne provato che il personaggio era in lavorazione da prima che l'accordo con CPI venisse firmato.\nHe-Man \u00e8 comunque rappresentato come radicalmente diverso da Conan: mentre quest'ultimo \u00e8 un selvaggio che, seppur seguendo un proprio codice d'onore, non ha problemi a uccidere gli avversari o a commettere furti e omicidi, He Man \u00e8 buono e generoso, usa la spada per tutto meno che per ferire e vive in un mondo tecnologico circondato da una natura fatata.\nInterpreti.\nNelle serie Filmation \"He-Man e i dominatori dell'universo\" e \"Il segreto della spada\", \"She-Ra, la principessa del potere\" sia He-Man che il Principe Adam sono entrambi doppiati da John Erwin; tuttavia quest'ultimo, pur dando la voce al personaggio nell'introduzione degli episodi, secondo quanto affermato dal produttore Lou Scheimer, chiese di aggiungere un riverbero durante l'editing del suono poich\u00e9 non riteneva che la sua voce suonasse \"abbastanza eroica\". Dopo essersi ritirato dal lavoro di doppiatore professionista, Erwin non ha pi\u00f9 fatto apparizioni pubblicitarie ufficiali a causa della sua natura timida.\nNel film live-action del 1987, He-Man \u00e8 stato interpretato da Dolph Lundgren, che tuttavia non si trasforma mai nel Principe Adam, ma pronuncia la frase tormentone del franchise \"Ho il potere\" alla fine del film. Garry Chalk ha dato voce a He-Man nella serie del 1990 \"Le nuove avventure di He-Man\" dove il Principe Adam \u00e8 invece doppiato da Doug Parker. Nella serie del 2002, entrambi i personaggi sono stati doppiati da Cam Clarke mentre Chalk, precedentemente doppiatore di He-Man, ha dato la voce a Man-At-Arms.\nChris Wood ha dato voce al personaggio in \"\" del 2021, Yuri Loventhal nella serie in CGI uscita il medesimo anno.\nDoppiaggio italiano.\nIn Italia, He-Man e il Principe Adam hanno storicamente sempre avuto lo stesso interprete, sebbene con due toni differenti a seconda del personaggio: Teo Bellia ha doppiato i due nella prima stagione della serie originale del 1983, venendo successivamente sostituito da Mario Cordova per la stagione successiva, i relativi film d'animazione e la serie spin-off \"She-Ra, la principessa del potere\"; nella serie del 1990 i due personaggi hanno la voce di Ivo De Palma, in quella del 2002 di Lorenzo Scattorin, di Maurizio Merluzzo in \"Revelations\" e di Alex Polidori nella serie in CGI (entrambe del 2021). Nel film live-action del 1987, He-Man \u00e8 doppiato da Roberto Chevalier.\nPoteri e abilit\u00e0.\nIl personaggio di He-Man possiede una super velocit\u00e0, una pelle indistruttibile ed in particolare \u00e8 caratterizzato dalla sua forza sovrumana, che viene detto non avere pari nell'intero Universo, essendo infatti definito \"l'Uomo pi\u00f9 Forte e Potente dell'Intero Universo\" (\"The Most Powerful Man in the Universe\"). La sua forza deriva dai magici poteri all'interno del Castello di Grayskull e, oltre a non avere nemici capaci di sopraffarlo in termini di forza bruta, nelle varie trasposizioni ha dato prova di varie prodezze fisiche superumane quali sollevare di peso il Castello di Grayskull e lanciarlo attraverso un portale interdimensionale, allargare lo squarcio di un terremoto a mani nude, sfregare le mani cos\u00ec velocemente da trasformare la sabbia in vetro, divellere montagne o iceberg per scagliarli verso un bersaglio desiderato e perfino provocare scosse telluriche con un solo pugno. Nella serie originale, He-Man \u00e8 stato in grado di spezzare il Photanium, ritenuto essere da Man-At-Arms la lega metallica pi\u00f9 dura dell'Universo o di spingere una luna di Eternia in un'orbita specifica per poi riportarla manualmente nella sua posizione originale.\nLe sue caratteristiche fisiche, gli permettono inoltre di correre e nuotare a velocit\u00e0 nettamente superiori di quanto possa ogni umano ma, nonostante l'enorme massa muscolare, viene rappresentato come estremamente acrobatico e agile, riuscendo a superare massicce esplosioni e muovere le braccia abbastanza velocemente da contrastare i venti di un tornado, o saltare a grandi altezze e atterrare in sicurezza in piedi. La sua invulnerabilit\u00e0 gli permette di resistere senza ferirsi sia agli attacchi fisici che ai colpi d'energia di natura tecnologica, inoltre possiede la capacit\u00e0 di soffiare tanto forte da spazzare via i nemici con la potenza concentrata di un uragano.\nNell'albo n. 47 della serie \"DC Comics Presents\", un crossover con l'universo narrativo della DC Comics, He-Man si scontra con Superman e si rivela essere alla pari dell'Uomo d'Acciaio mentre, in un episodio della serie classica ha un incontro ravvicinato col diavolo, il quale ammette che la forza di He-Man gli \u00e8 superiore.\nNon esiste limite di tempo entro cui Adam pu\u00f2 rimanere He-Man, tuttavia se subisce troppi danni o si sforza eccessivamente, torner\u00e0 alla sua forma originale. Nella serie animata del 2002, He-Man subisce in pieno almeno due grandi esplosioni, sopravvivendo ma ritornando ad essere Adam, suggerendo che He-Man abbia un limite di danni fisici che pu\u00f2 sopportare prima che la sua forza e resistenza si esauriscono. Un'altra caratteristica del personaggio \u00e8 una sorta di lieve telepatia, occasionalmente mostrata - ma mai approfondita - nella serie originale, che gli permette di comunicare a grandi distanze sia con Sorceress che con la sua gemella She-Ra.\nCome personaggio, He-Man \u00e8 fortemente non violento e, pur essendo un esperto di combattimento corpo a corpo vi ricorre solamente come ultima risorsa, preferendo affidarsi al suo intelletto e superare i propri avversari in astuzia. Anche in battaglia inoltre, predilige servirsi di tecniche di proiezione, mostrandosi capace di bloccare le cariche degli attacchi di nemici quali Beast Man o Mer-Man senza sforzo e scagliarli a chilometri di distanza come fossero bambole di pezza; non si serve inoltre praticamente mai della sua spada come arma offensiva ma solo per difendersi o deflettere i colpi scagliati dai nemici.\nL'arma principale di He-Man \u00e8 la sua mitica Spada del Potere - definita da Sorceress \"l'arma pi\u00f9 potente dell'Universo\" - che oltre ad essere completamente indistruttibile e capace di deviare e riflettere i colpi magici, unica cosa che la sua invulnerabilit\u00e0 non pu\u00f2 sormontare, gli permette sia di trasformarsi da Adam a He-Man incanalando i poteri del Castello di Grayskull che di trasformare Cringer in Battle-Cat col medesimo procedimento. La corazza della sua imbracatura pettorale \u00e8 fatta di un minerale eterniano chiamato \"corodite\" che aiuta ad aumentare la sua forza fisica.\nApparizioni.\nFumetti.\nMinicomic e primi fumetti.\nNei primi minicomic e nei pamphlet abbinati ai personaggi della \"prima serie\" di action figure Mattel, He-Man viene raffigurato come un barbaro, campione di una trib\u00f9 di nomadi cacciatori, abitanti del pianeta Eternia, la cui civilt\u00e0 un tempo avanzata \u00e8 stata sconvolta dalle \"grandi guerre\" che hanno lasciato il mondo diviso fra le tracce tecnologiche del passato e un presente barbarico e selvaggio. Dopo avere abbandonato la sua gente per \"combattere il male\" incontra la maga del Castello di Grayskull, chiamata anche \"Goddess\" (Dea) nelle prime apparizioni, che gli dona armi fatate e mezzi tecnologici, incaricandolo di difendere i segreti di Grayskull (ossia le conoscenze scientifiche dimenticate e le loro applicazioni pratiche sotto forma di armi e mezzi fantascientifici) da Skeletor. Tra le armi in questione vi era il corpetto \"giustaforza\", capace di centuplicare le energie del gi\u00e0 erculeo guerriero, ed una met\u00e0 della \"Spada del Potere\", arma capace di aprire il portone di Grayskull la seconda met\u00e0 della quale \u00e8 in possesso di Skeletor. In una delle prime storie illustrate, He-Man e Skeletor hanno unito le loro due met\u00e0 della spada per formare la vera Spada del Potere, sconfiggendo Trap Jaw.\nA partire dalla terza serie di minicomic tale scenario \u00e8 stato rivisto, portando alla versione definitiva su cui \u00e8 basata la prima serie animata; mentre nei primi fumetti sui MOTU targati DC Comics, pubblicati tra 1982 e 1983, la trasformazione avveniva invece nella dimora della maga, la Caverna del Potere, e il Principe Adam si trasformava in He-Man passando attraverso l'ingresso della Caverna e non usando la sua Spada del Potere.\nNei fumetti, specialmente nei minicomic legati ai giocattoli, dove la trama \u00e8 differente rispetto alle serie animate, oltre alla spada magica He-Man brandisce anche un'ascia e uno scudo - accessori in dotazione all'action figure del personaggio - oltre che una serie di armature differenti.\nDC Comics (2012-2020).\nNel giugno 2012, per celebrare i 30 anni dal lancio dei giocattoli originali, la DC Comics ha iniziato a pubblicare una serie limitata di sei numeri intitolata, \"He-Man and the Masters of the Universe\", insieme alla prima serie digitale settimanale \"Masters of the Universe\". La serie narra le avventure di He-Man e i suoi compagni utilizzando parte delle storie canonizzate sia dalle serie TV della Filmation che, in parte, dalle nuove versioni delle storie dei personaggi create dal 2008 in poi per accompagnare gli action figure della Super7. Dato il successo, la serie \u00e8 stata seguita da diverse altre, per una durata complessiva di otto anni, terminando con la serie \"He-Man and the Masters of the Multiverse\" nel 2020.\nDark Horse Comics (2021).\nNel 2021 \u00e8 stata pubblicata dalla Dark Horse Comics una nuova miniserie di quattro numeri per fare da prequel alla serie di Netflix, \"Masters of the Universe: Revelation\".\nSerie animate.\n\"He-Man e i dominatori dell'universo\" (1983).\nNella serie animata prodotta da Filmation fra 1983 e 1985 per un totale di 130 episodi, la vera identit\u00e0 di He-Man \u00e8 quella del Principe Adam, figlio di Re Randor e della Regina Marlena, sovrani di Eternia; inoltre Marlena proviene dal pianeta Terra, facendo s\u00ec che Adam sia di sangue misto. Nei panni di Adam, il personaggio \u00e8 rappresentato come un annoiato perditempo sempre preso dai passatempi e mai da questioni serie, cos\u00ec da creare una netta scissione quando si trasforma in He-Man, difensore dei segreti di Grayskull e garante della pace su Eternia, un pianeta scisso in due parti: una luminosa, verde e rigogliosa, ed una oscura, arida e vulcanica, residenza di creature feroci ed esilio d'uomini malvagi. In questo nuovo assetto la maga del Castello di Grayskull, chiamata Sorceress, dona ad Adam il potere di trasformarsi in He-Man sollevando al cielo la Spada del Potere e pronunciando la formula magica: \"\"Per la forza di Grayskull... la forza \u00e8 con me!\", o anche \"Per il potere di Grayskull... a me il potere!\"\" a seconda dei diversi doppiaggi. Nonostante l'aspetto simile, nessuno dei personaggi secondari sospetta la verit\u00e0, forse proprio per la differenza di carattere tra i due.\nL'animale da compagnia del Principe Adam era una tigre verde fifona di nome Cringer. Quando Adam si trasforma in He-Man, \u00e8 in grado di fare lo stesso anche con Cringer, che diviene una coraggiosa ed enorme tigre verde corazzata chiamata Battle-Cat; tale abilit\u00e0 \u00e8 stata scoperta accidentalmente dal principe durante una delle sue trasformazioni in He-Man: Cringer, naturalmente, si rannicchi\u00f2 per la paura nel vedere cosa era diventato Adam che, per rassicurarlo che nulla era veramente cambiato, punt\u00f2 verso la tigre la Spada del Potere, che lo invest\u00ec con un fulmine di energia traformandolo. Da allora, Battle-Cat funge da destriero e feroce compagno di battaglia di He-Man.\nLa migliore amica di Adam \u00e8 Teela, figlia adottiva di Duncan / Man-At-Arms e, a insaputa della ragazza stessa, figlia biologica di Sorceress. Adam e Teela sono cresciuti insieme e dopo che lei \u00e8 diventata capitano della Guardia Reale, le \u00e8 stato affidato il compito di proteggerlo. Inconsapevole della sua identit\u00e0 come He-Man, pur nutrendo per Adam un profondo affetto, la ragazza lo rimprovera spesso per la sua pigrizia e codardia.\nMentore ed amico fidato di He-Man, Man-At-Arms \u00e8 l'innovatore della tecnologia e delle armi della famiglia reale eterniana, che ha spesso creato nuove armi o dispositivi per aiutare He-Man. Per proteggere la sua famiglia, Adam tiene segreta la sua doppia identit\u00e0 e gli unici a esserne a conoscenza sono Sorceress, Man-At-Arms, il mago alieno Orko e Cringer. In seguito anche la sorella gemella Adora / She-Ra, inizialmente all'oscuro dei poteri del fratello, ne viene a conoscenza.\nInsieme ai suoi amici, He-Man difende Eternia e il Castello di Grayskull dalle forze demoniache di Skeletor, uno stregone dalla pelle blu con un teschio giallo al posto della testa arcinemico di He-Man, abile nella magia nera ed in tutte le forme di combattimento, nonch\u00e9 estremamente astuto e intelligente. Skeletor \u00e8 accompagnato da un gruppo di scagnozzi che lo aiutano nei suoi piani malvagi, sebbene risultino spesso incopetenti.\nLe animazioni sono a base di rotoscopio, con molti disegni di repertorio riutilizzati in pi\u00f9 occasioni e alla fine di ogni puntata c'\u00e8 una morale: He-Man, o anche un altro dei personaggi \"buoni\", commenta la puntata come un attore a sipario chiuso, traendone insegnamenti morali o pratici rivolti ai pi\u00f9 piccoli, caratteristica presente in molti altri prodotti Filmation.\n\"She-Ra, la principessa del potere\" (1985).\nNella serie spin-off, anch'essa prodotta da Filmation per un totale di 93 episodi, He-Man fa diverse apparizioni. Essendo la serie associata ad action figure pi\u00f9 simili a bambole e rivolta ad un pubblico femminile, storie e situazioni sono leggermente diverse: ambientata sul pianeta Etheria, la protagonista \u00e8 Adora, gemella di Adam capace di trasformarsi in She-Ra grazie alla Spada della Protezione e dedita a guidare la ribellione contro il tiranno Hordak.\n\"Le nuove avventure di He-Man\" (1990).\nDopo la fine della linea di giocattoli Masters of the Universe, Mattel ha tentato di far rivivere l'interesse per He-Man producendo una nuova linea di giocattoli. La trama nei minicomics rilasciati con le action figure spiegava che He-Man aveva lasciato Eternia per inseguire Skeletor nelle profondit\u00e0 dello spazio dopo che questi aveva messo gli occhi sulla conquista del lontano mondo di Primus; un pianeta con grandi risorse tecnologiche. He-Man rinuncia del tutto all'identit\u00e0 del Principe Adam, stabilendosi su Primus e mettendosi alla guida di una squadra di difensori noti come \"Guardiani Galattici\". L'aspetto del personaggio \u00e8 stato fortemente modificato affinch\u00e9 apparisse pi\u00f9 futuristico: He-Man non \u00e8 pi\u00f9 rappresentato muscoloso e possente come al solito, ma pi\u00f9 slanciato, coi capelli legati in una coda di cavallo, un elmetto spaziale e un'armatura dorata; anche la sua spada \u00e8 inoltre stata ridisegnata.\nUna nuova serie di cartoni animati della durata complessiva di 65 episodi \u00e8 stata sviluppata dalla Jetlag Productions (invece che dalla Filmation, nel frattempo fallita) per promuovere la suddetta linea di giocattoli. La serie \u00e8 intitolata in italiano semplicemente \"\"He-Man\", sebbene in lingua originale e in altri mercati fosse conosciuta come \"Le nuove avventure di He-Man\"\". Nella nuova ambientazione, quasi puramente fantascientifica, seppur con alcuni cenni di continuit\u00e0 con la serie originale, Skeletor conquista Grayskull insieme alle due met\u00e0 della Spada del Potere e He-Man lo contrasta con una nuova spada per met\u00e0 mistica e per met\u00e0 tecnologica, frutto degli sforzi congiunti di Man-At-Arms e Sorceress, per poi inseguirlo in un lontano futuro, sul pianeta Primus, governato dal saggio Sebrian. Particolarmente criticato \u00e8 stato il nuovo design di Skeletor, dotato di \"teschio espressivo\" ed occhi, anzich\u00e9 avere le classiche orbite vuote. Pur rifacendosi alla trama dei minicomics, la serie ha tuttavia mantenuto la doppia identit\u00e0 di Adam, che su Primus si finge un mercante itinerante nipote di Sebrian; inoltre la formula per la trasformazione di He-Man \u00e8 stata alterata in \"\"Per il Potere di Eternia\" anzich\u00e9 \"Per il Potere di Grayskull\". Una maggiore vena drammatica sostituisce l'ironia che vedeva i cattivi come dei grandi impiastri: in questa serie Skeletor, supportato dai Mutanti, riesce in diverse occasioni a mettere in serio pericolo il pianeta Primus.\n\"He-Man and the Masters of the Universe\" (2002).\nPer legarsi a una nuova linea di action figure basata sull'originale, una nuova serie di cartoni animati di He-Man \u00e8 stata prodotta tra 2002 e 2003 dalla Mike Young Productions e scritta da Dean Stefan con il titolo di \"He-Man and the Masters of the Universe\" e il sottotitolo di marketing \"vs. the Snake Men\"\" nella seconda stagione. La serie ricomincia la storia di \"Master of the Universe\" dall'inizio, sicch\u00e9 il rifacimento dei personaggi ha risentito di questa lavorazione in due tempi. Le origini di He-Man sono raccontate in una premiere di 90 minuti, in cui il sedicenne Principe Adam \u00e8 stato convocato al Castello di Grayskull da Sorceress per assumere il ruolo di difensore di Eternia.\nLa rappresentazione del personaggio in questa serie \u00e8 simile all'originale, sebbene il Principe Adam fosse pi\u00f9 sfacciato, giovanile e energico rispetto alla sua controparte degli anni '80 (trasmettendo l'immagine di un adolescente caricato con la responsabilit\u00e0 di difendere un pianeta dal male).\nDiversamente dalle precedenti - e in linea con la tendenza di allora - questa serie ha s\u00ec degli episodi autoconclusivi, ma unitamente a una trama generale che si sviluppa pian piano. Lo stile dei vari personaggi \u00e8 ammodernato, in particolare Adam/He-Man, cos\u00ec da renderne pi\u00f9 credibile la doppia identit\u00e0, ma il tutto rimane piuttosto fedele all'originale, compreso l'epilogo moralistico caratteristico della Filmation. In un episodio della seconda stagione viene rivelato che Adam/He-Man \u00e8 un discendente di Re Grayskull, un potente barbaro ed eroe dell'antico passato di Eternia che ha sacrificato la sua vita per salvare il pianeta dall' Orda Infernale, nonch\u00e9 proprietario originale del Castello di Grayskull e della Spada del Potere, che \u00e8 stata nascosta nel castello per secoli prima di essere data al principe Adam, che ha ereditato il potere del suo antenato, dando cos\u00ec un significato aggiunto alla frase \"Per il potere di Grayskull\".\nLa serie \u00e8 stata cancellata dopo 39 episodi con la risoluzione del primo nodo narrativo, a causa delle scarse vendite dei giocattoli e degli ascolti bassi.\n\"Masters of the Universe: Revelation\" (2021).\nProdotta da Powerhouse Animation Studios, ideata da Kevin Smith e distribuita da Netflix nel 2021, questa serie \u00e8 un sequel diretto della serie Filmation del 1983 e ha inizio quando Skeletor prende finalmente il controllo del Castello di Grayskull, imprigionando la Maga, rivelando la vera identit\u00e0 di He-Man e dando luogo a una battaglia all'ultimo sangue al termine della quale il Principe Adam sacrifica la propria vita per salvare Eternia uccidendo Skeletor. Nel corso della serie gli altri eroi, tra i quali Teela, Andra e Orko, prendono parte ad un viaggio per ripristinare la magia del pianeta, scomparsa a seguito della caduta di Grayskull, ed attraversano il regno dei morti di Subternia e il paradiso di Preternia, riportando Adam nel regno dei vivi. In seguito anche Skeletor, con un sotterfugio, ritorna in vita, ferisce Adam, uccide la Maga e prende nuovamente il controllo di Grayskull. Evil-Lyn si impossessa per\u00f2 della Spada del Potere e prende il controllo distruggendo Preternia e preparandosi a distruggere Eternia, costringendo He-Man e Skeletor ad allearsi per sconfiggerla, mentre Teela scopre le sue vere origini e si trasforma in una nuova versione della Maga per aiutare i suoi amici. Il design dei personaggi \u00e8 stato solo in parte rinnovato e aggiornato, tuttavia molti personaggi - tra cui Teela, Evil-Lyn e Skeletor - hanno subito nel corso della serie varie trasformazioni. Dalla serie sono state prodotte nuove action figure Mattel.\n\"He-Man and the Masters of the Universe\" (2021).\nProdotta da Rob David e realizzata in CGI da Mattel Television e distribuita da Netflix nel 2021, la serie \u00e8 un altro reboot della storia originale che narra le avventure dell'adolescente Adam e dei suoi amici, i quali scoprono i segreti del potere di Grayskull e il loro destino. I personaggi sono stati tutti ringiovaniti e resi degli adolescenti, tranne i Guerrieri Diabolici di Skeletor che, anche in questa versione, \u00e8 lo zio del Principe Adam. In questa nuova versione della storia, il potere di Grayskull conferisce potere non solo al protagonista ma anche a tutti i suoi comprimari, ognuno dei quali acquista un potere diverso dopo la trasformazione; Teela si trasforma in Sorceress, Duncan in Man-At-Arms, Cringer in Battle-Cat e cos\u00ec via. La serie \u00e8 composta da Bryan Q. Miller mentre le animazioni sono realizzate da House of Cool e CGCG Inc. Anche da questa serie sono stati prodotti nuovi action figure.\nFilm.\n\"Il segreto della spada\" (film d'animazione 1985).\nI primi cinque episodi della serie \"She-Ra, la principessa del potere\" vennero successivamente ri-editati realizzando un film d'animazione, dove Adam scopre di avere una sorella gemella, Adora, rapita alla nascita da Skeletor e Hordak, il quale \u00e8 in seguito fuggito con lei sul pianeta Etheria allevandola come guerriera e capitano della sua Orda Infernale nascondendole la sua vera eredit\u00e0. Dopo che He-Man si dedica alla ricerca della sorella scomparsa e la ritrova, viene rivelato che anche la Spada del Potere ha una gemella, la Spada della Protezione, la quale consente ad Adora di trasformarsi in She-Ra, controparte femminile di He-Man.\n\"He-Man e She-Ra: Speciale Natale\" (film d'animazione 1985).\nAl culmine della popolarit\u00e0 congiunta dei cartoni animati di He-Man e She-Ra, la Filmation ha prodotto un film natalizio per la televisione, trasmesso durante le festivit\u00e0 del 1985. Nel film di Natale, Adora si reca a Eternia per passare le feste assieme al gemello e alla famiglia, dopo che la Regina Marlena ha riflettuto nostalgicamente sui Natali sulla Terra ed Orko ha meso in moto una serie di disavventure, avviene uno scontro tra He-Man, She-Ra e Skeletor (la cui personalit\u00e0 \u00e8 stata brevemente ammorbidita da una coppia di bambini terrestri, un cucciolo e lo \"spirito natalizio\") contro Hordak e Horde-Prime.\n\"I dominatori dell'universo\" (film live action 1987).\nFilm con Dolph Lundgren (He-Man) e Frank Langella (Skeletor), prodotto nel 1987 dalla Cannon Films, alla sua uscita bocciato sia dalla critica che dal pubblico, ma con gli anni \u00e8 diventato un B-movie assurto al rango di film di culto. La storia inizia con l'avvenuta conquista di Grayskull da parte di Skeletor; He-Man, Teela, Man-At-Arms ed una sorta di gnomo di nome Gwildor (personaggio inedito) lo combattono passando per la dimensione terrestre. Questo film, pur non contraddicendo nulla del contesto classico, ha comunque un approccio ben diverso, pi\u00f9 fantascientifico/romantico che fantasy/avventuroso, con un He-Man che non si trasforma, che non sembra avere particolari poteri - salvo riacquistare le forze grazie alla Spada del Potere alla fine del film - e che, al contrario della controparte animata, usa quasi pi\u00f9 la pistola che la spada. Molto peso hanno anche le vicende di una coppia di giovani terrestri innamorati. Era stato scritto anche un seguito di questo film, ma la Mattel ritir\u00f2 le licenze alla Cannon per non aver onorato il contratto, cos\u00ec il soggetto e parte delle scenografie e dei costumi vennero riciclati per il film \"Cyborg\" con Jean-Claude Van Damme.\nReboot.\nPer molto tempo nel web si \u00e8 rumoreggiato di un nuovo film in live action con regista John Woo, ma il progetto sarebbe naufragato prima di partire per tutta una serie di complicazioni, cos\u00ec la Fox avrebbe riconsegnato i diritti del film alla Mattel. In seguito \u00e8 iniziata a circolare la notizia di un film prodotto dalla Warner Bros. che aveva acquistato i diritti sui MOTU nel 2007; tale film si doveva avvalere della regia di John Stevenson, gi\u00e0 co-regista in \"Kung Fu Panda\". Il 29 aprile 2019, l'attore Noah Centineo \u00e8 stato scritturato per la parte di He-Man in un nuovo film prodotto dalla Sony Pictures per la regia di Aaron e Adam Nee, previsto per il 2020, del quale tuttavia \u00e8 stata in seguito interrotta la pre-produzione a causa della pandemia di COVID-19, portando l'attore a ritirarsi dal casting. Dal 2021 si fanno sempre pi\u00f9 insistenti le voci su un nuovo film prodotto da Netflix, notizia confermata nel gennaio 2022 quando viene annunciato anche che il nuovo attore che interpreter\u00e0 Adam/He-Man sar\u00e0 Kyle Allen mentre alla regia vengono confermati i fratelli Lee.\nMerchandise.\nIl personaggio \u00e8 stato protagonista di varie linee di giocattoli e action figure, in particolare \"Masters of the Universe Classics\", del 2008, combinava elementi dell'universo di He-Man in una trama coerente con biografie sulla confezione delle figure, le quali suggerivano come ci fossero stati diversi \"He-Men\" nel corso dei secoli, tra i quali Vikor (basato su un primo concept design per l'He-Man vintage), Oo-Larr (basato sull'He-Man nella giungla del primo minicomic con aspetto pi\u00f9 primitivo, vestito solo di un rozzo perizoma e armato di lancia di pietra) e Wun-Dar (basato sulla cosiddetta figura di He-Man \"Wonder Bread\", con capelli castani, una versione nera dell'armatura di Zodac, pistola nera e spada nera e argentata).\nAnalisi femminista / di genere.\nSecondo un libro di Michael G. Cornelius, He-Man \u00e8 considerato una definizione ristretta di mascolinit\u00e0. Cornelius ha citato He-Man come \"l'uomo pi\u00f9 forte dell'universo\" in senso letterale affermando che l'arma principale del suo antagonista primario, Skeletor sia invece il suo intelletto; rispecchiando una dicotomia Superman/Lex Luthor.\nAnalisi queer.\nSecondo alcune interpretazioni, He-Man avrebbe anche un presunto omoerotismo e sottotesto gay che circonderebbe il suo personaggio. Molti critici ne hanno sottolineato la natura queer-coded e la percepita omosessualit\u00e0 e ha raggiunto lo status di icona gay e accumulato un vasto seguito nella comunit\u00e0 LGBT.\nBackground e letture omosessuali.\nSecondo lo scrittore di Syfy Jordan Zakarin, il cartone originale era \"lo spettacolo pi\u00f9 gay mai trasmesso in TV\" nonostante sia andato in onda durante l'era Reagan, in cui, come osserva Jake Pitre, i produttori hanno tentato di \"disinnescare ogni possibile lettura queer\" dei loro cartoni. Anthony Gramuglia di Comic Book Resources (CBR) sottolinea che poich\u00e9 i censori spesso impedivano la rappresentazione completa dei personaggi LGBT, i creatori spesso dovevano fare affidamento sul queer coding, dando ai personaggi caratteristiche camp per indicare il loro stato LGBT. Discutendo di come i cartoni animati siano \u00abinsolitamente suscettibili di sottotesti che alludono o addirittura celebrano il desiderio dello stesso sesso\u00bb, il professore e scrittore Jeffery P. Dennis ha dichiarato che \u00abspesso producono una tacita convalida delle relazioni romantiche o domestiche dello stesso sesso, anche quando gli animatori non hanno tale interesse\u00bb. A tal proposito, Dennis ha osservato come anche quando i cartoni animati mancano di un abbinamento omosessuale, \u00e8 ancora possibile notarvi un'identit\u00e0 sessuale queer applicata ad un personaggio; qualcosa che \u00e8 successo con He-Man, poich\u00e9 \u00abera muscoloso e non usciva mai con delle ragazze\u00bb. Il professore ed autore Jes Battis ha affermato inoltre che la serie \u00abtrattava di tematiche di queerness e segretezza\u00bb. Tutto ci\u00f2 \u00e8 ribadito dallo scrittore di Medium John DeVore che - descrivendo He-Man come la sua icona personale e un modello maschile durante la crescita - ha riconosciuto che la serie originale fosse \"piena di energia queer\".\nNatura in queer-code e sottotesto gay.\nAspetto e carattere.\nDavid Chlopecki sostiene che i corpi di He-Man e Skeletor erano \u00abindicativi dell'epidemia di AIDS che ha devastato la comunit\u00e0 LGBTQ\u00bb al momento della produzione dello show, con il volto di Skeletor che ricordava il deperimento facciale degli uomini gay che soccombono all'AIDS e che, dato il periodo di tempo, il sottotesto gay della serie o non era intenzionale o era il risultato di queer coding. Inoltre, Chlopecki sostiene che l'aspetto del principe Adam sia conforme a vari stereotipi gay, come ad esempio lo spandex rosa, mentre NewNowNext ha sottolineato anche il suo taglio di capelli da paggetto. NPR trova inoltre che l'aspetto del personaggio si aggiunge al sottotesto gay dello spettacolo, dato che l'abbigliamento di He-Man assomiglia a quelli della subcultura leather e includeva un'imbracatura bondage che negli anni '80 era associatta all'immaginario omoerotico. \u00c8 stata poi prestata attenzione alla trasformazione di Adam in He-Man attraverso i suoi \"favolosi poteri\" e alla spada fallica. Inoltre, la trasformazione di Adam in He-Man in \"\" \u00e8 stata paragonata a quella di \"ragazze magiche\" come Sailor Moon. La trasformazione include uno schema di colori arcobaleno che, secondo Matt McGloin di Cosmic Book News, allude alla bandiera arcobaleno utilizzata dalla comunit\u00e0 LGBT e collegata al movimento LGBT.\n\u00c8 stata prestata attenzione anche alla doppia vita del personaggio, con Battis che sostiene come Adam che deve \u00abnascondere la sua vera identit\u00e0 come [He-Man]\u00bb sia stato uno degli aspetti queer chiave dello show. Sophia Atkinson di Highsnobiety ha sottolineato quanto la sua doppia vita come Principe Adam e He-Man riflette le \"difficolt\u00e0 di vivere come un uomo gay\", indicando ulteriormente come attraverso vari media del franchise He-Man non mostri mai interesse romantico per nessuna donna. Il quotidiano britannico The Daily Telegraph ha riconosciuto anche come la doppia identit\u00e0 del personaggio sia rappresentativa della lotta di un uomo per venire a patti con la propria sessualit\u00e0; il Principe Adam \u00e8 \"nell'armadio\" e ha un segreto, mentre He-Man \u00e8 \"fieramente allo scoperto\". Scrivendo per The Johns Hopkins News-Letter, Matt Johnson ha descritto la rappresentazione della serie di He-Man come \u00abun trattato sottilmente velato sullo stato della sessualit\u00e0 maschile gay negli anni ottanta\u00bb. Johnson vede He-Man come un uomo gay sessualmente represso e chiuso nell'armadio, la cui trasformazione da Adam in He-Man rappresenta le sue frustrazioni represse che raggiungono il loro apice e hanno bisogno di essere liberate.\nRapporto con altri uomini.\nAdam B. Vary di Entertainment Weekly si riferisce alla serie animata originale come contenente sottotesti gay, sostenendo che il film live-action \"I dominatori dell'universo\" li trasformi invece in testo esplicito. Scrivendo per BuzzFeed, Vary ha dichiarato di ritenere che il sottotesto gay presente nel film live-action sia \u00abuna tragica storia d'amore non corrisposta tra He-Man e Skeletor\u00bb, sottolineando \"l'ossessione distorta\" di Skeletor per He-Man e come, nonostante sia circondato da donne attraenti, il protagonista non mostri mai interesse per loro; ci\u00f2 fa rieccheggiare le affermazioni di Atkinson e Dennis. Anche la relazione del personaggio con Man-At-Arms \u00e8 stata riconosciuta come omoerotica.\nIcona gay, fandom e sex appeal.\nL'omoerotismo di He-Man e l'omosessualit\u00e0 implicita hanno portato il personaggio e la serie ad attrarre un vasto pubblico queer quando il cartone \u00e8 andato in onda per la prima volta, portando il personaggio ad essere considerato come un'icona gay. Men's Health ha rivelato che uno dei tre gruppi principali che componevano i consumatori di giocattoli di He-Man erano uomini gay. Noelle Stevenson, creatrice, sceneggiatrice e produttrice esecutiva di \"She-Ra e le principesse guerriere\" (2018-20) ha anche affermato che He-Man, insieme a She-Ra, \u00e8 un'icona gay, e che la base di fan LGBT del personaggio ha contribuito a spianare la strada per presentare personaggi apertamente queer nel reboot.\nQuando \u00e8 stato annunciato per la prima volta lo sviluppo di un remake live-action del film, la rivista di stile di vita LGBT Out ha anche descritto la serie originale come \u00abuno dei cartoni [...] pi\u00f9 gay di tutti i tempi\u00bb, e che il film del 1987 \u00abha reso un'intera generazione di ragazzi almeno un po' gay\u00bb. Allo stesso modo, Gerald Biggerstaff della rivista Instinct ha descritto il cartone originale come piuttosto popolare tra gli uomini gay cresciuti negli anni '80 e '90 e che per molti di loro He-Man \u00abha stimolato i [loro] risvegli gay\u00bb. Nel 2003 gli editori di HX Magazine hanno compilato un elenco di serie televisive imperdibili con protagonisti maschili attraenti \ncon He-Man - in base al suo aspetto nel riavvio del 2002 - indicato come l'unico personaggio animato nella lista, venendo descritto come \"l'oggetto di tutti i nostri sogni bagnati d'infanzia\" La rivista britannica Gay Times ha compilato una lista di personaggi dei cartoni animati da cui i loro editori erano attratti durante la crescita, He-Man si \u00e8 aggiudicato la prima posizione, soprattutto in merito alla rappresentazione di Dolph Lundgren nel film live-action. Nella stessa pubblicazione, l'attore Andrew Hayden-Smith ha rivelato nel 2016 di aver realizzato di essere gay mentre giocava con la sua action figure di He-Man da bambino, essendo attratto dal fisico del personaggio; in particolare i suoi pettorali.\nLettura queer in altri media.\nNel 2004, He-Man \u00e8 apparso nella seconda stagione di \"Comedy ILL-ustrated\", una serie di sketch comici animati per adulti in onda su VH1, nel corso del quale riceve la visita del cast di \"Queer Eye\", che tenta di dargli un restyling ma arriva alla conclusione che \u00e8 \"gi\u00e0 abbastanza gay\" senza il loro aiuto. In \"Thirtynothing\" (2011) di Dan Fishback, commedia incentrata sugli artisti gay morti e sulla crisi dell'AIDS, Fishback parla di quando guardava il cartone animato nella sua infanzia e vengono presentati i titoli di testa dello show. I titoli di coda sono seguiti da filmati di una protesta ACT UP del 1989 presso la sede della Food and Drug Administration (FDA), dove gli attivisti hanno chiesto \u00abun processo di approvazione accelerato per i trattamenti per l'HIV\u00bb. Jayson A. Morrison spiega come, cos\u00ec facendo, Fishback abbia collegato la trasformazione del Principe Adam nel potente He-Man, che si verifica tenendo in mano una spada e recitando una frase, a individui LGBT che \u00ab[guadagnano] poteri straordinari come attivisti\u00bb.\nNell'aprile 2011, David Mason, Brian Moylan e lo scrittore di moda e artista Bradford Shellhammer hanno tenuto l'asta d'arte di beneficenza \"Skeletor Saves\", il cui ricavato \u00e8 stato devoluto all'Ali Forney Center; un centro comunitario LGBT che aiuta i giovani LGBT senzatetto. L'evento \u00e8 stato ispirato dall'amore nutrito da Mason per il franchise durante gli anni formativi e dal fatto che Skeletor fosse uno dei suoi personaggi preferiti, ed ha persino attirato l'attenzione degli stilisti Helmut Lang e Marc Jacobs. Scrivendo per la rivista canadese incentrato sulla LGBT Xtra Magazine, Helen Whithead ha dichiarato che la mostra d'arte ha permesso agli artisti di \u00abesplorare il lato sexy e camp della festa muscolare omoerotica di He-Man\u00bb. Molte delle opere presentate all'evento includevano rappresentazioni di He-Man in situazioni LGBT e NSFW, comprese le rappresentazioni di Skeletor che lo seduceva o dei due personaggi che facevano sesso.\nLa lettura gay del personaggio di He-Man e della sua relazione con Skeletor \u00e8 stata utilizzata dalla societ\u00e0 britannica Moneysupermarket.com nel 2017, con una delle loro pubblicit\u00e0, che mostrava i due uomini che si abbracciavano e ballavano, descritta da Bleeding Cool come \"dal lato omoerotico\". Dopo l'uscita de \"I segreti di Brokeback Mountain\" nel 2005, che si concentra sulla relazione emotiva e sessuale tra due cowboy, sono state create e caricate su YouTube varie parodie del trailer del film Jennifer Malkowski indica come questi finti trailer tendessero ad \"amplificare il sottotesto queer\" trovato all'interno delle opere ed uno di questi video, intitolato \"Brokeback Snake Mountain\", \u00e8 incentrato sulla storia d'amore tra He-Man e Man-At-Arms.\nRisposta da Mattel e degli interni.\nStando alla doppiatrice di \"He-Man e i dominatori dell'universo\" e \"She-Ra e le principesse guerriere\" Erika Scheimer, apertamente lesbica e figlia del co-fondatore di Filmation Lou Scheimer, la compagnia accoglieva di buon grado artisti gay e molti membri dello studio \u00abnon vedevano l'ora di vedersi rappresentati sullo schermo\u00bb e scherzavano spesso sul fatto che He-Man fosse gay. Secondo Mark Morse, direttore del marketing globale di Mattel dal 2008 al 2017, la questione della sessualit\u00e0 di He-Man e se un futuro episodio del franchise dovrebbe renderlo apertamente gay non \u00e8 stata discussa presso l'azienda dall'uscita dell'action figure del Principe Adam che ride nel 2018. Tuttavia, Morse ha affermato che Mattel voleva assicurarsi che l'action figure non fosse considerata offensiva dalla comunit\u00e0 LGBT.\nIn un'intervista con la rivista online di stile di vita gay Queerty, Rob David e Tim Sheridan, che hanno lavorato a \"\", hanno discusso dell'omoerotismo del personaggio e della base di fan gay. Sheridan, sceneggiatore dello show e gay dichiarato, ritiene che He-Man sia riuscito a promuovere una base di fan gay, nonostante non fosse apertamente gay, a causa delle tematiche della serie originale, ha inoltre chiarito che He-Man \u00e8 codificato in modo tale in \"Revelations\" che il suo personaggio pu\u00f2 essere interpretato in vari modi, cosa che Sheridan crede possa unire le persone. Secondo David, che \u00e8 un produttore esecutivo di \"Revelations\" e vicepresidente dei contenuti creativi di Mattel, l'azienda \u00e8 \"molto a suo agio\" con la base di fan gay di He-Man e con la percezione di uomo gay del personaggio."}
{"id": "336858", "revid": "339392", "url": "https://it.wikipedia.org/wiki?curid=336858", "title": "Arte minoico-micena", "text": ""}
{"id": "336865", "revid": "1226", "url": "https://it.wikipedia.org/wiki?curid=336865", "title": "Ordini architettonici", "text": ""}
{"id": "336866", "revid": "182193", "url": "https://it.wikipedia.org/wiki?curid=336866", "title": "Stadio Druso", "text": "Lo stadio Druso (anche noto come campo sportivo Druso, in ted. Drusus-Stadion o Drusus-Sportplatz) \u00e8 uno stadio calcistico di Bolzano.\nMaggiore arena scoperta dell'Alto Adige, fa parte del complesso polisportivo del lido di Bolzano, che sorge nei pressi della confluenza tra i fiumi Talvera ed Isarco.\nDal 2000 ospita le gare casalinghe del S\u00fcdtirol (squadra nata a Bressanone nel 1974); ha inoltre ospitato alcune partite dell'AC Virtus Bolzano (club fondato nel 2015 a seguito della fusione tra Bolzano - storico sodalizio usufruttario del campo - e Virtus Don Bosco, squadra dell'omonimo quartiere cittadino, che a sua volta aveva utilizzato occasionalmente l'impianto). Accoglie inoltre determinate partite delle squadre dilettantistiche provinciali, ad esempio la finale zonale di Coppa Italia Dilettanti.\n\u00c8 intitolato a Nerone Claudio Druso (meglio noto come Druso maggiore, fratello minore di Tiberio e padre di Claudio, entrambi divenuti imperatori romani), il quale durante le guerre Retico-Germaniche (attorno al 15 a.C.) fece costruire il primo ponte sopra il fiume Isarco, il \"Pons Drusi\", presso l'area ove poi sorse la citt\u00e0 di Bolzano.\nStoria.\nL'impianto originario.\nCostruito ed inaugurato alla fine del 1930 su progetto dell'architetto Angelo Rossi, lo stadio nella sua struttura originaria rispondeva ai canoni strutturali propri dell'edilizia monumentale d'epoca fascista: un'arena ad uso polisportivo (segnatamente calcio ed atletica leggera) con impianto architettonico d'impronta marcatamente razionalista. L'intitolazione \"Druso\" inoltre s'inscriveva nella propaganda italianizzatrice del fascismo, per la quale il condottiero Nerone Claudio Druso era dipinto quale autentico \"padre fondatore\" della citt\u00e0 di Bolzano (che in quanto \u201cromana\u201d era pertanto da considerarsi genuinamente italiana) e vincitore del \"nemico tedesco\".\nLa struttura originaria a pianta ellittica, con pista per la corsa, due sole tribune parallele ai lati lunghi del campo e un campo minore (il cosiddetto \"Drusetto\") sul lato nord, ha resistito ai decenni ed \u00e8 giunta praticamente inalterata fino al terzo millennio; l'intervento di modifica pi\u00f9 significativo fu, a fine anni 1960, la riedificazione della tribuna sul lato Isarco, su progetto di Michele Lettieri. In alcune circostanze (laddove il gioc\u00f2 tra i professionisti) alle tribune stabili ne vennero aggiunte altre prefabbricate in tubolari metallici, onde incrementare la capienza: esse vennero poi smontate allorch\u00e9 le sorti calcistiche cittadine declinarono.\nComplice il basso livello in cui il calcio altoatesino era sprofondato sul finire del XX secolo (con le squadre locali militanti nelle leghe dilettantistiche e incapaci di rilanciarsi), lo stadio fu oggetto di scarsa manutenzione e fu preda dell'obsolescenza e del degrado: negli anni 1990 il comune di Bolzano dovette finanche chiudere al pubblico la tribuna principale per motivi di sicurezza.\nSolo nel 2000, allorch\u00e9 il FC S\u00fcdtirol conquist\u00f2 la promozione in Serie C2 e scelse di trasferirsi da Bressanone a Bolzano, lo stadio venne interessato da un intervento di ristrutturazione e ammodernamento di massima, che consent\u00ec di riaprire tutte le tribune e portare la capienza fino a circa 3000 posti a sedere. Nel 2007 la gestione venne comunque rinnovata al , che nel 2011 per\u00f2 cit\u00f2 in giudizio l'amministrazione comunale accusandola di non aver ottemperato ai propri oneri per le spese di manutenzione.\nIl livello delle strutture rimase comunque ai limiti degli standard del calcio professionistico italiano: non di rado lo stadio fu \"sanato\" con apposite deroghe ai regolamenti. Nel 2012 la Lega Italiana Calcio Professionistico rese noto di non essere pi\u00f9 intenzionata a prorogare tali eccezioni, facendo rischiare al S\u00fcdtirol (rimasto teoricamente privo di un campo interno omologato) l'esclusione dal campionato di Prima Divisione.\nIn tale frangente le istituzioni locali iniziarono a studiare il progetto di una pi\u00f9 completa opera di ristrutturazione dello stadio, comprendente un aumento della capienza degli spalti, il consolidamento e l'ammodernamento delle strutture, il miglioramento dell'accessibilit\u00e0 (con realizzazione di zone per il prefiltraggio dei tifosi) e la rimozione della pista di atletica onde ravvicinare le tribune al rettangolo di gioco. Successivamente, dopo che la Lega Pro ebbe decretato un ulteriore prolungamento della deroga (evitando al S\u00fcdtirol il trasloco in un altro impianto), l'iter sub\u00ec una battuta d'arresto.\nLa questione stadio torn\u00f2 d'attualit\u00e0 il 19 febbraio 2013, allorch\u00e9 il comune di Bolzano approv\u00f2 il bando per la progettazione dei lavori di ristrutturazione ed adeguamento dello stadio, che fu poi reso pubblico il 23 giugno successivo.\nRicostruzione.\nDopo tre anni di impasse (nel corso dei quali il Sudtirol aveva finanche valutato la possibilit\u00e0 di costruirsi un proprio stadio in un altro comune, segnatamente Laives), nel 2016 l'amministrazione comunale riprende la piena gestione dell'impianto, essendo cessata la concessione accordata anni prima a Franco Murano, ultimo patron del . Di l\u00ec a poco viene infine selezionato il progetto di ristrutturazione, a firma degli studi di architettura Ralf Dejaco, Bergmeister e Von Gerkan-Marg-Partners (quest'ultimo autore, tra l'altro, della ricostruzione dell'aeroporto Tegel di Berlino), liberamente ispirato a quelli dell'Audi-Sportpark di Ingolstadt e del Tivoli-Neu Stadion di Innsbruck.\nEsso comporta la trasformazione dell'arena ad uso esclusivamente calcistico, con rimozione della pista di atletica leggera e rifacimento del campo da gioco. Per quanto concerne gli spalti, la facciata esterna della tribuna centrale (sottoposta a tutela dalla Soprintendenza per i Beni culturali e ambientali) viene preservata e inglobata nel nuovo impianto strutturale, mentre vengono totalmente ricostruite le sue gradinate, al fine di ampliarle e avvicinarle ai bordi del prato (il quale subisce un ribassamento di mezzo metro e la posa di riscaldamento ipogeo); viene invece restaurata e mantenuta nella propria struttura originaria la copertura della tribuna minore sul lato Isarco, con l'aggiunta di due prolungamenti alle estremit\u00e0 e la riconfigurazione della gradinata, portata anch'essa fino a bordo-prato. In tal modo la capienza dell'impianto aumenta a poco oltre 5 500 posti, tutti al coperto, numerati e dotati di seduta indipendente, onde collimare coi requisiti minimi della Serie B e rendere lo stadio agibile anche per eventi internazionali di medio livello, quali amichevoli di top club e partite di nazionali giovanili.\nUna seconda fase del progetto, di cui \u00e8 prevista l'attuazione solo in caso di necessit\u00e0, prevede altres\u00ec l'aggiunta di \"curve\" in materiale prefabbricato dietro i lati corti del campo, onde vieppi\u00f9 aumentare la capienza dell'arena a un totale di circa 10 000 posti, pari al minimo omologabile per un'ipotetica stagione d'esordio in Serie A, dopo la quale, in caso di salvezza della squadra casalinga, si renderebbe necessario un ulteriore incremento fino ad almeno 15 000 posti.\nNell'area dello stadio \u00e8 inoltre prevista l'apertura di servizi e spazi commerciali a beneficio del pubblico, con impianto di negozi ed esercizi di ristorazione.\nNell'ottobre 2017 la commissione edilizia comunale approva il progetto sopra esposto; a febbraio 2018 si apre la gara d'appalto per l'affidamento dei lavori, che partono poi l'8 aprile 2019. Al fine di consentire al S\u00fcdtirol di continuare a giocare in casa, l'intervento viene condotto progressivamente con tecnica \"cantiere aperto\", che permette di mantenere sempre circa 1600 posti agibili per il pubblico, previa posa di alcune tribune posticce in tubolari metallici, oltre alla riallocazione dei locali tecnici in appositi container. Solo nelle prime giornate della stagione 2020-2021, allorch\u00e9 viene concluso l'intervento sulla tribuna minore e si avvia la ricostruzione della tribuna centrale, la squadra biancorossa si trasferisce momentaneamente allo stadio Lino Turina di Sal\u00f2. Terminato l'intervento sulla tribuna Canazza e posato il nuovo tappeto erboso, da fine ottobre 2020 il Druso riapre all'attivit\u00e0 agonistica.\nIl costo della ristrutturazione si \u00e8 attestato a complessivi 17,7 milioni di euro, finanziati per due terzi dalla provincia autonoma di Bolzano e per il rimanente dall'amministrazione comunale del capoluogo.\nStruttura.\nL'impianto \u00e8 propriet\u00e0 del comune di Bolzano e dispone di un rettangolo di gioco in erba naturale misurante 105 x 63 metri. La capienza totale degli spalti, dopo la ristrutturazione degli anni 2020, \u00e8 attorno ai 5500 posti a sedere. Questi i settori delle gradinate:\nGli spogliatoi sono quattro, dei quali due all'interno della tribuna Zanvettor e due in tribuna Canazza. Il campo \u00e8 illuminato da quattro torri-faro angolari poste all'esterno del recinto in corrispondenza degli angoli del rettangolo verde.\nAttivit\u00e0 extracalcistiche.\nAtletica leggera.\nPer oltre 80 anni lo stadio Druso \u00e8 stato dotato di pista di atletica leggera, pertanto ha ospitato regolarmente competizioni e allenamenti di questo sport.\nFootball americano.\nTra i principali eventi extracalcistici si annoverano alcune partite di football americano.\nConcerti.\nLo stadio ha ospitato vari eventi extrasportivi (segnatamente concerti) dal 1950 al 1987, accogliendo le esibizioni di artisti quali Edoardo Bennato, Pino Daniele, Vasco Rossi, Laura Pausini e Tina Turner. Dalla fine del XX secolo si prefer\u00ec sfruttare allo scopo il pi\u00f9 capiente Palaonda."}
{"id": "336870", "revid": "107624342", "url": "https://it.wikipedia.org/wiki?curid=336870", "title": "Tour de France 1989", "text": "Il Tour de France 1989, settantaseiesima edizione della Grande Boucle, si svolse in ventuno tappe precedute da un prologo iniziale, tra il 1\u00ba luglio e il 23 luglio 1989, per un percorso totale di 3\u00a0285,3\u00a0km. \nFu vinto per la seconda volta dal passista-scalatore e cronoman statunitense Greg LeMond (al quarto podio della carriera nella corsa a tappe francese, dopo un terzo posto nel 1984, una piazza d'onore nel 1985 e la prima vittoria nell'edizione del 1986). \nLa vittoria di LeMond fu la seconda vittoria al Tour di un corridore statunitense.\nLeMond termin\u00f2 le sue fatiche sugli asfalti di Francia in 87h38'35\". \nA soli 8 secondi di distacco dal californiano (si tratt\u00f2 del minore distacco di sempre della Grande Boucle tra il primo e il secondo classificato) si piazz\u00f2 al secondo posto della graduatoria generale il passista-scalatore e finisseur francese Laurent Fignon (per la terza e ultima volta sul podio del Tour, dopo i trionfi nelle edizioni 1983 e 1984). \nIn terza posizione della classifica generale arriv\u00f2 il vincitore dell'anno precedente, lo scalatore spagnolo Pedro Delgado (al terzo ed ultimo podio della carriera, peraltro consecutivo, conseguito al Tour dopo la piazza d'onore nel 1987 e la vittoria nel 1988).\nLe classifiche minori furono vinte dall'irlandese Sean Kelly (punti), dall'olandese Gert-Jan Theunisse (montagna) e dal francese Fabrice Philipot (giovani) mentre la classifica a squadre fu appannaggio della PDM-Ultima-Concorde. \nIl corridore che si impose in pi\u00f9 tappe fu Greg LeMond (3).\nLeMond risulter\u00e0 vincente per la terza e ultima volta anche nella successiva edizione del 1990.\nResoconto degli eventi.\nAl Tour de France 1989 parteciparono 198 corridori, dei quali 138 giunsero a Parigi. Le squadre partecipanti erano 5 francesi, 5 belghe, 3 spagnole, 3 olandesi, 2 italiane, 2 colombiane, 1 svizzera, 1 statunitense. I corridori partecipanti erano 40 francesi, 35 belgi, 31 olandesi, 19 spagnoli, 15 italiani, 13 colombiani, 10 svizzeri, 8 danesi, 5 statunitensi, 4 irlandesi, 3 australiani, 3 norvegesi, 2 tedeschi, 2 jugoslavi, 2 britannici, 2 austriaci, 1 statunitense, 1 messicano, 1 portoghese, 1 canadese, 1 neozelandese.\nIl Tour del 1989 inizi\u00f2 in Lussemburgo e si concluse come di consueto agli Champs-\u00c9lys\u00e9es, con una cronometro finale. Le cronometro in tutto furono cinque, inclusi il prologo e una cronosquadre.\nGreg LeMond fu il corridore che vinse il maggior numero di frazioni: tre sulle ventidue previste.\nLa corsa visse sulla sfida tra Greg LeMond e Laurent Fignon e sul tentativo di rimonta di Pedro Delgado. Lo spagnolo campione in carica si present\u00f2 in ritardo alla partenza al prologo e perse subito 2'54\". Il pomeriggio del giorno successivo, nella cronometro a squadre, Delgado fu distanziato dalla sua squadra che solo dopo qualche chilometro decise di attenderlo, ma alla fine la Reynolds-Banesto fu costretta a cedere 4'32\" e Delgado si ritrov\u00f2 ad oltre 7' dalla testa della classifica. La cronometro della quinta tappa fu vinta da LeMond, che speriment\u00f2 un manubrio da triathlon, successivamente adottato da tutti i ciclisti.\nCon la cronometro, vinta su Delgado, lo statunitense prese la maglia gialla con 5\" su Fignon. Il francese rispose nella decima tappa, strappando per soli 7\" la maglia all'avversario, ma fu costretto a cedere nuovamente il primato nella cronoscalata di Orci\u00e8res-Merlette. Due giorni dopo, sull'Alpe d'Huez, fu ancora Fignon a tornare in cima alla classifica, mentre Delgado, attaccando su ogni salita, si rifece sotto portandosi a meno di 2' dal francese. Fignon vinse la tappa sulle Alpi a Villard-de-Lans, LeMond vinse la successiva ad Aix-les-Bains.\nL'ultima tappa era nuovamente una cronometro. Il francese part\u00ec con 50\" di vantaggio, ma lo statunitense domin\u00f2 la gara e con una media di 54,545\u00a0km/h conquist\u00f2 la maglia gialla con 8\" di vantaggio: fu il distacco minore fra primo e secondo di tutta la storia del Tour. La media fu la pi\u00f9 alta mai registrata e sar\u00e0 battuta solo da David Zabriskie nel prologo del Tour de France 2005.\nAlla fine del Tour 1989, Fignon port\u00f2 la maglia gialla al termine di nove frazioni su un totale di ventidue (considerando come unit\u00e0 anche il cronoprologo), mentre LeMond la indoss\u00f2 alla fine di otto tappe e, soprattutto, la volta pi\u00f9 importante, a Parigi.\nAc\u00e1cio da Silva fu il primo portoghese a indossare la maglia gialla. Miguel Indurain vinse una tappa e termin\u00f2 diciassettesimo. L'olandese Gert-Jan Theunisse vinse sull'Alpe d'Huez e conquist\u00f2 il quarto posto in classifica generale.\nFra gli italiani, una tappa and\u00f2 a Valerio Tebaldi e una a Giovanni Fidanza. Il primo degli italiani in classifica fu Gianni Bugno, che chiuse undicesimo.\nLaurent Fignon (detto \"il Professore\" perch\u00e9 correva con gli occhiali da vista) \u00e8 tuttora ricordato, in particolar modo, oltre che per la sua prestigiosa carriera costellata di successi, anche per una certa sfortuna tecnologica. Infatti, perse due Grandi Giri in cronometro nelle quali i suoi avversari fecero sfoggio di novit\u00e0 importanti nella componentistica delle loro biciclette: al Giro d'Italia 1984, nella cronometro conclusiva di Verona, Fignon aveva perso la maglia rosa dallo specialista delle crono Francesco Moser, il quale aveva utilizzato una ruota lenticolare; nell'occasione il francese polemizz\u00f2 anche con l'organizzazione del Giro rea, a suo dire, di aver creato con la posizione dell'elicottero una situazione di vento favorevole al trentino. Nel Tour 1989, invece, il parigino perse nella sua citt\u00e0 natale per soli otto secondi dal rivale storico LeMond che, per primo, aveva montato sulla sua bicicletta un particolare manubrio da triathlon che favoriva la posizione aerodinamica, e che tuttora viene utilizzato da ogni ciclista professionista nelle prove contro il tempo."}
{"id": "336871", "revid": "121678114", "url": "https://it.wikipedia.org/wiki?curid=336871", "title": "Personaggi di Chrono Trigger", "text": "In questa voce vengono descritti alcuni dei personaggi di \"Chrono Trigger\", videogioco di ruolo pubblicato su varie piattaforme.\nAyla.\n \u00e8 il capo della trib\u00f9 Ioka nel 65.000.000 B.C.. Il suo popolo \u00e8 costantemente in guerra contro i \"Reptites\", una razza evoluta ed intelligente di rettili antropomorfi. A causa della caduta di Lavos, la polvere sale nell'atmosfera, bloccando i raggi solari, e causando l'Et\u00e0 del Ghiaccio e l'estinzione dei Reptites. Ayla non pu\u00f2 usare magie essendo nata prima dell'et\u00e0 della magia. Le sue armi sono i suoi pugni e la sua forza sovrumana, e non necessita dunque di equipaggiarsi con nuove armi. Al livello 73, comunque, guadagna l\"'IronFist\", che innalza i suoi colpi critici e causa \"caos\" a turni alterni; al 96 ottiene invece il \"BronzeFist\", che le permette un colpo critico da 9999 HP.\nAyla potrebbe essere un'allusione alla \"Saga dei Figli della Terra\" di Jean M. Auel, la cui protagonista \u00e8 una donna preistorica dai capelli biondi e occhi azzurri di nome Ayla. \u00c8 ispirata al personaggio di \"Dragon Ball\" Lunch nella sua versione bionda e aggressiva.\nBaldassarre.\n\u00c8 noto come \"Guru of the reason\" (ovvero \"Guru della Ragione\"). \u00c8 il responsabile della tecnologia nel regno di Zeal, inventore di creature mistiche semi-viventi (i Nu), nonch\u00e9 scienziato dalle capacit\u00e0 a dir poco pazzesche. \u00c8 lui il creatore di tutta la tecnologia mistico-scientifica del regno di Zeal. Grazie alle sue capacit\u00e0 intellettuali, assieme a Melchiorre e Gasparre, viene nominato Saggio di Zeal. A causa della caduta di Zeal da parte di Lavos e durante l'evento della nascita di quest'ultimo, Baldassarre viene trasportato nel 2.300 A.D. Ed \u00e8 proprio in questa epoca che, debilitato dalle cattive condizioni igienico-sanitarie e dalla mancanza di cibo, Baldassarre perder\u00e0 la vita. Ma non prima di aver portato a termine la sua creazione pi\u00f9 ingegnosa: \"Epoch\", la macchina del tempo, creata per permettere a coloro che si riveleranno i pi\u00f9 valorosi, di tornare indietro nel tempo e cambiare il corso della storia. Il suo nome come quello degli altri due guru di Zeal \u00e8 preso dai tre re magi della tradizione cristiana.\nCrono.\n \u00e8 il personaggio principale della saga. Vive con sua madre (Gina, nella versione giapponese) nella citt\u00e0 di Truce, governata dal Reame di Guardia. Incontrata una ragazza di nome Marle alla \"Fiera del Millennio\" \u00e8 in seguito accusato di averla rapita. Nel 12.000 B.C., quando il gruppo si confronta con Lavos nell'Ocean Palace, sacrifica la sua vita per salvare gli amici. In seguito il gruppo pu\u00f2 riportarlo in vita mediante l'Uovo Temporale. I suoi dialoghi non sono mai mostrati, ma risultano impliciti nelle reazioni degli altri personaggi. Le due uniche eccezioni in uno dei finali possibili e quando l'utente sceglie di fargli dire delle frasi. Usa una katana come arma principale e, una volta ottenuti poteri magici, le sue tecniche appartengono alla sfera del lampo. Il nome potrebbe essere inteso come \"Chrono,\" la 'h' mancante a causa del fatto che tutti i nomi sono al massimo di cinque lettere. Il personaggio \u00e8 ispirato a Tapion della serie di Dragon Ball.\nCyrus.\nCyrus \u00e8 un cavaliere di Guardia nel 600 A.D. Cyrus \u00e8 un amico di infanzia di Glenn (Frog) sebbene pi\u00f9 anziano di Glenn di circa 7 anni. Ed \u00e8 proprio lui che insegna, anno dopo anno, a Glenn che non bisogna sempre subire passivamente le ingiustizie dei prepotenti, ma bisogna reagire per non soccombere. Egli, assieme a Glenn, si arruola nei Cavalieri di Guardia e, dopo qualche anno, vista la sua straordinaria capacit\u00e0 di spadaccino, viene nominato Capo dei \"Cavalieri della Tavola Quadrata\". In una missione, uccide il Re delle Rane per recuperare la \"Medaglia dell'Eroe\", artefatto che Cyrus supponeva indispensabile per poter maneggiare la leggendaria spada Masamune, l'unica arma in grado di sconfiggere le Creature Mistiche, in quanto nessun cavaliere di Guardia era munito di poteri magici. Purtroppo il possesso della spada magica e della Medaglia dell'eroe non sono sufficienti per donare a Cyrus la vittoria contro Magus ed Ozzie. Difatti, nel 590 A.D. nella battaglia contro Magus ed Ozzie, dopo la rottura della spada Masamune, trovandosi alle strette, Cyrus svela il suo animo nobile e protettivo nei confronti dell'amico Glenn, scaraventandosi come un kamikaze contro Magus, il quale uccide Cyrus senza piet\u00e0, riducendolo in un cumulo di cenere, per poi mutare Glenn in una rana.\nCyrus viene seppellito in un castello malconcio, lontano dal regno di Guardia; vista l'infamia di aver macchiato il regno di Guardia per incapacit\u00e0 nell'uccidere Magus, verr\u00e0 ricordato come \"Cyrus, il folle che ha osato sfidare Magus\", e la sua anima non avr\u00e0 pace per tutta l'eternit\u00e0. Durante una missione opzionale, sar\u00e0 possibile, nell'anno 600 A.D., riparare i guasti nel castello che \u00e8 il cimitero di Cyrus, cercare la sua tomba e, dopo un dialogo con il Fantasma di Cyrus, ripristinare il suo onore macchiato di infamia, permettendo al prode Cyrus di riposare in pace. Dopo il dialogo, Masa e Mune (i due esseri mistici che compongono la Spada Masamune) resteranno talmente commossi che sfoggeranno tutta la loro potenza a favore di Glenn/Frog, creando una nuova Masamune, dal potere e dalle capacit\u00e0 nettamente pi\u00f9 elevate della normale Masamune.\nEpoch.\nEpoch \u00e8 la fantastica macchina del tempo inventata dal guru Baldassarre nel 2.300 A.D. Durante tutta la prima met\u00e0 del gioco \u00e8 assente, probabilmente perch\u00e9 l'inventore ci sta ancora lavorando, ma la sua esistenza sar\u00e0 rivelata ai protagonisti per permettere loro di accedere nuovamente all'Era Oscura da cui erano stati banditi. Inizialmente non ha la possibilit\u00e0 di spostarsi, quindi una volta a bordo \u00e8 possibile viaggiare tra le varie epoche temporali, sparendo e riapparendo per\u00f2 sempre nello stesso punto della mappa.\nQuando per\u00f2 i personaggi torneranno nell'Era Oscura, Epoch sar\u00e0 loro requisita da Dalton, il braccio destro della malvagia regina Zeal, il quale ordiner\u00e0 ai suoi tecnici di trasformarla in una macchina volante. Una volta recuperata, quindi, il giocatore potr\u00e0 usarla per muoversi ovunque nello spazio e nel tempo. Questo modo di viaggiare \u00e8 senza dubbio molto pi\u00f9 comodo dei continui spostamenti a piedi da un varco temporale all'altro.\nIn pi\u00f9 occasioni i protagonisti si riferiscono a Epoch come a un essere vivente piuttosto che come a un oggetto, cosa che si riveler\u00e0 essere piuttosto vicina alla verit\u00e0, quando la macchina del tempo torner\u00e0 dai nostri eroi da sola, dopo che sono stati separati dagli eventi, dimostrando di possedere una volont\u00e0 propria.\nFlea.\nFlea \u00e8 il braccio sinistro di Ozzie, un potente mago munito dell'elemento del fuoco. Sebbene sia difficile crederlo, Flea, un essere a dir poco narciso ed amante della bellezza, odia essere scambiato per una donna, e crede che il potere della bellezza sia superiore a qualsiasi magia. I nostri eroi incontreranno per la prima volta questo mago nelle stanze del castello di Magus nel 600 A.D. Dopo averlo sconfitto, egli fuggir\u00e0.\nLo si potr\u00e0 ritrovare, assieme ad Ozzie e Slash, nella missione opzionale del Castello di Ozzie, nel quale Flea avr\u00e0 una potenza rinnovata e l'affascinante \"Veste di Flea\" (che si potr\u00e0 rubare grazie all'abilit\u00e0 di Ayla).\nIl nome del personaggio \u00e8 chiaramente ispirato a Flea, bassista e cofondatore dei Red Hot Chili Peppers, cos\u00ec come Ozzie \u00e8 ispirato a Ozzy Osbourne (cantante dei Black Sabbath) e Slash \u00e8 ispirato a Slash (ex chitarrista dei Guns N' Roses), tutti personaggi legati al mondo del rock.\nFrog.\n \u00e8 un cavaliere del 600 A.D. il cui vero nome \u00e8 \"Glenn\". Da scudiero di Cyrus, un \"Cavaliere della tavola quadrata\", assistette alla sua uccisione da parte di Magus, e fu trasformato da quest'ultimo in una rana antropomorfa. Prima che venisse trasformato in una rana era conosciuto con il nome di Glenn. Frog dedica tutto s\u00e9 stesso alla protezione della vita della regina Leene e giura di vendicare Cyrus uccidendo Magus. \u00c8 il vero predestinato alla Masamune, un'antica spada, unica vera arma contro il mago oscuro. Frog ha la possibilit\u00e0, in seguito, di far riposare in pace il fantasma di Cyrus e di allearsi o sconfiggere Magus. Egli \u00e8 equipaggiato con una spada larga e le sue tecniche appartengono alla sfera dell'acqua.\nGasparre.\n\u00c8 noto come \"Guru of the time\" (ovvero \"Guru del Tempo\"). Egli \u00e8 il creatore e responsabile del tempo e del suo fluire; dallo spiazzo della fine del tempo, lui osserva il fluire del tempo. \u00c8 in grado di creare portali verso ogni era e di manomettere come vuole il corso degli eventi, ed insieme a Baldassarre e Melchiorre, viene nominato Saggio di Zeal. Anche lui un tempo viveva in Zeal. A causa della caduta di Zeal da parte di Lavos e durante l'evento della nascita di quest'ultimo, Gasparre viene trasportato alla fine del tempo. Giocher\u00e0 un ruolo fondamentale nel tentativo di resurrezione di Crono, quando costui resta ucciso da Lavos. Il suo nome come quello degli altri due guru di Zeal \u00e8 preso dai tre re magi della tradizione cristiana.\nLavos.\n \u00e8 il principale antagonista del gioco. \u00c8 un parassita alieno con poteri quasi divini, arrivato sul pianeta nel 65.000.000 B.C. \"Lavos\" \u00e8 solamente un nomignolo dato alla creatura da Ayla (nella lingua primordiale, \"La\" significa \"fuoco\" e \"Vos\" significa \"grande\"): il suo vero nome, se ne ha mai avuto uno, \u00e8 ignoto. Lavos arriv\u00f2 sul pianeta per succhiarne a poco a poco le energie e produrre della prole geneticamente avanzata. Nella traduzione americana del gioco, viene svelato che Lavos ha esercitato una forte influenza sull'evoluzione e lo sviluppo delle specie sul pianeta, portando la specie umana ad avanzare tecnologicamente e fare in modo che essi \"coltivino\" Lavos (come poi \u00e8 successo con la Mammon Machine della Regina di Zeal, creata per aumentare la potenza di Lavos). Nella ritraduzione relativa al remake su Nintendo DS, Lucca spiega che Lavos permette alle specie sul pianeta di migliorare il proprio DNA solo per farne uso lui stesso (e infatti il \"core\" di Lavos, che i protagonisti affrontano nell'ultimo scontro del gioco, ha sembianze vagamente umanoidi). Lavos, nella timeline originale, dorme per milioni di anni, solo per svegliarsi nel 1999 A. D. e devastare il mondo. Il parassita \u00e8 stato per\u00f2 evocato due volte da personaggi esterni al suo ciclo vitale: una volta nel 12.000 B.C. dalla Regina di Zeal e una volta nel 600 A.D. da Magus.\nLavos \u00e8 composto da tre parti: un guscio esterno, capace di copiare statistiche e attacchi di boss che il gruppo ha incontrato in precedenza; un grosso essere con due braccia (vagamente rassomigliante alla forma non perfetta di Cell di \"Dragon Ball\") e infine un \"core\" dalla forma umanoide. Tale forma si ipotizza che possa essere dovuta al fatto che Lavos fa uso del DNA della specie pi\u00f9 avanzata sul pianeta.\nUna volta sconfitto, si scoprir\u00e0 nel sequel \"Chrono Cross\" che Lavos \u00e8 finito nell'oscurit\u00e0 al di fuori del tempo, la stessa sorte che \u00e8 toccata alla principessa di Zeal Schala. Lavos inizia allora ad assorbire Schala (che in \"Chrono Trigger\" viene presentata come una ragazza dagli incredibili poteri magici) divenendo cos\u00ec prima il \"Dream Devourer\" (divoratore di sogni, boss opzionale presente solo nel remake di \"Chrono Trigger\" per Nintendo DS) e poi il \"Time Devourer\", boss finale di \"Chrono Cross\".\nLavos sembrerebbe avere un acerrimo nemico nell\"'Entit\u00e0\", un soggetto teorizzato dai protagonisti durante una sottoquest. Il gruppo (e in particolar modo Lucca), infatti, cominciano a pensare che dietro i Portali del Tempo non ci sia Lavos (come erroneamente supposto in precedenza), bens\u00ec una qualche entit\u00e0 benigna che aiuta gli eroi nella loro lotta. L'entit\u00e0 \u00e8 spesso associata all'essenza vitale del pianeta stesso.\nAlcuni fan hanno notato delle somiglianze tra Lavos e It dell'omonimo romanzo di Stephen King. Entrambi sono entit\u00e0 parassite arrivate sul pianeta; entrambi, in qualche modo, basano la loro esistenza sugli esseri umani (It se ne ciba direttamente, Lavos li fa evolvere per poi mietere il loro DNA) e ne influenzano il comportamento (Lavos influenza lo sviluppo della specie umana, It rende gli abitanti della cittadina di Derry pi\u00f9 rissosi e noncuranti delle violenze che si consumano sotto i loro occhi). Entrambi hanno dei nemici \"sovrannaturali\": It trova ne \"la Tartaruga\" la sua nemesi, mentre Lavos \u00e8 in scontro diretto con l'Entit\u00e0; questi esseri benigni inoltre aiutano i protagonisti dell'opera a sconfiggere il male. Infine, entrambi assumono forme di invertebrati con esoscheletro.\nLucca.\n \u00e8 una geniale inventrice, che usa intelligenza e creativit\u00e0 per creare divertenti robot (come Gato) ed invenzioni innovative (il teletrasporto a corto raggio). Non riesce a perdonarsi per l'infortunio occorso alla madre, che ha perduto l'uso delle gambe; nel gioco avr\u00e0 l'opportunit\u00e0 di cambiare gli eventi. Alla Fiera del Millennio il teletrasporto sembra non funzionare, e Marle viene portata indietro nel tempo. Lucca combatte con una pistola; i suoi incantesimi ricadono nella sfera del fuoco.\nQuesto personaggio ricorda molto Bulma, personaggio ideato dallo stesso Akira Toriyama in \"Dragon Ball\". Ricorda molto anche Arale personaggio di un altro celebre manga di Akira Toriyama. Come Lucca, anche Bulma \u00e8 una geniale inventrice.\nRetrospettivamente, la rivista \"Famits\u016b\" ha classificato Lucca come la diciassettesima eroina pi\u00f9 famosa dei videogiochi degli anni '90.\nMarle.\n \u00e8 la Principessa di Guardia, il cui vero nome \u00e8 \"Principessa Nadia\". Ha problemi col padre, che le fa condurre una vita noiosa; scappata dunque dal castello si intrufola alla Fiera del Millennio, dove incontra Crono. Il medaglione che porta al collo interagisce con la macchina del teletrasporto di Lucca, che stava provando. Rispedita indietro al 600 A. D., viene scambiata per la Regina Leene, che nel frattempo era stata rapita; ci\u00f2 causa un paradosso temporale che cancella la sua esistenza, finch\u00e9 Crono e Lucca non trovano e salvano la sua antenata. Marle combatte con la balestra e la sua sfera di magia \u00e8 il ghiaccio. \u00c8 autrice, inoltre, dei pi\u00f9 potenti incantesimi di risanamento nel gioco. Il suo aspetto \u00e8 quello di Bulma di \"Dragon Ball\".\nRetrospettivamente, la rivista \"Famits\u016b\" ha classificato Marle come la sedicesima eroina pi\u00f9 famosa dei videogiochi degli anni '90.\nMagus.\nMagus, il cui nome originale \u00e8 Janus, principe del regno di Zeal, \u00e8 il fratello minore di Schala. Viene portato avanti nel tempo (dal 12.000 BC al 600 AD) da Lavos dopo la battaglia nell'Ocean Palace. Pu\u00f2 diventare un personaggio giocabile se, dopo aver battuto Dalton e ripreso Epoch, si rifiuta di combatterci contro. Si unisce al team ed \u00e8 molto utile per riportare in vita Crono. La sua magia ricopre la sfera dell'oscurit\u00e0 e la sua arma \u00e8 una falce (nel gioco \u00e8 invisibile), ma predilige l'uso di qualsiasi tipo di magia, eccetto quella curativa.\nMagus ha un volto affilato, gli occhi scuri, la pelle estremamente pallida, i capelli bianco-azzurrini portati lunghi sopra le spalle. Il portamento \u00e8 sempre altero e distante. \u00c8 vestito con colori scuri (nero-viola-rosso scuro); ha un lungo mantello viola, che lascia oscillare mentre cammina o corre ed all'interno del quale \u00e8 spesso avvolto. \u00c8 l'unico personaggio opzionale all'interno della saga, e non pu\u00f2 combinare i suoi poteri con quelli degli altri (a parte due tecniche triple molto potenti conferite da due pietre: la pietra nera, con la quale evoca insieme a Lucca e Marle la tecnica del Buio Eterno, e la pietra blu, con la quale evoca insieme a Robo e Lucca la tecnica della Fiamma Omega).\nMagus \u00e8 a capo della razza Mistica che guerreggia nell'anno 600 A.D. contro gli umani. Dieci anni prima ha inoltre ucciso il compagno e maestro del personaggio Frog, Cyrus, il pi\u00f9 valente fra i cavalieri del \"Reame di Guardia\". L'unico modo per sconfiggere Magus \u00e8 utilizzare la spada \"Masamune\", che nel gioco risulta spezzata in due parti, il filo e l'elsa.\nDopo essere stato sconfitto nel suo castello Magus viene mandato indietro nel tempo, nel reame di Zeal. Agendo come un profeta, usando le sue conoscenze sul futuro, Magus si insedia nel palazzo. Il gruppo scoprir\u00e0 in seguito che Magus era un tempo noto come Janus, principe del reame di Zeal nel 12.000 B.C. Quando Lavos apparve, Janus fu scagliato nel futuro, probabilmente attorno al 560-570 A.D., dove divenne un mago oscuro.\nQuando Lavos appare nel \"Palazzo dell'Oceano\" Magus si rivela e prova a distruggerlo, senza risultati. Sconfitto, egli non \u00e8 in grado di salvare sua sorella Schala, che sacrifica (sembra) la sua vita per contrastare il mostro.\nIl mangaka Akira Toriyama (autore di \"Dragon Ball\" e \"Dragon Quest\") ha concepito il suo aspetto. In Giappone Magus \u00e8 noto come \"Ma\u014d\" (\u9b54\u738b), un sillogismo molto frequente negli anime, manga e videogiochi giapponesi, la cui traduzione pu\u00f2 variare in numerosi modi diversi, bench\u00e9 simili tra loro, quali: \"re mago demoniaco/oscuro/della magia oscura/malvagio/della magia malvagia/maligno/della magia maligna/nero/della magia nera\", \"re dei maghi demoniaci/oscuri/della magia oscura/malvagi/della magia malvagia/maligni/della magia maligna/neri/della magia nera\", \"re stregone\" (forse quella nel complesso pi\u00f9 adeguata), \"re degli stregoni\", \"re demone/demoniaco\", \"re dei demoni/dei demoniaci\".\nMelchiorre.\n\u00c8 noto come \"Guru of the life\" (ovvero \"Guru della Vita\"). Egli \u00e8 lo scopritore di materie speciali ed armi magiche, ed insieme a Baldassarre e Gasparre, viene nominato Saggio di Zeal. Anche lui un tempo viveva in Zeal. A causa della caduta di Zeal da parte di Lavos e durante l'evento della nascita di quest'ultimo, Melchiorre viene trasportato nel 1000 A.D. Un personaggio con il quale i nostri eroi interagiranno pi\u00f9 volte nel corso degli eventi e della storia. Inventore e venditore di armi magiche, sar\u00e0 lui a riforgiare e donare una nuova vita alla spada Masamune, l'unica arma in grado di mietere il misticismo ed in grado di sconfiggere Magus (lui come qualsiasi altro abitante del regno di Zeal, in realt\u00e0). Dopo una missione opzionale, egli potr\u00e0 creare, grazie al \"Guscio Arcobaleno\", potenti equipaggiamenti di difesa, nonch\u00e9 un'arma potentissima per Crono, la katana \"Arcobaleno\". Il suo nome come quello degli altri due guru di Zeal \u00e8 preso dai tre re magi della tradizione cristiana.\nOzzie.\nOzzie \u00e8 il vice capo delle Creature Mistiche e braccio destro di Magus, riconoscendo in lui poteri straordinari. Nel 560/570 A.D., durante una spedizione, Ozzie (un tempo il capo indiscusso delle Creature Mistiche), accompagnato dai suoi Gargoyles tirapiedi, trova su di una montagna Janus (alias Magus) ancora bambino (\u00e8 stato scaraventato a spasso nel tempo assieme ai tre guru, durante l'evento della nascita di Lavos). Si pensa che sia proprio grazie al misticismo delle creature mistiche che Janus/Magus abbia potuto coltivare tutti i suoi poteri magici (gran parte di essi di tipo Ombra).\nE proprio questi poteri occulti hanno convinto Ozzie a rendere Magus/Janus il Sovrano indiscusso delle Creature Mistiche. In realt\u00e0, si scopre che Janus li sta solo utilizzando. Gli servivano degli scagnozzi temibili per tenergli lontano eventuali ospiti indesiderati (come Glenn/Frog, Cyrus o altri cavalieri di Guardia) e nel frattempo coltivava i suoi poteri, essendo lui intenzionato a richiamare Lavos nel 600 AD per poterlo finalmente distruggere.\nOzzie serve il proprio capo nonostante sia poco intelligente, molto tonto ed altrettanto maldestro.\nDopo la sconfitta di Magus, le Creature Mistiche sembrano scomparire per sempre dalle terre di Guardia. In realt\u00e0, i pochi fuggiaschi, assieme ad Ozzie, Slash e Flea, si rinchiudono nel castello di Ozzie, lontano dal regno di Guardia, un tempo la base generale delle Creature Mistiche (prima che venisse costruito il Castello di Magus). In una missione opzionale \u00e8 possibile entrare nel suddetto castello di Ozzie, per sconfiggerlo definitivamente, assieme ai suoi scagnozzi, Flea e Slash, tutti e tre con rinnovata potenza e rinnovato equipaggiamento (difatti Ozzie indosser\u00e0 i \"Calzoni di Ozzie\" durante la seconda battaglia, che possono essere rubati grazie alle abilit\u00e0 di Ayla).\nOzzie, sebbene si narra che abbia grandi poteri mistici, in realt\u00e0 sembra possedere soltanto l'elemento del ghiaccio, che utilizzer\u00e0, pi\u00f9 di una volta, soltanto sotto forma di magia protettiva.\nIl nome del personaggio \u00e8 chiaramente ispirato a Ozzy Osbourne, cantante dei Black Sabbath, cos\u00ec come Flea \u00e8 ispirato a Flea (bassista dei Red Hot Chili Peppers) e Slash \u00e8 ispirato a Slash (ex chitarrista dei Guns N' Roses), tutti personaggi legati al mondo del rock.\nRobo.\n \u00e8 un robot del 2.300 A.D.; creato in origine per aiutare l'umanit\u00e0 nel Proto Dome, \u00e8 stato danneggiato dall'Apocalisse nel 1999 A.D.. Riparato da Lucca, senza memoria della sua missione precedente entra nel gruppo. Il suo vero nome \u00e8 Prometeo (ovvio riferimento alla divinit\u00e0 greca), mentre il suo numero di serie \u00e8 R-66Y. Usa come arma il suo braccio robotico e non usa magie, sebbene sia equipaggiato con un laser che imita gli incantesimi dell'ombra. Robo, in una missione opzionale, verr\u00e0 punito dal suo creatore, il Cervello Madre, per essersi unito agli umani, ed incontrer\u00e0 la sua \"fidanzata\" persa da tempo, Atropo (ancora un riferimento evidente alla mitologia greca).\nSchala.\nSchala \u00e8 la figlia della regina Zeal e la sorella maggiore di Janus (alias Magus).\n\u00c8 insolitamente gentile ma sottost\u00e0 al volere malvagio della Regina; possiede poteri magici tanto forti da essere l'unica in grado di attivare la Macchina Mammon ma alcuni abitanti del regno di Zeal pensano che Janus possa sviluppare poteri ancora maggiori.\n\u00c8 possibile vederla diverse volte durante \"Chrono Trigger\". La prima volta la si incontra dopo il primo viaggio a Zeal accanto alla Regina con il losco Profeta;\nla seconda volta sempre nel periodo di Zeal sulla terra ferma in compagnia dei rifugiati non adatti a vivere nel regno poich\u00e9 sono senza poteri;\nla terza volta nel Palazzo Oceano in occasione dell'attivazione della Macchina Mammon e del risveglio di Lavos.\nNella versione per Nintendo DS la si pu\u00f2 vedere una quarta volta accanto al Boss bonus Dream Devourer.\nSlash.\nSlash \u00e8 il braccio destro di Ozzie. Un temibile spadaccino, munito dei poteri del vento, che utilizza soltanto nelle sue sferzate soniche.\nNel 600 AD lo si incontra nelle stanze del castello di Magus. Di carattere gradasso, utilizzer\u00e0 tutti i suoi poteri, nonch\u00e9 la sua fidata spada \"Slasher\", solo dopo una sonora prima sconfitta da parte dei nostri eroi. Una volta sconfitto del tutto, egli fuggir\u00e0 lasciando un bel regalino per Crono (per l'appunto, la spada Slasher).\nEgli ritorner\u00e0, pi\u00f9 forte ed armato della sua nuova \"Slasher II\" (che si potr\u00e0 rubare grazie alle abilit\u00e0 di Ayla), in una missione opzionale, nel castello di Ozzie.\nIl nome del personaggio \u00e8 chiaramente ispirato a Slash, chitarrista ex membro dei Guns N' Roses, cos\u00ec come Ozzie \u00e8 ispirato a Ozzy Osbourne (cantante dei Black Sabbath) e Flea \u00e8 ispirato a Flea (bassista dei Red Hot Chili Peppers), tutti personaggi legati al mondo del rock.\nToma.\nToma \u00e8 un archeologo ed avventuriero dell'anno 600 A.D. All'inizio molti lo reputano un fanfarone, ma \u00e8 proprio grazie a lui che i nostri eroi, in una missione opzionale, riusciranno a scoprire l'esatta ubicazione della \"Conchiglia Arcobaleno\", una scoperta che, per Toma, valeva la sua vita intera. Difatti Toma stesso raccomanda ai nostri eroi che, nel caso in cui dovesse morire prima di divulgare la sua scoperta, essi dovranno versare, sulla sua pietra tombale, la sua bevanda preferita (una Gazzosa). Facendo questo, il fantasma di Toma indicher\u00e0 agli eroi l'isola dove si nasconde la \"Conchiglia Arcobaleno\", che poi non \u00e8 altri che il castello di Azala, colei che, nel 65.000.000 B.C. era la regina dei Reptiti e l'acerrima nemica di Ayla. La \"Conchiglia arcobaleno\" sar\u00e0 indispensabile per creare quella che \u00e8 (almeno nella versione SNES del gioco) l'arma definitiva per Crono."}
{"id": "336872", "revid": "106000769", "url": "https://it.wikipedia.org/wiki?curid=336872", "title": "Esempi di campo magnetico", "text": "Punto di partenza per calcolare il campo magnetostatico nel vuoto \u00e8 la legge di Biot-Savart, di cui il caso generale \u00e8:\nNel caso che formula_4:\nAl centro della spira formula_6:\nSolenoide.\nIl solenoide di lunghezza formula_8 pu\u00f2 essere considerato un insieme di formula_9 spire coassiali di raggio formula_10. Il campo magnetico ha la direzione dell'asse del solenoide. Il campo magnetico in un punto dell'asse del solenoide pu\u00f2 essere agevolmente calcolato applicando la legge di Amp\u00e8re ad un circuito rettangolare formato da un lato corrispondente all'asse del solenoide (o un qualunque segmento parallelo all'asse e interno ad ogni spira), un secondo lato parallelo al primo ma esterno al solenoide, e i lati congiungenti simmetrici fra loro, otteniamo il risultato:\ndove n, la densit\u00e0 di spire, \u00e8 uguale al rapporto tra formula_9 e formula_8, e formula_14 \u00e8 una qualsiasi linea chiusa concatenante la corrente formula_15 su tutte le spire (cio\u00e8 N volte):\nInfatti con l'approssimazione di solenoide infinito, il campo magnetico esterno al solenoide \u00e8 nullo, perch\u00e9 le linee di campo si debbono ricongiungere all'infinito e sono infinitamente rade all'esterno. I due lati congiungenti sono simmetrici ed il problema pure: il loro contributo \u00e8 nullo.\nInterno di un conduttore attraversato da corrente.\nConsideriamo un conduttore elettrico a sezione circolare di raggio formula_10 attraversato da una corrente formula_15.\nPer la legge di Ampere:\nSupponendo la corrente uniformemente distribuita all'interno del conduttore avremo una densit\u00e0 pari a:\nLa corrente concatenata avr\u00e0 un andamento, in funzione del raggio formula_21 della circonferenza attorno all'asse del conduttore, del tipo:\nDalla legge di Amp\u00e9re:\nDa cui otteniamo:\nChe rappresenta l'andamento del campo magnetico nell'interno di un conduttore in funzione della distanza dal centro.\nCome si nota il campo cresce in maniera lineare e proporzionalmente ad r. Giunti ad formula_25, per formula_26 il campo decresce come formula_27.\nLamina piana infinita.\nConsideriamo una lamina piana indefinita percorsa da una corrente formula_28 unidirezionale. Se prendiamo un sistema di riferimento cartesiano, ed orientiamo opportunamente gli assi in modo da avere il piano delle coppie formula_29 coincidente con quello della lamina e la corrente diretta lungo formula_30, allora seguendo la regola della mano destra il campo magnetico formula_31 sar\u00e0 diretto lungo formula_32 e varier\u00e0 lungo formula_33. Infatti, quando formula_34 varr\u00e0 formula_35 e per formula_36 sar\u00e0 formula_37; pertanto, esso subir\u00e0 una discontinuit\u00e0 tangenziale alla lamina, proprio nel passaggio all'interno della stessa (formula_38). Dalla circuitazione calcolata attorno a questa discontinuit\u00e0 risulta:\nDove formula_40 rappresenta la densit\u00e0 lineare di corrente (A/m) della lamina. Dalla differenza dei due campi lungo formula_33 (che rappresentati vettorialmente sono opposti in segno), si ottiene il valore della discontinuit\u00e0, ossia il doppio di formula_42."}
{"id": "336878", "revid": "2036605", "url": "https://it.wikipedia.org/wiki?curid=336878", "title": "Theta", "text": "Theta (\u0398; \u03b8 o \u03d1), pi\u00f9 comunemente resa in italiano come T\u00e8ta o Teta, \u00e8 l'ottava lettera dell'alfabeto greco. Nel greco antico \u00e8 una consonante di tipo dentale aspirata (\"dentale sorda aspirata\") /t\u02b0/, mentre nel greco moderno trascrive la fricativa interdentale sorda /\u03b8/.\nIl suo valore nel sistema numerico greco \u00e8 9.\nLa lettera deriva dalla fenicia \"teth\" e, nella sua forma pi\u00f9 arcaica, poteva essere scritta oppure , segni derivati dai geroglifici egizi per rappresentare, rispettivamente, una citt\u00e0 e il Sole. Da essa si evolve la lettera cirillica \"fita\" (\u0472, \u0473).\nGli usi.\nIn topografia \u0398 \u00e8 utilizzato per indicare l'azimut di un segmento di coordinate polari rispetto ad un asse.\nIn matematica \u00e8 utilizzato:\nIn fisica \u00e8 usato:\nIn informatica \u00e8 utilizzato per indicare il limite asintotico stretto nell'analisi dei tempi di esecuzione di una funzione.\nIn linguistica, (e precisamente nell'alfabeto fonetico internazionale) si usa per indicare una consonante fricativa dentale sorda.\nIn economia rappresenta la variabilit\u00e0 nel tempo del premio di un'opzione.\nIn neurologia esprime uno dei ritmi elettroencefalografici."}
{"id": "336879", "revid": "1226", "url": "https://it.wikipedia.org/wiki?curid=336879", "title": "Sapphire &amp; Steel", "text": ""}
{"id": "336880", "revid": "21079", "url": "https://it.wikipedia.org/wiki?curid=336880", "title": "La Baule", "text": ""}
{"id": "336881", "revid": "1982", "url": "https://it.wikipedia.org/wiki?curid=336881", "title": "Fuliggine", "text": ""}
{"id": "336882", "revid": "62004", "url": "https://it.wikipedia.org/wiki?curid=336882", "title": "Tour de France 1988", "text": "Il Tour de France 1988, settantacinquesima edizione della corsa, si svolse in ventidue tappe precedute da un prologo iniziale, tra il 3 e il 24 luglio 1988, per un percorso complessivo di 3\u00a0281,5\u00a0km. \nFu vinto dallo scalatore spagnolo Pedro Delgado (al secondo podio in carriera al Tour dopo la piazza d'onore conseguita nell'edizione precedente), che concluse la gara in 84h27'53\".\nSi tratt\u00f2 della terza edizione della corsa a tappe francese vinta da un corridore spagnolo, quindici anni dopo l'ultimo successo, quello di Luis Oca\u00f1a nel 1973.\nAl secondo posto della classifica generale si piazz\u00f2 lo scalatore-finisseur olandese Steven Rooks (al primo ed unico podio della carriera nei Campi Elisi). \nLa terza posizione della classifica generale fu conseguita dallo scalatore colombiano Fabio Parra (al primo ed unico podio della carriera nella Grande Boucle).\nParra, soprannominato \"il Condor delle Ande\", fu il primo ciclista di nazionalit\u00e0 colombiana a salire sul podio della corsa a tappe transalpina.\nResoconto degli eventi.\nAl Tour de France 1988 parteciparono 198 corridori, 151 dei quali giunsero al traguardo finale di Parigi. Le squadre partecipanti erano 6 francesi, 5 spagnole, 3 belghe, 3 olandesi, 2 italiane, 1 svizzera, 1 colombiana, 1 statunitense. I corridori partecipanti erano 40 francesi, 39 spagnoli, 30 belgi, 25 olandesi, 14 italiani, 11 colombiani, 8 svizzeri, 6 statunitensi 4 tedeschi, 4 danesi, 3 britannici, 3 norvegesi, 2 irlandesi, 1 portoghese, 1 cecoslovacco, 1 australiano, 1 austriaco, 1 canadese, 1 messicano, 1 neozelandese.\nA causa dei nuovi regolamenti internazionali sulla lunghezza delle corse a tappe, il Tour 1988 dur\u00f2 sei giorni in meno rispetto all'edizione 1987 e fu pi\u00f9 breve di circa mille chilometri. La competizione si apr\u00ec non con il classico prologo, ma con una \"prefazione\" di un solo chilometro nella Loira Atlantica, non valida per la classifica generale; poi il Paese fu affrontato in senso orario percorrendo prima le Alpi e poi i Pirenei, fino al consueto arrivo a Parigi.\nStante l'assenza per infortunio dei vincitori delle edizioni 1986 e 1987, rispettivamente Greg LeMond e Stephen Roche, il listino dei favoriti risultava, come gi\u00e0 nell'edizione precedente, abbastanza ampio: i principali accreditati al successo erano Sean Kelly, Andrew Hampsten e Laurent Fignon, seguiti nei pronostici da Urs Zimmermann, Pedro Delgado, Luis Herrera e Jean-Fran\u00e7ois Bernard.\nFu il canadese Steve Bauer a prendere la maglia gialla alla prima tappa, poi la cedette agli olandesi Teun van Vliet, Henk Lubberding e Jelle Nijdam prima di riconquistarla al termine della tappa di Nancy. Lo spagnolo Delgado mostr\u00f2 presto le sue qualit\u00e0 in salita (Fignon invece perse diciotto minuti a Morzine), e al termine della tredicesima tappa, quella sull'Alpe d'Huez vinta da Steven Rooks, prese la \"leadership\" della generale. Quel giorno \"big\" come Kelly, Bernard, Zimmermann presero tutti pi\u00f9 di venti minuti da Rooks, uscendo di classifica, mentre Fignon abbandon\u00f2 la corsa. L'indomani lo spagnolo conferm\u00f2 di essere il pi\u00f9 forte vincendo la cronoscalata di Villard-de-Lans e consolidando cos\u00ec il primato.\nProprio nel controllo antidoping seguente alla vittoria della cronometro (la notizia usc\u00ec alcuni giorni dopo), Delgado risult\u00f2 positivo ad un antinfiammatorio, il Probenecid, usato in genere per coprire l'utilizzo di steroidi anabolizzanti. Tale prodotto era vietato dal Comitato Olimpico Internazionale e dalla Federciclismo francese, ma ancora non dall'Unione Ciclistica Internazionale (lo sarebbe stato nell'agosto seguente): Delgado di conseguenza non venne penalizzato \u2013 rischiava mille franchi svizzeri di multa, 10 minuti di sanzione in classifica e un mese di sospensione con la condizionale \u2013 potendo cos\u00ec portare la maglia gialla fino a Parigi, terzo spagnolo a riuscirvi dopo Federico Bahamontes e Luis Oca\u00f1a. Sul podio finale con Delgado salirono l'olandese Rooks e il colombiano Fabio Parra (primo sudamericano tra i migliori tre al Tour nella storia della competizione). Delgado port\u00f2 la maglia gialla al termine delle ultime undici tappe sulle ventidue previste.\nOltre alla seconda piazza assoluta Rooks fece sua la maglia a pois della classifica scalatori davanti al compagno di squadra Gert-Jan Theunisse. Proprio Theunisse venne trovato positivo al testosterone e punito con una penalizzazione di 10 minuti (ai quali si aggiunsero 2 minuti per uno scontro con un direttore sportivo), scendendo cos\u00ec dal quarto posto finale all'undicesimo. Il velocista olandese Jean-Paul van Poppel fu il corridore che si aggiudic\u00f2 il maggior numero di tappe: quattro sulle ventidue previste, compresa l'ultima sugli Champs-\u00c9lys\u00e9es; la maglia verde della classifica a punti and\u00f2 per\u00f2 al belga Eddy Planckaert. Maglia bianca di miglior giovane fu l'altro olandese Erik Breukink, dodicesimo in graduatoria; vincitore della classifica degli sprint intermedi fu Frans Maassen, miglior squadra la PDM di Rooks e Theunisse."}
{"id": "336883", "revid": "1982", "url": "https://it.wikipedia.org/wiki?curid=336883", "title": "Pulviscolo da combustione", "text": ""}
{"id": "336885", "revid": "6923", "url": "https://it.wikipedia.org/wiki?curid=336885", "title": "SUV", "text": ""}
{"id": "336888", "revid": "290948", "url": "https://it.wikipedia.org/wiki?curid=336888", "title": "Carbon black", "text": ""}
{"id": "336890", "revid": "1305772", "url": "https://it.wikipedia.org/wiki?curid=336890", "title": "See You on the Other Side (Korn)", "text": "See You on the Other Side \u00e8 il settimo album in studio del gruppo musicale statunitense Korn, pubblicato il 6 dicembre 2005 dalla EMI e dalla Virgin Records.\nDescrizione.\n\"See You on the Other Side\" \u00e8 il primo album inciso dai Korn per la EMI/Virgin e dopo la separazione del secondo chitarrista, Brian Welch, nonch\u00e9 l'ultimo con lo storico batterista David Silveria, che abbandon\u00f2 il gruppo nel 2006. Come il precedente \"Take a Look in the Mirror\" del 2003, \u00e8 stato anch'esso prodotto dal cantante Jonathan Davis.\nRispetto agli album precedenti, presenta influenze industrial metal molto pi\u00f9 forti, che lo avvicinano a sonorit\u00e0 tipiche di gruppi come Ministry, Nine Inch Nails e Marilyn Manson.\nEsistono due versioni di questo disco, una standard composta da 14 tracce e confezione normale, e una deluxe, prodotta in tiratura limitata e caratterizzata da una copertina particolare e dalla presenza di un disco bonus contenente 5 brani e 2 video live. Dall'album sono stati estratti tre singoli: \"Twisted Transistor\", \"Coming Undone\" e \"Politics\". Il primo \u00e8 accompagnato da un videoclip a sfondo autoparodico, che ha come protagonisti quattro noti artisti hip hop/R&amp;B statunitensi nei ruoli dei quattro componenti del gruppo (Lil Jon, Snoop Dogg, Xzibit e David Banner)."}
{"id": "336893", "revid": "636662", "url": "https://it.wikipedia.org/wiki?curid=336893", "title": "Oracle Internet Directory", "text": "Oracle Internet Directory \u00e8 un servizio di directory LDAP v3 prodotto dalla Oracle Corporation e distribuito insieme a Oracle Application Server. Ecco le caratteristiche di Oracle Internet Directory:"}
{"id": "336894", "revid": "18397", "url": "https://it.wikipedia.org/wiki?curid=336894", "title": "See you on the other side", "text": ""}
{"id": "336895", "revid": "287204", "url": "https://it.wikipedia.org/wiki?curid=336895", "title": "Arrubal", "text": ""}
{"id": "336897", "revid": "287204", "url": "https://it.wikipedia.org/wiki?curid=336897", "title": "Badaran", "text": ""}
{"id": "336898", "revid": "287204", "url": "https://it.wikipedia.org/wiki?curid=336898", "title": "Banares", "text": ""}
{"id": "336899", "revid": "287204", "url": "https://it.wikipedia.org/wiki?curid=336899", "title": "Banos de Rio Tobia", "text": ""}
{"id": "336901", "revid": "404338", "url": "https://it.wikipedia.org/wiki?curid=336901", "title": "Portaerei Dedalo", "text": ""}
{"id": "336903", "revid": "287204", "url": "https://it.wikipedia.org/wiki?curid=336903", "title": "Banos de Rioja", "text": ""}
{"id": "336904", "revid": "287204", "url": "https://it.wikipedia.org/wiki?curid=336904", "title": "Brinas", "text": ""}
{"id": "336905", "revid": "287204", "url": "https://it.wikipedia.org/wiki?curid=336905", "title": "Cabezon de Cameros", "text": ""}
{"id": "336906", "revid": "287204", "url": "https://it.wikipedia.org/wiki?curid=336906", "title": "Camprovin", "text": ""}
{"id": "336908", "revid": "287204", "url": "https://it.wikipedia.org/wiki?curid=336908", "title": "Canillas de Rio Tuerto", "text": ""}
{"id": "336909", "revid": "287204", "url": "https://it.wikipedia.org/wiki?curid=336909", "title": "Canas", "text": ""}
{"id": "336911", "revid": "287204", "url": "https://it.wikipedia.org/wiki?curid=336911", "title": "Cardenas", "text": ""}
{"id": "336912", "revid": "287204", "url": "https://it.wikipedia.org/wiki?curid=336912", "title": "Castanares de Rioja", "text": ""}
{"id": "336913", "revid": "1318658", "url": "https://it.wikipedia.org/wiki?curid=336913", "title": "Cattedrale di Santa Croce", "text": "La cattedrale di Santa Croce \u00e8 il duomo di Forl\u00ec e sede del vescovo della diocesi di Forl\u00ec-Bertinoro. Al suo interno, nella cappella sinistra, si trova la xilografia della Madonna del Fuoco, patrona della diocesi.\nStoria.\nL'attuale aspetto neoclassico, frutto dei grandi lavori che seguirono l'abbattimento della primitiva chiesa romanico gotica, le fu conferito dall'architetto Giulio Zambianchi che complet\u00f2 la nuova fabbrica nel 1841. Della struttura precedente rimangono la cappella del Santissimo Sacramento nella navata destra e la grande cappella della Madonna del Fuoco nella navata sinistra realizzata tra il 1614 e il 1636 sovrastata da una cupola ottagonale affrescata da Carlo Cignani che vi raffigur\u00f2 l'Assunzione della Vergine in cielo.\nDescrizione.\nSotto l'arco di sostegno della cupola, sul pavimento a destra, si trova la tomba di Carlo Cignani.\nIl cardinale Fabrizio Paolucci, commission\u00f2 a sue spese l'altare maggiore (realizzato a Roma nel 1718) e la tribuna che racchiude la Madonna del Fuoco. La piccola ancona di bronzo dorato e lapislazzuli \u00e8 opera di Giovanni Giardini. L'altare maggiore \u00e8 sormontato dal fastigio dello scultore Camillo Rusconi, l'altare invece venne rifatto nel 1814 su disegno di Luigi Mirri. Fu realizzato per il transetto della basilica di San Paolo fuori le mura in fase di ricostruzione dopo il disastroso incendio che l'aveva colpita, ma l'inatteso dono, da parte dello Zar di Russia, di diversi blocchi di malachite verde, port\u00f2 alla decisione di realizzare per quel luogo due altari gemelli ancora oggi ammirabili nella basilica Ostiense. Il dono al duomo forlivese fu occasionato da un incidente occorso al Papa stesso che, di passaggio a Forl\u00ec, celebr\u00f2 messa in duomo sull'altare precedente dotato di una predella lignea che, forse per qualche tarlo di troppo, cedette sotto il peso dell'augusto ospite che comment\u00f2 \"divertito\": \u00abVi regalo io l'altare nuovo, cos\u00ec se ripasso da Forl\u00ec, non rischio pi\u00f9 la vita celebrando messa\u00bb.\nI due organi del Settecento sono del celebre organaro veneziano Gaetano Callido.\nCappella della Madonna del Fuoco.\nLa cappella-santuario della Madonna del Fuoco fu realizzata negli anni 1619-36 dall'architetto faentino Domenico Paganelli, di cui \u00e8 considerata il capolavoro. \u00c8 coperta da una cupola ottagonale con alto tamburo che presenta un affresco rifinito a tempera di Carlo Cignani iniziato forse nel 1686 e terminato nel 1706 che rappresenta \"l'Assunzione della Vergine\" restaurato anche da Pompeo Randi. Nelle nicchie inserite sotto i pennacchi si trovano le statue dei quattro evangelisti, opera dello scultore bolognese Giuseppe Maria Mazza, mentre i putti in stucco sono di Filippo Balugani.\nSulla faccia interna dell'arco d'ingresso si trova \"Il miracolo della Madonna del Fuoco\", opera di Pompeo Randi. Ai lati si trovano le due cantorie in marmo disegnate da Gaetano Stegani che nel 1770 circa sostituirono quelle primitive di legno. L'organo sulla parete destra \u00e8 opera della bottega veneziana dei Callido. La tribuna nella quale \u00e8 conservata la xilografia della Madonna del Fuoco, opera di Giovanni Giardini da Forl\u00ec, fu realizzata a spese del cardinale Fabrizio Paulucci, che commission\u00f2 anche l'altare maggiore.\nAl centro della cappella si trova la xilografia della Madonna del Fuoco, risalente ai primi anni del XV secolo. Il tabernacolo ligneo \u00e8 opera dell'intagliatore Francesco Brunelli.\nL'immagine della Madonna del Fuoco.\nL'immagine della Madonna, una xilografia su carta sostenuta da una tavoletta di legno, era esposta fin dal 1425 sul muro di una scuola di Forl\u00ec dove insegnava un tal \"Mastro Lombardino da Riopetroso\". Durante l'inverno, all'interno della scuola veniva acceso un focolare in modo da poter riscaldare gli alunni. Probabilmente quella sera, al termine delle lezioni, non ci si assicur\u00f2 che le ceneri fossero ben spente. Durante la notte di mercoled\u00ec 4 febbraio 1428 si svilupp\u00f2 quindi un incendio che avvolse la scuola, distruggendola. La popolazione accorrse per circoscrivere il fuoco e salvare il possibile. L'incendio per\u00f2 dur\u00f2 pi\u00f9 giorni e della scuola rimasero solo macerie annerite. Dest\u00f2 perci\u00f2 grande stupore rinvenire l'immagine della Madonna praticamente intatta. Fra i testimoni c'era anche il celebre Ugolino Urbevetano da Forl\u00ec. Il Governatore della citt\u00e0, il Legato pontificio Monsignore Domenico Capranica, ordin\u00f2 di portare l'immagine nel duomo della citt\u00e0 con una solenne processione, tenutasi l'8 febbraio.\nCappella del Santissimo Sacramento.\nLa cappella del Santissimo Sacramento, gi\u00e0 santuario della Madonna della Ferita, venne costruita su progetto di Pace Bombace per volont\u00e0 di Caterina Sforza nel 1490. Nel 1941 la cappella fu completamente ridecorata.\nAll'altare maggiore della cappella si affiancano due altari minori: su quello destro si trova un frammento dell'affresco \"La Vergine delle Grazie\", attribuito a Guglielmo Organi, mentre su quello sinistro si trova il quattrocentesco affresco \"La Vergine della Ferita\", di ignoto autore, cos\u00ec chiamato per una pugnalata inferta nel 1490 da un giovane, in seguito alla quale l'immagine avrebbe cominciato a sanguinare sotto gli occhi dei presenti.\nCappella del Battistero.\nLa cappella del Battistero si trova in fondo alla navata destra. Un tempo era decorata dal ciclo di affreschi di Livio Agresti \"Nove Storie eucaristiche e sette Profeti\" che attualmente fanno parte della collezione della Pinacoteca di Forl\u00ec. Verso la fine dell'Ottocento venne completamente rifatta. Attualmente la cappella conserva un pregevole Battistero esagonale di pietra datato 1504, opera di Tommaso Fiamberti e del suo collaboratore Giovanni Ricci. La base e la cornice superiore sono opera di Giacomo Bianchi da Dulcigno. Le sue sei facce presentano altrettanti bassorilievi quali \"San Mercuriale col Drago\", \"San Giovanni Battista\", \"San Valeriano\", \"Il Battesimo di Cristo\", \"Sant'Elena e San Girolamo\" e \"La Decollazione del Battista\".\nIl Crocifisso della Cattedrale.\n\u00c8 un'immagine dal valore storico che lo pone ai vertici del suo genere in Italia. Lo si riferisce al XII secolo.\nLa croce, semplice e nera, presenta tracce di decorazione policroma ed escrescenze che suggeriscono una cornice gemmata. Sopra il capo del Cristo sono incise due frasi che sembrano appartenere alla stessa mano ed hanno stessa iscrizione latina: \"Rex iudeorum\" (Re dei giudei).\nQuella posta pi\u00f9 in alto, \u00e8 di scrittura semplice e potrebbe sembrare goticheggiante. Quella sotto, su due righe, forse la pi\u00f9 antica, presenta la stessa iscrizione con caratteri incerti tra il greco e il latino.\nIl Cristo poggia i piedi, su di un suppedaneo costruito su delle foglie, come a richiamare l'albero della vita. Il corpo \u00e8 appeso alla croce con tenue realismo; non sformato, non insanguinato (nulla fuoriesce dalla ferita dei chiodi e del costato).\nIl volto \u00e8 eretto, solenne, tranquillo e maestoso; la barba, i baffi e i capelli sono ben ordinati, gli occhi sono aperti. Sul capo non vi \u00e8 la corona di spine, ma una corona regale.\nUn drappo porpora, punteggiato da piccoli gigli d'oro, gli circonda i fianchi.\nCampanile.\nIl campanile sfrutta quella che, anticamente, era una torre patrizia della famiglia degli Orgogliosi.\nCelebri Maestri di Cappella.\nLa Cappella Musicale ebbe anche una propria scuola, in cui studiarono musicisti poi divenuti celebri, come ad esempio Antonio Maria Pellegrino Benelli."}
{"id": "336914", "revid": "287204", "url": "https://it.wikipedia.org/wiki?curid=336914", "title": "Cervera del Rio Alhama", "text": ""}
{"id": "336915", "revid": "287204", "url": "https://it.wikipedia.org/wiki?curid=336915", "title": "Cidamon", "text": ""}
{"id": "336916", "revid": "287204", "url": "https://it.wikipedia.org/wiki?curid=336916", "title": "Ciruena", "text": ""}
{"id": "336917", "revid": "287204", "url": "https://it.wikipedia.org/wiki?curid=336917", "title": "Cordovin", "text": ""}
{"id": "336918", "revid": "287204", "url": "https://it.wikipedia.org/wiki?curid=336918", "title": "Cuzcurrita de Rio Tiron", "text": ""}
{"id": "336919", "revid": "287204", "url": "https://it.wikipedia.org/wiki?curid=336919", "title": "Galbarruli", "text": ""}
{"id": "336920", "revid": "1186766", "url": "https://it.wikipedia.org/wiki?curid=336920", "title": "Granon", "text": ""}
{"id": "336921", "revid": "287204", "url": "https://it.wikipedia.org/wiki?curid=336921", "title": "Gravalos", "text": ""}
{"id": "336922", "revid": "287204", "url": "https://it.wikipedia.org/wiki?curid=336922", "title": "Herramelluri", "text": ""}
{"id": "336923", "revid": "287204", "url": "https://it.wikipedia.org/wiki?curid=336923", "title": "Hervias", "text": ""}
{"id": "336924", "revid": "287204", "url": "https://it.wikipedia.org/wiki?curid=336924", "title": "Huercanos", "text": ""}
{"id": "336925", "revid": "287204", "url": "https://it.wikipedia.org/wiki?curid=336925", "title": "Jalon de Cameros", "text": ""}
{"id": "336926", "revid": "287204", "url": "https://it.wikipedia.org/wiki?curid=336926", "title": "Leza de Rio Leza", "text": ""}
{"id": "336927", "revid": "287204", "url": "https://it.wikipedia.org/wiki?curid=336927", "title": "Logrono", "text": ""}
{"id": "336928", "revid": "287204", "url": "https://it.wikipedia.org/wiki?curid=336928", "title": "Manjarres", "text": ""}
{"id": "336929", "revid": "287204", "url": "https://it.wikipedia.org/wiki?curid=336929", "title": "Murillo de Rio Leza", "text": ""}
{"id": "336930", "revid": "287204", "url": "https://it.wikipedia.org/wiki?curid=336930", "title": "Najera", "text": ""}
{"id": "336931", "revid": "287204", "url": "https://it.wikipedia.org/wiki?curid=336931", "title": "Navajun", "text": ""}
{"id": "336932", "revid": "287204", "url": "https://it.wikipedia.org/wiki?curid=336932", "title": "Ocon", "text": ""}
{"id": "336933", "revid": "287204", "url": "https://it.wikipedia.org/wiki?curid=336933", "title": "Ochanduri", "text": ""}
{"id": "336934", "revid": "287204", "url": "https://it.wikipedia.org/wiki?curid=336934", "title": "Pradejon", "text": ""}
{"id": "336935", "revid": "287204", "url": "https://it.wikipedia.org/wiki?curid=336935", "title": "Prejano", "text": ""}
{"id": "336937", "revid": "287204", "url": "https://it.wikipedia.org/wiki?curid=336937", "title": "Rincon de Soto", "text": ""}
{"id": "336938", "revid": "287204", "url": "https://it.wikipedia.org/wiki?curid=336938", "title": "San Millan de la Cogolla", "text": ""}
{"id": "336939", "revid": "287204", "url": "https://it.wikipedia.org/wiki?curid=336939", "title": "San Millan de Yecora", "text": ""}
{"id": "336940", "revid": "1922768", "url": "https://it.wikipedia.org/wiki?curid=336940", "title": "Pet Sematary (romanzo)", "text": "Pet Sematary \u00e8 un romanzo di Stephen King del 1983. Secondo l'autore, la storia si ispira a \"The Monkey's Paw\", una storia popolare meglio conosciuta nella versione scritta da William W. Jacobs. Il libro di King va un passo oltre considerando cosa succederebbe se il protagonista non avesse capito l'errore dopo il secondo desiderio.\nLibro.\nLouis Creed, un medico di Chicago, viene nominato direttore del servizio medico presso l'Universit\u00e0 del Maine. Si trasferisce in una grande casa vicino alla piccola citt\u00e0 di Ludlow con la moglie Rachel e i due giovani figli, Ellie e Gage, rispettivamente di sei e due anni, oltre a Winston \"Church\" Churchill, il gatto di Ellie. Fin dall'arrivo, la famiglia deve affrontare molti problemi: Ellie si ferisce a un ginocchio dopo essere caduta dall'altalena, e Gage viene punto da un'ape e viene quasi investito da un camion. Per fortuna il vicino, l'ottantatreenne Jud Crandall, li aiuta, avvisando Louis e Rachel circa la superstrada che costeggia la loro casa, come costantemente percorsa da grandi camion.\nJud e Louis diventano amici. Poich\u00e9 il padre di Louis mor\u00ec quando aveva 3 anni, egli vede in Jud una figura paterna. Poche settimane dopo l'arrivo dei Creed, Jud mette a rischio l'amicizia quando porta la famiglia a fare una camminata dietro casa. Un sentiero porta a un cimitero degli animali (il \"pet sematary\" del titolo) dove i bambini della citt\u00e0 seppelliscono gli animali morti. Questo provoca una discussione infuocata tra Louis e Rachel molti giorni dopo. Rachel non vuole parlare della morte e si preoccupa che Ellie possa essere scossa da quello che ha visto al cimitero (viene spiegato dopo che Rachel fu traumatizzata dalla prematura scomparsa della sorella, Zelda, affetta da meningite cerebrospinale).\nLouis stesso subisce un'esperienza traumatica nelle prime settimane di insegnamento quando Victor Pascow, uno studente morto in un incidente stradale, dice le sue ultime parole a Louis, anche se i due non si conoscono. Nella notte seguente alla morte di Pascow, Louis ha un sogno molto realistico in cui incontra Pascow sotto forma di spirito, che afferma di volerlo aiutare in segno di gratitudine per aver cercato di fare di tutto per salvarlo, cos\u00ec lo accompagna al \"cimitero\", indicando poi un punto nel quale ci sono grovigli di piante e tronchi ammassati. Victor afferma che quello \u00e8 un limite da non superare e avvisa Louis di non \"andare oltre, non importa quanto credi sia necessario\", ammonendolo poi sulle possibili tragiche conseguenze che potrebbero riversarsi sulla sua famiglia se decidesse invece di fare l'opposto. Louis si sveglia il mattino seguente convinto che fosse, in effetti, un sogno finch\u00e9 non vede i suoi piedi coperti di terra e aghi di pino. Nonostante questo, etichetta il sogno come un episodio di sonnambulismo prodotto dello stress subito durante la morte di Pascow, accoppiato con l'ansia provocata dal fatto della moglie.\nLouis viene obbligato a confrontarsi ancora con la morte quando, a Halloween, la moglie di Jud, Norma, subisce un attacco cardiaco. Grazie alla prontezza di Louis, Norma si riprende in fretta. Jud \u00e8 grato per l'aiuto ricevuto e decide di ripagarlo quando Church muore durante il giorno del ringraziamento. Rachel e i bambini stanno visitando i nonni a Chicago, e Louis ha timore di dare la brutta notizia a Ellie. Avendo piet\u00e0 per Louis, Jud lo porta al cimitero degli animali per seppellire Church. Invece di fermarsi qui, Jud prosegue oltre in un viaggio spaventoso verso il \"vero cimitero\": un antico luogo usato dagli indiani Micmac. Qui Louis, perplesso, seppellisce il gatto, rientrando poi a casa con il vecchio.\nLouis pensa che questa storia sia finita fino al pomeriggio successivo, quando il gatto torna a casa. \u00c8 ovvio che Church non \u00e8 lo stesso di prima. Church caccia topi e uccelli pi\u00f9 spesso di prima, ma li squarta senza mangiarli. Il gatto emana anche un odore che costringe Ellie a non volerlo in camera la notte. Jud conferma che questa \u00e8 la regola, non l'eccezione, per gli animali risorti. L'anziano rivela a Louis di essere venuto a conoscenza di quel posto quando era piccolo, pi\u00f9 precisamente nel giorno in cui il suo cane Spot mor\u00ec a causa delle ferite riportate dopo aver inseguito un coniglio in mezzo a del filo spinato. Jud, ai tempi devastato dal dolore, incontr\u00f2 Stanny B., considerato un pazzo dalla stragrande maggioranza dei cittadini, che lo condusse al cimitero dei Micmac, dove seppell\u00ec il suo cane che, come Church, ritorn\u00f2 e visse altri anni con Jud e la sua famiglia, prima di morire una seconda volta ed essere, stavolta, seppellito nel cimitero degli animali. Subito dopo, Louis chiede a bruciapelo a Jud se nessuno avesse mai seppellito una persona in quel posto, ma l'anziano risponde veemente di no, mostrandosi anche particolarmente infastidito dalla domanda. Louis \u00e8 molto spaventato dalla resurrezione di Church e inizia a desiderare di non averlo mai fatto. \nAll'inizio dell'anno successivo, Norma muore improvvisamente a causa di un Ictus, ma Rachel non presenzia al funerale affermando di essere gravemente influenzata. Il marito, intuendo che sia solo una scusa, chiede spiegazioni alla moglie sul perch\u00e9 sia cos\u00ec suscettibile riguardo la morte, cos\u00ec questa gli rivela che, quando era piccola, sua sorella maggiore Zelda si ammal\u00f2 di meningite cerebrospinale e che i suoi genitori la nascondevano a chiunque, isolandola in una stanza remota della casa in quanto ritenuta fonte di forte imbarazzo, per una famiglia benestante come la loro. Rachel afferma che le condizioni della sorella furono per lei un peso, non sopportava il doversi prendere cura di lei ed arriv\u00f2 perfino ad odiarla. Un giorno, Zelda mor\u00ec improvvisamente sotto gli occhi di Rachel, la quale venne incaricata di assisterla dai suoi genitori, che andarono da alcuni amici a festeggiare la Pasqua Ebraica. Rachel conclude il racconto affermando che quando realizz\u00f2 che Zelda era morta, corse in strada ridendo istericamente, sentendosi finalmente liberata da un peso, ma che questa cosa poi le provoc\u00f2 un profondo senso di colpa, generando quindi una forte repulsione verso la morte e instillando in lei l'assurdo dubbio che la sorella, in realt\u00e0, non sia mai morta e che possa tornare da un momento all'altro per vendicarsi. Louis, sentendo questa storia, realizza finalmente il motivo che l'ha spinta per tanti anni a voler evitare l'argomento della morte con Ellie, affermando che non l'avrebbe mai pi\u00f9 criticata sulla questione.\nAlcuni mesi dopo \u00e8 il piccolo Gage a morire, travolto da un camion dopo essersi avventurato sulla superstrada, in un momento di distrazione dei genitori. Al funerale del piccolo, Louis ha anche una violenta colluttazione con Irwin Goldman, padre di Rachel, che ha sempre disapprovato la relazione tra l'uomo e la figlia. Louis \u00e8 particolarmente tormentato per non essere riuscito a salvare il figlio e comincia a considerare l'idea di riportare in vita il figlio con l'aiuto del cimitero indiano. Jud, immaginando quello che Louis ha in mente, tenta di dissuaderlo confessandogli di avergli mentito quando disse a Louis che nessuno aveva mai seppellito una persona nel cimitero dei Micmac. Jud gli racconta di Timmy Baterman, un ragazzo del luogo che mor\u00ec in guerra. Il padre, Bill Baterman, lo seppell\u00ec nel cimitero per farlo rivivere, ma quando Timmy resuscit\u00f2 non era pi\u00f9 lui. Diverse persone di Ludlow, nei giorni seguenti, affermarono di averlo visto girare per le strade, con un aspetto trasandato e uno sguardo apparentemente assente. Jud e un gruppo di amici, a conoscenza del potere del cimitero, temevano che troppa gente potesse vedere Timmy e che una cosa del genere sarebbe inevitabilmente giunta alle autorit\u00e0 dell'esercito, le quali avrebbero poi avviato un'indagine e mandato qualcuno a riesumare il corpo di Timmy, per assicurarsi che il corpo fosse effettivamente il suo. Ci\u00f2 era molto rischioso, in quanto avrebbe potuto svelare il potere di quel luogo al mondo intero, cos\u00ec il gruppo si rec\u00f2 da Bill nel tentativo di farlo ragionare. Giunti sul luogo vi trovarono l'uomo e suo figlio Timmy, il quale li affront\u00f2 uno ad uno rivelando ad ognuno di loro particolari scomodi della loro vita privata, particolari che il ragazzo non avrebbe mai potuto sapere. Il gruppo, inorridito e conscio di trovarsi davanti un essere demoniaco, decise di andarsene, non prima di aver rimarcato a Bill che, se non avesse ucciso e seppellito di nuovo suo figlio, se ne sarebbero occupati loro. Quella sera stessa, Bill uccise Timmy, diede fuoco alla sua abitazione e si suicid\u00f2.\nJud termina la storia affermando di sentirsi responsabile di ci\u00f2 che \u00e8 successo, dicendo che \"il posto ha un potere\" e questo potere ha causato la morte di Gage perch\u00e9 Jud, spinto da esso, vi ha portato Louis.\nNonostante questo, Louis decide di mettere in atto il piano, convinto che ci sia possibilit\u00e0 che Gage possa tornare dal mondo dei morti come il bambino amorevole di prima. A dispetto di ci\u00f2, per\u00f2, non esclude nemmeno che possa ritornare malvagio come successe a Timmy, cos\u00ec decide di convincere Rachel che lei ed Ellie dovrebbero andare a stare qualche giorno a Chicago dai nonni, con la promessa di raggiungerle non appena avr\u00e0 trovato un sostituto al lavoro. Cos\u00ec facendo Louis potr\u00e0 sperimentare la sua teoria e, se questa si rivelasse errata, sar\u00e0 lui stesso a rimandare il figlio nella tomba, senza mai rivelarlo a moglie e figlia che, a suo dire, non dovrebbero mai accollarsi un peso del genere.\nRachel, nonostante nutra sospetti sulle insistenze del marito, alla fine cede e si reca a Chicago con Ellie.\nDurante il viaggio, per\u00f2, Ellie ha un incubo nel quale le appare Victor Pascow, che le rivela che suo padre sta per fare qualcosa di terribile e che erano insieme quando la sua anima si era disincarnata dal corpo.\nRachel, rendendosi conto che ne lei ne Louis le hanno mai rivelato in quale circostanza Victor mor\u00ec, si convince che quello di Ellie sia un sogno premonitore e che Louis voglia farsi del male, cos\u00ec decide di ritornare tempestivamente a Ludlow, vedendosi costretta a noleggiare un'automobile a causa della mancanza di voli. \nPrima di partire, la donna chiama Jud, in modo tale che il vicino controlli il marito, ma quando anche questo risponde in modo vago, Rachel sospetta che sia lui che Louis le stiano nascondendo qualcosa, cos\u00ec intima il vecchio a rivelarle tutto. Messo spalle al muro, Jud la rassicura che Louis non ha intenzione di uccidersi e le promette che parler\u00e0 ma, intuendo che Louis voglia far tornare Gage, la convince a passare prima da lui che da casa propria quando arriver\u00e0, senza tuttavia rivelarle il piano del marito.\nNel frattempo, Louis si adopera per riesumare il corpo del figlio e portarlo al cimitero, riuscendo anche ad eludere la sorveglianza di Jud, che si appisola proprio nel momento in cui l'uomo ritorna a casa (evento probabilmente causato dal potere del cimitero).\nDurante il tragitto per il cimitero, Louis ha un incontro ravvicinato con lo spirito del Wendigo che infesta quelle terre e che, secondo le credenze, possederebbe i resuscitati, uscendone per\u00f2 incolume. Come pianificato, sotterra il figlio nel suolo dei Micmac, torna a casa e si addormenta. \nLa notte, Gage ritorna dal mondo dei morti sotto forma di mostro demoniaco, ombra di s\u00e9 stesso, entra nella stanza del genitore e gli ruba un bisturi, per poi dirigersi a casa di Jud. Qui Gage terrorizza Jud, mutando la sua faccia in quella della moglie deceduta, gridandogli di averlo tradito con tutti i suoi migliori amici poi, con l'aiuto di Church, lo fa cadere a terra e lo uccide, pugnalandolo col bisturi.\nQualche ora dopo arriva Rachel che, dopo essere entrata in casa di Jud, viene attirata al piano superiore, dove il figlioletto la attende. La donna, in lacrime e incredula nel rivedere il figlio ancora vivo, viene anch'ella brutalmente uccisa.\nGiunge la mattina. \nLouis, alzandosi, nota un'auto sconosciuta fuori casa di Jud, ma non da peso alla cosa. Rimane poi compiaciuto nel vedere le piccole orme del figlio in giro per casa, intuendo che sia ritornato, ma dopo pochi minuti riceve una telefonata dal padre di Rachel, che gli chiede se la donna sia arrivata a casa, informandolo che \u00e8 partita dopo che Ellie ha avuto un incubo su di lui e sulla morte della madre e che ha affrontato il viaggio con un'auto a noleggio. Louis, terrorizzato, realizza di aver commesso un'atrocit\u00e0 e che la moglie potrebbe esserci andata di mezzo, nonostante le sue intenzioni di non coinvolgerla.\nDisperato, inizialmente medita anche di suicidarsi ma, riacquistata la lucidit\u00e0, decide di porre fine a tutto. Prima uccide Church con un'iniezione letale, poi si reca in casa di Jud, dove avvolge il corpo dell'amico in un lenzuolo. Salito al piano superiore, trova il corpo senza vita di Rachel, parzialmente divorato dal figlio, che si getta su di lui per ucciderlo, ma l'uomo riesce ad avere la meglio e lo rimanda nella tomba con un'iniezione letale. \nIn ogni caso, apprendiamo che Louis non ha ancora imparato dai suoi errori. Posseduto dallo spirito malvagio che consente la resurrezione dei cadaveri, egli pensa che se Gage \u00e8 diventato una specie di demone \u00e8 colpa del troppo tempo passato dal momento della morte a quello della sepoltura nel cimitero indiano; quindi d\u00e0 fuoco alla casa di Jud e porta la moglie morta nel luogo di sepoltura. Durante il tragitto viene raggiunto dal collega Steve Masterton, di passaggio per puro caso, il quale nota che Louis sta portando un corpo avvolto in un lenzuolo verso i boschi. Un Louis ormai totalmente sotto il controllo del potere del Wendigo, chiede a Steve se puoi dargli una mano ma questi, dopo aver avvertito una forza sinistra spingerlo verso l'amico, indietreggia e torna a casa, venendo perseguitato negli anni a venire dagli incubi scaturiti da quell'incontro.\n\u00c8 notte e Louis, ormai diventato pazzo dal dolore, \u00e8 seduto di fronte alla sua scrivania e sta controllando delle carte, quando sente una mano gelida appoggiarsi sulla spalla e ode la voce di Rachel chiamarlo \"Caro...\"; a questo punto il racconto finisce, lasciando al lettore il dubbio su come sia finita la vicenda.\nFilm.\n\"Pet Sematary\" \u00e8 stato tradotto in film (titolo italiano \"Cimitero vivente\") nel 1989, con Dale Midkiff nel ruolo di Louis, Fred Gwynne come Jud e Denise Crosby come Rachel. Un uomo, Andrew Hubatsek, \u00e8 stato scelto per il ruolo di Zelda perch\u00e9 i produttori non hanno trovato una donna abbastanza ossuta da rappresentare l'ultimo stadio della malattia.\nIl film \u00e8 stato il primo adattamento di un libro di Stephen King a includere il suo nome nel titolo. Lo stesso King scrisse una sceneggiatura, deluso da come il libro fu rappresentato dal film e vi apparve nel ruolo di un pastore al funerale.\nIl film \u00e8 pi\u00f9 religioso del romanzo e la struttura scelta \u00e8 quella horror per entrambi. Nonostante questo, molti elementi della trama (tipo i problemi di Louis, il suo dolore dopo la morte del figlio e la conseguente giustificazione per la sua resurrezione) sono stati combinati, ridotti o tagliati per evitare una storia troppo lunga.\nCi fu anche un seguito del film (con meno successo del primo) intitolato \"Cimitero vivente 2\".\nNel 2019 \u00e8 stato realizzato un remake del film originale."}
{"id": "336941", "revid": "287204", "url": "https://it.wikipedia.org/wiki?curid=336941", "title": "San Roman de Cameros", "text": ""}
{"id": "336942", "revid": "21079", "url": "https://it.wikipedia.org/wiki?curid=336942", "title": "Sviluppo di Laplace", "text": ""}
{"id": "336943", "revid": "287204", "url": "https://it.wikipedia.org/wiki?curid=336943", "title": "Sotes", "text": ""}
{"id": "336944", "revid": "287204", "url": "https://it.wikipedia.org/wiki?curid=336944", "title": "Urunuela", "text": ""}
{"id": "336945", "revid": "287204", "url": "https://it.wikipedia.org/wiki?curid=336945", "title": "Valganon", "text": ""}
{"id": "336946", "revid": "43211", "url": "https://it.wikipedia.org/wiki?curid=336946", "title": "Villarta Quintana", "text": ""}
{"id": "336947", "revid": "287204", "url": "https://it.wikipedia.org/wiki?curid=336947", "title": "Zarraton", "text": ""}
{"id": "336948", "revid": "287204", "url": "https://it.wikipedia.org/wiki?curid=336948", "title": "Zorraquin", "text": ""}
