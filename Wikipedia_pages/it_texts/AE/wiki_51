{"id": "313916", "revid": "287204", "url": "https://it.wikipedia.org/wiki?curid=313916", "title": "Anello principale", "text": "Lanello principale (o, pi\u00f9 raramente, anello brillante) \u00e8 il secondo degli anelli di Giove in ordine di distanza dal pianeta e il pi\u00f9 brillante. Esteso per circa 6\u00a0500\u00a0km, il suo margine esterno si interrompe bruscamente ad una distanza di circa 129\u00a0000\u00a0km dal centro del pianeta, in corrispondenza dell'inizio dell'anello Gossamer interno; il suo margine pi\u00f9 interno sfuma invece gradualmente nell'anello di alone.\nL'anello principale comprende al suo interno le orbite di due satelliti naturali di Giove, Adrastea e Metis, che probabilmente costituiscono la fonte principale del materiale che lo compone.\nL'anello venne individuato dalla sonda spaziale statunitense Voyager 1 nel corso del sorvolo di Giove del marzo 1979; gli venne attribuita la designazione provvisoria di 1979 J2R.\nAspetto e struttura.\nL'anello principale costituisce la porzione pi\u00f9 brillante del sistema di anelli di Giove. Il suo confine esterno \u00e8 situato ad un raggio pari a circa 129\u00a0000\u00a0km (1,806 \"R\"J) e coincide con l'orbita del satellite interno pi\u00f9 piccolo, Adrastea. Il suo bordo interno non \u00e8 delimitato da alcun satellite ed \u00e8 situato a circa 122\u00a0500\u00a0km (1,72 \"R\"J) dal centro del pianeta. Per questo motivo l'anello ha un'estensione radiale che si aggira sui 6\u00a0500\u00a0km.\nL'aspetto dell'anello varia in funzione della posizione dell'osservatore rispetto alla sorgente di illuminazione (il Sole), oltre che delle propriet\u00e0 di riflessione del materiale che costituisce l'anello stesso. In luce diffusa diretta la brillantezza dell'anello inizia a decrescere rapidamente a 128\u00a0600\u00a0km, poco prima dell'orbita di Adrastea, e raggiunge una luminosit\u00e0 paragonabile a quella del mezzo a 129\u00a0300\u00a0km, poco oltre l'orbita del satellite; per questo motivo Adrastea, a 129\u00a0000\u00a0km, funge chiaramente da \"luna pastore\", delimitando in modo netto il confine esterno dell'anello, posto a 129\u00a0100\u00a0km. La luminosit\u00e0 dell'anello aumenta invece man mano che si procede in direzione del pianeta e raggiunge il massimo in prossimit\u00e0 del centro dell'anello, ad un raggio di 126\u00a0000\u00a0km, sebbene vi sia una pronunciata lacuna (divisione) presso l'orbita di Metis, a 128\u00a0000\u00a0km. Il confine interno dell'anello, al contrario, sembra sfumare lentamente in uno spazio compreso tra 124\u00a0000 e 120\u00a0000\u00a0km, fino a fondersi con l'anello di alone. In luce diretta, comunque, tutti gli anelli di Giove appaiono particolarmente brillanti.\nIn luce retrodiffusa l'anello mostra una geometria complessa: appare infatti costituito da due diverse parti, intervallate da una piccola regione, posta appena oltre l'orbita di Metis, in cui la luminosit\u00e0 dell'anello diminuisce repentinamente, che prende il nome di \"divisione di Metis\"; all'interno dell'orbita di Metis la luminosit\u00e0 dell'anello incrementa con un tasso inferiore rispetto a quello in luce diretta. La parte pi\u00f9 esterna, sottile, si estende da 128\u00a0000 a 129\u00a0000\u00a0km e include tre piccoli sotto-anelli intervallati da lacune: un piccolo anello si trova pi\u00f9 all'interno rispetto alla lacuna centrale, poco pi\u00f9 all'esterno dell'orbita di Metis; un secondo piccolo anello \u00e8 presente poco prima dell'orbita di Adrastea, seguito da un'altra lacuna di origine sconosciuta a circa 128\u00a0500\u00a0km; un terzo piccolo anello si trova immediatamente all'esterno del confine dell'anello, delimitato dalla lacuna segnata dall'orbita di Adrastea. La porzione interna, pi\u00f9 debole, si estende tra 122\u00a0500 e 128\u00a0000\u00a0km ed \u00e8 priva di qualunque sotto-struttura visibile sia in luce diretta sia in luce retrodiffusa. Questa fine struttura \u00e8 stata scoperta grazie ai dati raccolti dalla sonda Galileo ed \u00e8 stata ben visualizzata dalle immagini ottenute dalla sonda New Horizons nel febbraio\u2013marzo 2007. Tuttavia, le osservazioni condotte tramite il telescopio spaziale Hubble, dai telescopi Keck e dalla sonda Cassini non sono riuscite ad identificarla, probabilmente a causa di una risoluzione spaziale troppo bassa.\nOsservato in luce retrodiffusa l'anello principale appare come un sottile \"rasoio\", con uno spessore verticale inferiore a 30\u00a0km, che per\u00f2 tende ad aumentare (arrivando ad 80\u2013160\u00a0km) man mano che si procede in direzione di Giove, nel punto in cui si fonde con l'anello di alone. In luce diretta, invece, appare molto pi\u00f9 spesso (circa 300\u00a0km). Una delle principali scoperte della sonda Galileo \u00e8 stata una tenue estensione dell'anello principale, spessa circa 600\u00a0km, costituita da una debole nube di materia che circonda le sue porzioni pi\u00f9 interne. L'estensione si ispessisce in corrispondenza del confine interno dell'anello, nel punto di transizione con l'anello di alone.\nLe analisi dettagliate delle immagini fornite dalla sonda Galileo hanno mostrato delle variazioni longitudinali della luminosit\u00e0 dell'anello principale che non sembrano connesse con la geometria visuale; la sonda ha inoltre mostrato alcuni addensamenti nell'anello di dimensioni comprese tra 500 e 1000\u00a0km. Nel 2007 la New Horizons ha condotto una intensa campagna osservativa alla ricerca di nuovi satelliti all'interno dell'anello; nonostante non sia stato scoperto alcun satellite pi\u00f9 grande di 0,5\u00a0km, le camere della sonda hanno identificato degli addensamenti di particelle dell'anello, che orbitano all'interno dell'orbita di Adrastea, in un denso ma fine anello. Che si trattasse di agglomerati e non di piccole lune lo si \u00e8 dedotto dal loro aspetto esteso in maniera azimutale: essi sottendono un'area di 0,1\u20130,3\u00b0 nell'anello, che corrisponde ad un diametro di 1000\u20133000\u00a0km. Gli addensamenti scoperti sono stati suddivisi in due gruppi, rispettivamente di cinque e due membri. La natura di questi accumuli non \u00e8 chiara, ma le loro orbite sono in risonanza con Metis rispettivamente pari a 115:116 e 114:115.\nLe immagini riprese dalle sonde Galileo e New Horizons rivelano inoltre la presenza di due gruppi di increspature spiraleggianti nell'anello, che col tempo sono divenute maggiormente serrate al rateo atteso per effetto della recessione nodale differenziale (in inglese: \"differential nodal regression\"). Estrapolando all'indietro, il pi\u00f9 prominente dei sue sistemi di oscillazioni appare essere stato generato nel 1995, in prossimit\u00e0 del periodo in cui il pianeta \u00e8 stato interessato dall'impatto dei frammenti della cometa Shoemaker-Levy 9; l'altro invece risalirebbe alla prima met\u00e0 del 1990. Le misurazione condotte nel novembre del 2006 attraverso la Galileo indicano una lunghezza d'onda di 1920 \u00b1 150 e 630 \u00b1 20\u00a0km, ed un'ampiezza di 2.4 \u00b1 0.7 e 0.6 \u00b1 0.2\u00a0km, per i due sistemi di oscillazioni, rispettivamente il maggiore ed il minore. La formazione delle oscillazioni maggiori pu\u00f2 essere spiegata se l'anello \u00e8 stato investito da una nube di particelle rilasciate dalla cometa con una massa complessiva di , che avrebbe inclinato l'anello fuori dal piano equatoriale per 2\u00a0km. Perturbazioni analoghe sono state osservate dalla sonda Cassini negli anelli C e D di Saturno.\nSul bordo esterno dell'anello, per circa 600\u00a0km in direzione radiale, \u00e8 presente una banda pi\u00f9 brillante del 10% rispetto al resto dell'anello; ad ogni modo le particelle che lo compongono sono cos\u00ec rarefatte che solo lo 0,001% della luce solare che filtra attraverso l'anello viene intercettata.\nCaratteristiche spettrali correlate con la distribuzione e le dimensioni delle polveri.\nLe analisi spettroscopiche dell'anello ottenute tramite i telescopi Hubble, Keck e le sonde Galileo e Cassini hanno mostrato che le particelle che costituiscono l'anello appaiono di un colore rosso, ovvero la loro albedo \u00e8 pi\u00f9 alta a lunghezze d'onda maggiori, comprese tra 0,5 e 2,5 \u03bcm. Sino ad ora non sono state scoperte delle peculiarit\u00e0 spettrali attribuibili alla presenza di particolari composti chimici, sebbene le osservazioni della Cassini abbiano rilevato bande di assorbimento a 0,8 e 2,2\u00a0\u00b5m. Lo spettro dell'anello presenta comunque numerose affinit\u00e0 con quelli dei satelliti Adrastea e Amaltea.\nTali propriet\u00e0 spettroscopiche sono state spiegate ipotizzando che l'anello sia composto da significative quantit\u00e0 di polveri le cui particelle avrebbero dimensioni comprese tra 0,1 e 10\u00a0\u00b5m e che sarebbero responsabili della maggiore intensit\u00e0 luminosa in luce diretta che non in retrodiffusa. Tuttavia, per esplicare l'intensa retrodiffusione e la struttura molto fine nella porzione esterna dell'anello \u00e8 necessario ipotizzare la presenza di corpi di dimensioni maggiori rispetto a quella delle polveri.\nL'analisi della fase disponibile e dei dati spettrali ha condotto alla conclusione che la distribuzione dimensionale delle particelle nell'anello obbedisce ad una legge di potenza\nin cui \"n\"(\"r\")\u00a0\"dr\" \u00e8 il numero delle particelle con raggio compreso tra \"r\" ed \"r\"\u00a0+\u00a0\"dr\" e formula_2 \u00e8 un parametro normalizzante scelto per farlo corrispondere con il flusso luminoso totale dell'anello. Il parametro \"q\" \u00e8 2,0\u00a0\u00b1\u00a00,2 per le particelle con \"r\"\u00a0&lt;\u00a015\u00a0\u00b1\u00a00,3\u00a0\u00b5m, mentre vale 5\u00a0\u00b1\u00a01 per quelle con \"r\"\u00a0&gt;\u00a015\u00a0\u00b1\u00a00,3\u00a0\u00b5m; la distribuzione dei corpi di dimensioni maggiori (comprese tra il millimetro e il chilometro) resta ancora indeterminata. La diffusione della luce in questo modello \u00e8 dominata dalle particelle con \"r\" pari a circa 15\u00a0\u00b5m.\nQuesta legge di potenza consente di stimare la profondit\u00e0 ottica formula_3 dell'anello: formula_4 per i corpi pi\u00f9 estesi e formula_5 per le polveri. Questi valori indicano che la sezione di tutte le particelle all'interno dell'anello sia di circa 5000\u00a0km\u00b2; nella formulazione del modello si \u00e8 tenuto conto dell'eventuale aspetto sferico delle particelle che costituirebbero l'anello. La massa complessiva delle polveri \u00e8 stata stimata sui 107\u2013109 kg, mentre quella degli oggetti maggiori, esclusi Metis e Adrastea, \u00e8 di circa 1011\u20131016kg a seconda delle loro dimensioni massime (il valore-limite \u00e8 stato posto intorno al km). Queste masse possono essere paragonabili con quelle dei satelliti posti all'interno del sistema di anelli: Adrastea, la cui massa \u00e8 pari a circa 2 \u00d7 1015 kg, ed Amaltea, circa 2 \u00d7 1018 kg.\nLa presenza di due popolazioni di particelle nell'anello principale spiega perch\u00e9 il suo aspetto dipende dalla geometria visuale: le polveri, infatti, favoriscono la diffusione diretta, formando un anello omogeneo relativamente spesso delimitato dall'orbita di Adrastea; invece, le particelle pi\u00f9 grandi, che favoriscono la retrodiffusione, sono confinate in piccoli anelli nella regione compresa tra le orbite di Metis e Adrastea.\nFormazione ed et\u00e0.\nLe polveri che costituiscono l'anello sono soggette ad un costante processo di rimozione dovuto alla combinazione dell'effetto Poynting-Robertson e delle forze elettromagnetiche della magnetosfera di Giove. I materiali volatili, ad esempio i ghiacci, sublimano rapidamente; si stima che il tempo di vita delle polveri dell'anello sia compreso tra 100 e 1000\u00a0anni, e quindi la polvere che viene a mancare deve essere continuamente sostituita grazie a quella che si origina dalle collisioni tra i corpi di dimensioni maggiori, comprese tra 1\u00a0cm e 0,5\u00a0km, e tra questi corpi e le particelle ad alta velocit\u00e0 provenienti dall'esterno del sistema gioviano. Questa popolazione di oggetti \u00e8 confinata nella sottile (circa 1000\u00a0km) ma brillante parte esterna dell'anello principale ed include i satelliti Metis ed Adrastea. Le dimensioni di questi oggetti devono essere inferiori, stando alle rilevazioni della New Horizons, a 0,5\u00a0km; in precedenza questo limite, stando alle osservazioni del telescopio Hubble e dalla sonda Cassini, era molto pi\u00f9 ampio, circa 4\u00a0km. La polvere prodotta nelle collisioni permane nella stessa fascia orbitale degli oggetti da cui si \u00e8 originata e lentamente spiraleggia in direzione del pianeta madre, formando la parte pi\u00f9 interna e tenue dell'anello principale e l'anello di alone.\nL'et\u00e0 dell'anello \u00e8 sconosciuta, ma potrebbe costituire l'ultimo residuo di una precedente popolazione di piccoli oggetti nelle vicinanze di Giove, distrutti da reciproche collisioni e dalle forze di marea del pianeta."}
{"id": "313917", "revid": "31886", "url": "https://it.wikipedia.org/wiki?curid=313917", "title": "Zamia", "text": "Zamia \u00e8 un genere di cicadi della famiglia delle Zamiaceae, comprendendente circa 70 specie native di America del nord, America Centrale e America del Sud. \nMorfologia.\nLe specie di \"Zamia\" si presentano come cespugli con caratteristiche intermedie tra le palme e le felci.\nHanno fusti tozzi, in talune specie sotterranei. Esiste anche una specie epifita, la \"Z. pseudoparasitica\", che cresce sui rami degli alberi.\nLe foglie sono coriacee, dall'aspetto lucido e ceroso, pennate e disposte a spirale. Mancano di una venatura centrale ma presentano venature multiple e ramificate. Si pensa che si tratti di un tipo di venatura primitivo, comune ad alcune specie di felci, nonch\u00e9 al \"Ginkgo biloba\". A differenza di altre cicadi manca la differenziazione delle foglie basali in spine. La \"Z. variegata\" \u00e8 l'unica cicade con foglie multicolori (verdi con screziature gialle).\nSono piante dioiche con coni maschili oblunghi e coni femminili ovoidali, dotati di stelo o sessili.\nI semi oblunghi o ellissoidali, possono essere rossi, gialli, arancio o raramente bianchi.\nDistribuzione e habitat.\nIl genere \u00e8 tipico nel Nuovo Mondo con una distribuzione che va dalla Georgia sino alla Bolivia.\nVivono in una vasta gamma di habitat, dalla savana alla prateria, dalle macchie arbustive al sottobosco delle foreste tropicali. La maggior parte delle specie predilige zone calde e umide, ma nonostante ci\u00f2 molte specie si adattano anche alle zone temperate preferendo sempre esposizioni parzialmente ombreggiate e terreni ben drenati. Tollerano comunque male il freddo.\nOltre la met\u00e0 delle specie di \"Zamia\" \u00e8 classificata come specie in pericolo, per lo pi\u00f9 per la distruzione degli habitat originari.\nTassonomia.\nComprende le seguenti specie:\nLe due specie attribuite in passato al genere \"Chigua\" (\"C. restrepoi\" e \"C. bernalii\"), entrambe endemiche della Colombia, sono oggi considerate come un'unica entit\u00e0, attribuita al genere \"Zamia\" (\"Z.restrepoi\")."}
{"id": "313918", "revid": "26891", "url": "https://it.wikipedia.org/wiki?curid=313918", "title": "Dassault Mirage", "text": ""}
{"id": "313919", "revid": "770813", "url": "https://it.wikipedia.org/wiki?curid=313919", "title": "McDonnell Douglas F-4 Phantom II", "text": "Il McDonnell Douglas F-4 Phantom II \u00e8 un cacciabombardiere supersonico biposto a lungo raggio, progettato e prodotto a suo tempo dall'azienda statunitense McDonnell Douglas nei primi anni sessanta. Divenuto nel corso della sua lunga vita operativa una delle icone della superiorit\u00e0 aerea americana durante la guerra del Vietnam e nel periodo della guerra fredda, \u00e8 ancora in servizio presso alcune forze aeree. L'elevata flessibilit\u00e0 del progetto ha permesso l'evoluzione del Phantom fino a includere versioni specifiche per la ricognizione aerea e l'attacco al suolo con munizionamento convenzionale e nucleare.\nGeneralit\u00e0.\nGradualmente sostituito da aerei pi\u00f9 moderni a partire dai primi anni novanta, \u00e8 stato impiegato sia in numerose missioni di ricognizione sia nel ruolo di Wild Weasel nel corso della prima guerra del Golfo. Gli apparecchi in dotazione alla United States Air Force vennero radiati a partire dal 1996. L'F-4 Phantom II \u00e8 stato impiegato dalle forze aeronautiche di altri undici Paesi, in alcuni dei quali, aggiornato, \u00e8 ancora in servizio.\nComplessivamente il Phantom venne prodotto dal 1958 fino al 1981 per un totale di 5\u00a0195 esemplari; rendendolo il secondo aereo da combattimento occidentale dotato di motori a reazione pi\u00f9 costruito al mondo, secondo soltanto all'F-86 Sabre, che fu prodotto in poco meno di 10\u00a0000 esemplari.\nAttualmente sono ancora utilizzati (senza pilota) come bersagli da esercitazione a grandezza naturale.\nStoria.\nSviluppo.\nGli inizi.\nNel 1953 la McDonnell Aircraft avvi\u00f2 il lavoro per la modernizzazione dei propri caccia F3H Demon. Nel tentativo di incrementare le prestazioni ed espanderne le capacit\u00e0, la societ\u00e0 si impegn\u00f2 in diversi progetti che prevedevano di apportare alcune modifiche ai motori dei quali erano dotati gli FH3 Demon. Si valutarono di conseguenza le possibilit\u00e0 di sviluppare una serie di apparecchi sulla base del Demon. Si prese quindi in considerazione la possibilit\u00e0 di sviluppare le versioni F3H-E, la quale era dotata di un motore a reazione Wright J67, la versione F3H-G, che disponeva invece di due motori turbogetto Wright J65, e infine la versione H, che doveva essere dotata di due J79 prodotti dalla General Electric. Quest'ultima versione, grazie ai due per l'epoca modernissimi motori a reazione dei quali era dotata, disponeva di una velocit\u00e0 massima prossima a Mach 1,97.\nIl 19 settembre 1953 la McDonnell present\u00f2 le proprie proposte per un \"Super Demon\" alla US Navy. In maniera innovativa, la fusoliera dell'aereo presentato poteva essere assemblata in modo modulare permettendo di reimpostare la produzione da versione monoposto a versione a due posti con minimi accorgimenti e facilitando inoltre notevolmente la sostituzione del cono frontale di prua per facilitare l'installazione di diversi radar, macchine fotografiche, cannoncini da 20\u00a0mm oppure 56 razzi non guidati FFAR. Il progetto del Super Demon era inoltre dotato di 9 piloni d'attacco esterni disposti sulle ali e sulla fusoliera. La Marina dimostr\u00f2 inizialmente un discreto interesse al progetto, tanto che fu commissionato alla McDonnell la costruzione di un modello del F3H-G/H in scala 1:1. Ci\u00f2 nonostante la marina, che all'epoca doveva essere la principale destinataria del nuovo progetto, ritenne che i progetti del Grumman XF9F-9 e del Vought XF8U-1, ancora in corso di sviluppo, avrebbero soddisfatto maggiormente le esigenze per un caccia supersonico e prefer\u00ec quindi non prendere una decisione affrettata riguardo ad una eventuale commissione per la produzione di un nuovo caccia.\nI primi progetti per un velivolo di nuova concezione.\nDi conseguenza, il progetto originale proposto dalla McDonnell venne rielaborato, riadattandolo a quello precedentemente proposto alla marina per il ruolo di cacciabombardiere ognitempo dotato di undici piloni esterni per l'armamento. In seguito a tale modifiche il 18 ottobre 1954 l'azienda ricevette l'autorizzazione dalla US Navy per la produzione di due prototipi del YAH-1 (questo il nome del progetto rielaborato). Inaspettatamente il 26 maggio 1955 la Marina modific\u00f2 le specifiche del bando per la produzione del nuovo cacciabombardiere e propose una serie di nuovi requisiti che prevedevano la capacit\u00e0 del nuovo velivolo di operare come intercettore ognitempo e con un secondo uomo di equipaggio per poter far funzionare un potente radar a lungo raggio. Venne inoltre deciso di rimuovere tutte le mitragliatrici limitando l'armamento esclusivamente ai missili.\nDi conseguenza il progetto della McDonnell venne ridenominato XF4H-1 e modificato affinch\u00e9 fosse idoneo all'utilizzo di missili radar-guidati AAM-N-6 Sparrow III e rispettasse le specifiche del nuovo bando. Il nuovo aereo venne inoltre progettato per l'utilizzo di due turbine General Electric J79-GE-8. Analogamente a quanto si era fatto per l'F-101 Voodoo, i motori avrebbero dovuto essere alloggiati in posizione bassa all'interno della fusoliera per aumentare la capacit\u00e0 interna di carburante e migliorare l'aspirazione attraverso le prese d'aria a geometria fissa.\nNuove richieste.\nIn seguito alle modifiche richieste dalla US Navy risultarono necessarie anche delle modifiche alla struttura dell'apparecchio, le quali interessarono in modo particolare le sezioni alari. Si dovette quindi dotare l'ala, di piccola sezione, di un bordo di ingresso a 45\u00b0 ed allo stesso tempo dotarla anche di un bordo d'attacco a controllo variabile per migliorare le prestazioni alle basse velocit\u00e0, dote essenziale per un caccia imbarcato. Le prove effettuate in galleria del vento dimostrarono inoltre una instabilit\u00e0 laterale che venne risolta aggiungendo un Diedro di 12\u00b0 delle ali. Per non dovere apportare eccessive modifiche alla struttura, le quali avrebbero comportato un eccessivo dispendio di tempo e di risorse, la parte centrale della fusoliera in titanio non venne modificata e gli ingegneri della McDonnell operarono esclusivamente sull'angolazione della parte esterna delle ali aggiungendo il caratteristico \"gradino\" o dente di sega tra le due parti dell'ala al fine di migliorare il controllo dell'aereo ad alti angoli d'attacco. Il timone venne inclinato di 23\u00b0 per migliorare il controllo alle alte velocit\u00e0 e il deflusso dei gas di scarico. Inoltre si aggiunsero alle prese d'aspirazione del motore delle paratie mobili per migliorare il flusso dell'aria durante i regimi supersonici del volo. Per conferire al caccia la capacit\u00e0 di intercettazione ognitempo, l'aereo venne dotato di un radar AN/APQ-50, mentre per poter operare a bordo delle portaerei il carrello d'atterraggio venne rinforzato in modo da resistere ad urti fino a 7\u00a0m/s. La gamba di forza del carrello anteriore poteva essere allungata di circa 50\u00a0cm per aumentare l'angolo di attacco durante il lancio dalla portaerei con la catapulta a vapore.\nPer proseguire nella tradizione di assegnare soprannomi \"demoniaci\" ai propri apparecchi, la McDonnell propose inizialmente i nomi di \"Satan\" o \"Mithras\" per l'F4H, ma in seguito alle pressioni del governo, l'aereo assunse il nome meno controverso di \"Phantom II\" , che riprendeva quello di un precedente aviogetto della stessa azienda, il McDonnell FH Phantom. Inoltre visto che da tempo ormai l'FH-1 non era pi\u00f9 in servizio, il nuovo aereo venne semplicemente chiamato \"Phantom\".\nI primi apparecchi.\nIl 20 giugno 1955, la marina statunitense ordin\u00f2 due prototipi del XF4H-1 e cinque del modello YF4H-1 di pre-produzione. Il Phantom effettu\u00f2 il suo primo volo il 27 maggio 1958 con ai comandi il pilota collaudatore Robert C. Little. Durante il suo primo volo si verific\u00f2 per\u00f2 un problema idraulico che imped\u00ec la retrazione del carrello, ma con i voli successivi il problema fu risolto. Sempre grazie all'esperienza accumulata nel corso dei primi voli si prese in considerazione di riprogettare le prese d'aria per migliorare ulteriormente le prestazioni. Ben presto per\u00f2, in virt\u00f9 del suo discreto successo che si era riscontrato gi\u00e0 in fase progettuale, il Phantom si trov\u00f2 in competizione con il Vought XF8U-3 Crusader III, ma la necessit\u00e0 di un aereo biposto fece prevalere il Phantom, che nel dicembre 1958 venne dichiarato vincitore del bando. A causa per\u00f2 dei ritardi accumulati durante le prime fasi di progettazione nella messa a punto delle turbine J79-GE-8, i primi esemplari di produzione furono consegnati con dei motori J79-GE-2 e 2A. Nel 1959 l'F4H esegu\u00ec le prove di ambientazione a bordo di una portaerei, mentre il primo ciclo completo di lancio (decollo con catapulta a vapore) e appontaggio da un'unit\u00e0 navale venne effettuato il 15 febbraio 1960 a bordo della portaerei \" USS Indipendence\".\nSempre nelle prime fasi di produzione il radar venne sostituito con il pi\u00f9 ingombrante AN/APQ-72, che richiese la modifica dell'alloggiamento nel radome conferendogli la caratteristica forma; nello stesso tempo venne modificato il tettuccio per rendere pi\u00f9 spazioso l'abitacolo.\nNonostante originariamente l'aereo fosse stato sviluppato esclusivamente per la marina statunitense, esigenze di razionalizzazione e di contenimento della spesa pubblica suggerirono al dipartimento della difesa statunitense di valutare la possibilit\u00e0 di equipaggiare anche l'aeronautica militare statunitense con il Phantom II. A seguito dell'intervento di Robert McNamara, desideroso di avere un unico velivolo che potesse essere impiegato nelle diverse forze armate, anche la US Air Force ricevette in dotazione i primi Phantom. Sempre in seguito al successo ottenuto nel corso dell'operazione \"Highspeed\", nel corso della quale un F-4B dimostr\u00f2 la propria superiorit\u00e0 rispetto ad un Convair F-106 Delta Dart, anche la USAF ricevette due F-4B originariamente destinati alla marina. Gli apparecchi messi a disposizione della USAF per condurre una serie di test atti a verificare l'idoneit\u00e0 del Phantom erano due F-4B ancora privi di una sigla identificativa che furono denominati provvisoriamente F-110A Spectre. Successivamente la USAF avvi\u00f2 un ampio lavoro di riprogettazione che adatt\u00f2 il progetto del Phantom alle proprie esigenze. Nel 1962 infine si giunse ad una unificazione delle designazioni e l'aereo assunse la sigla F-4 con la distinzione che la versione per la US Navy era la F-4B, mentre quella per l'US Air Force era la F-4C.\nSperimentazioni.\nDurante la guerra del Vietnam un F-4 Phantom II venne attrezzato con controilluminazione nell'operazione \"Compass Ghost\", per renderlo pi\u00f9 difficilmente individuabile alla vista, in un esperimento affine a quello delle Luci Yehudi.\nImpiego operativo.\nStati Uniti.\nA partire dal 1960 vennero consegnati i primi modelli di serie alla US Navy e nel corso dello stesso anno lo stormo \"VF-101\" della marina divenne la prima squadriglia ad essere dotata dei nuovi F4H-1F successivamente rinominati F-4A a partire dal 1962. Successivamente lo stormo \"VF-74\", presso la Naval Air Station Oceana, e lo stormo \"VF-144\", presso quella di Miramar, ebbero le prime squadriglie pronte al combattimento dotate di F-4B. Il United States Marine Corps ricevette i primi F-4B nel giugno del 1962 e i primi apparecchi imbarcati a bordo della \"USS Forrestal (CV-59)\" divennero operativi tra l'agosto 1962 ed il marzo 1963. Di l\u00ec a poco anche la United States Air Force ricevette i primi F-4C Phantom. Di fatto a partire dai primi mesi del 1963 tutte le forze armate statunitensi avevano in dotazione nel proprio arsenale il Phantom.\nAlla data dell'incidente del Golfo del Tonchino dell'agosto 1964 gli Stati Uniti disponevano di 13 squadriglie dotate di Phantom. Gli F-4B della USS \"Constellation\" effettuarono la prima missione di guerra il 5 agosto 1964, volando di scorta ai bombardieri durante l'Operazione \"Pierce Arrow\".\nLa prima vittoria aerea di un Phantom si registr\u00f2 il 9 aprile 1965, quando un F-4B dello stormo \"VF-69\" riusc\u00ec ad abbattere un MiG-17 dell'aviazione cinese. Nonostante la vittoria, l'operazione si concluse con il successivo abbattimento dello stesso Phantom, probabilmente ad opera di un missile aria-aria AIM-7 Sparrow lanciato per errore da un altro Phantom in volo. Il 17 giugno 1965 un MiG-21 dell'aviazione nord vietnamita riusc\u00ec ad abbattere il primo Phantom nel corso del noto conflitto nel sud-est asiatico, mentre il primo MiG-17 nord-vietnamita venne abbattuto il 10 luglio 1965 da un F-4C. L'unica vittoria aerea ottenuta nel corso del conflitto vietnamita dai Phantom del Corpo dei Marines ebbe invece luogo l'11 ottobre 1972, quando un F-4J del VMFA-333 riusc\u00ec ad abbattere un MiG-21.\nNegli USA volano tuttavia ancora alcuni bersaglii teleguidati QF-4\nAltri paesi.\nDiverse varianti dell'F-4 hanno servito nelle aviazioni militari di molti paesi: Australia, Egitto, Grecia, Iran, Israele, Giappone, Gran Bretagna, Spagna, Corea del Sud, Turchia e Repubblica Federale Tedesca.\nIsraele.\nI Phantom israeliani vennero utilizzati molto intensamente durante i conflitti arabo-israeliani, riportando 116 vittorie e 55 perdite includendo il fuoco da terra. Soprannominati Kurnass (\"Maglio\"), i Phantom israeliani vennero sottoposti ad un estensivo programma di modifiche per adattarli all'armamento e all'avionica locali. Negli anni ottanta Israele inizi\u00f2 il programma di ammodernamento 'Kurnass 2000', che prevedeva il miglioramento dei sistemi avionici e l'utilizzo dei missili AGM-142 Popeye. Israele produsse inoltre una versione dotata di turbine Pratt &amp; Whitney PW1120 che vol\u00f2 la prima volta il 30 luglio 1986: l'aereo possedeva caratteristiche superiori, oltre che una autonomia migliorata, e venne presentato nel 1987 al salone di Parigi, ma il progetto di aggiornamento venne giudicato troppo costoso per le ormai vecchie cellule dei Phantom posseduti da Israele.\nUn aggiornamento simile, chiamato \"Terminator 2020\" ed ottimizzato per l'attacco al suolo (senza la capacit\u00e0 di lancio dell'AIM-120 AMRAAM) venne implementato dalla IAI Lavi israeliana sui Phantom dell'aviazione turca. Esso include il sistema di controllo di tiro/radar ELTA SPS-100 derivato dal precedente dimostratore tecnologico prodotto dalla IAI nei primi anni novanta.\nGermania.\nLa tedesca Luftwaffe ricevette originalmente la versione semplificata ed alleggerita F-4F con un radar pi\u00f9 piccolo, senza capacit\u00e0 di rifornimento in volo e senza possibilit\u00e0 di lancio degli AIM-7 Sparrow. Nel 1983 la Germania inizi\u00f2 il programma ICE (\"Improved Combat Efficiency\" - \"efficienza di combattimento migliorata\") che prevedeva l'installazione a bordo degli F-4F del radar AN/APG-65 (lo stesso degli F/A-18), capacit\u00e0 di utilizzo dei missili AIM-120 AMRAAM e l'adozione di nuovi motori che producessero meno fumo.\nGrecia.\nPer l'aviazione militare greca (Ellenik\u00ec Polemik\u00ec Aeroporia) il 29 marzo 1972 venne firmato il contratto Peace Icarus I per la fornitura di 36 F-4E che vennero consegnati tra aprile e novembre del 1974 al 117\u00ba Pterix (stormo) di base ad Andravida.\nI Phantom vennero assegnati al 338\u00ba Mira (gruppo) cacciabombardieri \u201cAris\u201d ed al 339\u00ba Mira caccia intercettori \u201cAias\u201d (Aiace) per sostituire i Republic F-84F Thunderstreak.\nNel giugno 1976 vennero consegnati altri due F-4E per rimpiazzare due aerei persi in incidenti.\nIl 16 giugno 1977 venne firmato il contratto Peace Icarus II per la fornitura di 18 F-4E e 8 RF-4E.\nI nuovi F-4E, dotati del sistema ottico per identificazione visiva a distanza Northrop TISEO (Target Identification System Electro-Optical), vennero consegnati tra marzo e dicembre 1978.\nIl 7 settembre 1978 il 337\u00ba Mira di base ad Andravida ricevette i primi F-4E per sostituire i Northrop F-5A, quattro giorni dopo il reparto venne trasferito a Larissa ed inquadrato nel 110\u00ba Pterix.\nL'undici novembre 1978 il 348\u00ba Mira ricevette i primi RF-4E per sostituire i Republic RF-84F Thunderflash, le consegne degli RF-4E vennero completate nell'aprile 1979.\nNel luglio 1990 venne firmato un contratto per la fornitura di altri 28 F-4E radiati dal 163rd TFS dell'Indiana Air National Guard come parte del pagamento per l'utilizzo delle basi greche da parte delle forze armate americane, i primi nove F-4E vennero consegnati il 3 agosto 1991 al 338\u00ba Mira, cui seguirono le consegne al 339\u00ba Mira.\nNel 1991 con la radiazione degli ultimi Thunderflash il 348\u00ba Mira aveva solo cinque RF-4E operativi.\nNel 1993 vennero acquisiti 27 RF-4E radiati dalla Luftwaffe di cui 7 non operativi da usare come fonte di parti di ricambio.\nNel dicembre 1998 venne firmato il contratto con la DASA (dal 2000 EADS) per l'aggiornamento avionico di 35 F-4E.\nLe modifiche comprendevano:\nTutti i Phantom aggiornati, denominati F-4E/AUP PI2000 (Avionic Update Program - Peace Icarus 2000), vennero consegnati al 338\u00ba e 339\u00ba Mira, l'ultimo il 18 dicembre 2002, gli F-4E ex-ANG vennero trasferiti al 337\u00ba Mira di base a Larissa.\nIl 16 dicembre 2005 vennero radiati gli ultimi Phantom del 337\u00ba Mira, che torn\u00f2 ad essere operativo il 28 luglio 2006 con i nuovi F-16C block 52.\nA fine 2010 gli F-4E/AUP PI2000 erano ancora operativi nel 338\u00ba e 339\u00ba Mira del 117\u00ba Pterix di base ad Andravida, mentre 17 RF-4E erano ancora operativi nel 348\u00ba Mira.\nRegno Unito.\nLa Gran Bretagna acquist\u00f2 i propri F-4 per dotarne la Royal Air Force e la Fleet Air Arm quando venne abbandonato il programma nazionale BAC TSR-2. Le versioni inglesi vennero sviluppate a partire dal modello F-4J e assunsero la designazione americana F-4K ed F-4M, rispettivamente per la Royal Air Force e la Fleet Air Arm. Entrarono in servizio con la designazione britannica di FG.1 e FGR.2 per rimpiazzare gli Hawker Hunter e i de Havilland Sea Vixen. I Phantom britannici vennero dotati dei pi\u00f9 grandi e potenti motori turbofan Rolls-Royce Spey al fine di migliorare le prestazioni durante le fasi del decollo. Questa particolare motorizzazione richiedeva l'aspirazione di quantit\u00e0 maggiori di aria rispetto alle altre varianti di F-4, con il risultato di migliori prestazioni alle basse quote ma con grave decadimento nell'aria povera di ossigeno delle alte quote.\nLe modifiche strutturali apportate alla cellula per equilibrare questi scompensi risultarono difficoltose e tormentate da numerosi problemi. I Phantom destinati alla Fleet Air Arm vennero dotati di un carrello d'atterraggio anteriore telescopico in grado di estendersi per 102 centimetri al fine di poter operare con un elevato angolo d'attacco, necessario per i lanci con le catapulte della piccola portaerei inglese HMS \"Ark Royal\". Alcuni elementi costruttivi della cellula e dell'equipaggiamento vennero prodotti in Gran Bretagna. L'ordine effettuato dalla Fleet Air Arm venne sospeso in seguito alla drastica diminuzione della forza di portaerei della Royal Navy e la maggior parte dei 160 Phantom inglesi gi\u00e0 costruiti vennero utilizzati della RAF nei ruoli di attacco al suolo e intercettazioni a lungo raggio.\nAlla fine degli anni settanta i Phantom della RAF furono rimpiazzati dai SEPECAT Jaguar per le missioni di attacco al suolo, mentre gli aerei in dotazione alla Fleet Air Arm furono ritirati e posti in carico alla RAF. Inoltre dopo la guerra delle Falkland del 1982, la RAF acquist\u00f2 nel 1984 dalla US Navy 15 F-4J per aumentare la capacit\u00e0 degli \"squadron\" di intercettori, dato che uno squadron fu dislocato su quelle isole per la sorveglianza dello spazio aereo limitrofo a quello dell'Argentina. I Phantom furono rimpiazzati dalla versione per la difesa aerea del Panavia Tornado. L'ultimo esemplare fu ritirato dal servizio nel 1993 in seguito a tagli di bilancio.\nCaratteristiche.\nNel combattimento aereo la miglior caratteristica del Phantom era l'elevata velocit\u00e0, che permetteva ad un pilota addestrato di entrare ed uscire dal combattimento in base alle circostanze. In modo non sorprendente, invece, la grande mole dell'aereo lo metteva in condizioni di inferiorit\u00e0 rispetto ai maneggevoli velivoli sovietici. Nonostante l'F-4 avesse la tendenza ad entrare in vite durante le manovre ad alto numero di \"g\" e ad alto angolo d'incidenza, i piloti rimasero colpiti dalla maneggevolezza e dalla semplicit\u00e0 del Phantom, fino ai limiti estremi dell'inviluppo di volo. Nel 1972, il modello F-4E venne aggiornato con degli slats sulle ali, che miglioravano l'angolo di attacco a spese della velocit\u00e0 massima.\nLe turbine J79 presentavano una lunga scia di fumo nero quando utilizzate ad alti regimi, rendendo l' F-4 facilmente identificabile anche a distanza. Ma la maggior debolezza del Phantom risiedeva nella mancanza di un cannoncino: la dottrina del tempo sosteneva che ingaggiare un combattimento ravvicinato a velocit\u00e0 supersoniche era impossibile e non venne fatto nulla per addestrare i piloti al combattimento manovrato. In realt\u00e0, gli incontri con aerei avversari riducevano rapidamente la velocit\u00e0 fino a renderle subsoniche e i primi missili non erano ancora abbastanza efficienti e precisi. Le regole di ingaggio negavano la possibilit\u00e0 di effettuare attacchi missilistici a lungo raggio; molti piloti si trovarono spesso in posizioni di vantaggio durante l'attacco ravvicinato ai velivoli nemici, ma erano troppo vicini ed impossibilitati a poter lanciare i loro missili. Per risolvere il problema fu deciso di aggiungere rapidamente delle gondole esterne, le SUU-16 e le SUU-23 dotate di un cannone a canne rotanti M61 Vulcan da 20\u00a0mm. Le esperienze di combattimento misero talvolta in evidenza la scarsa accuratezza di tali installazioni, ma dimostrarono anche l'efficacia ed il basso costo della soluzione rispetto all'utilizzo dei pi\u00f9 costosi missili. La mancanza del cannone venne definitivamente risolta con la versione F-4E, che montava e monta tuttora internamente l'M61 Vulcan da 20mm.\nIl Phantom venne utilizzato anche dalle pattuglie acrobatiche americane dei \"Thunderbirds\" (F-4E) e dei \"Blue Angels\" (F-4J).\nL'USAF complet\u00f2 il ritiro dei Phantom nel dicembre 2004, con la disattivazione del \"20\u00b0 Fighter Squadron\". L'ultimo Phantom in servizio con il Corpo dei Marines fu l'F-4S nel VMFA-112 e venne ritirato gi\u00e0 nel 1992, quando la forza armata pass\u00f2 ai pi\u00f9 moderni F/A-18A.\nLa maggior parte degli aviatori della Marina passo' all'F-14 Tomcat verso la met\u00e0 degli anni settanta. Alcuni F-4 rimasero in servizio sulle portaerei della Classe Midway, che disponevano di ponti ed hangar troppo piccoli per contenere i pi\u00f9 grandi F-14 progettati per l'utilizzo a bordo di portaerei pi\u00f9 grandi. Alla fine, tutti gli F-4 della Marina vennero rimpiazzati dagli F-14 e dagli F/A-18 Hornet.\nPrimati mondiali ottenuti.\nDesiderosa di mostrare le caratteristiche del suo nuovo aereo, la US Navy intraprese una serie di prove per abbattere i primati allora esistenti nelle prime fasi dello sviluppo del \"Phantom\".\nIn totale, il Phantom ottenne 16 record mondiali. Tutti, ad esclusione dell'operazione \"Skyburner\", vennero conquistati da aerei non modificati di produzione. Cinque record rimasero imbattuti fino all'entrata in servizio nel 1975 dell'F-15 Eagle.\nLivree.\nData la diffusione e longevit\u00e0, il Phantom ha \u201cindossato\u201d una gran variet\u00e0 di livree.\nLa livrea degli F-4 era inizialmente quella usata per tutti gli aerei imbarcati con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nNel 1978 venne adottata una livrea interamente grigio chiaro opaco FS36440.\nNei primi anni ottanta venne introdotta per tutti gli aerei della US Navy e dell'USMC una nuova livrea basata su diverse tonalit\u00e0 di grigio, usate anche per le insegne al posto dei colori vistosi.\nPer il Phantom ed il Tomcat la livrea era grigio bluastro FS35237 sulle superfici superiori, grigio medio FS36320 sulle superfici laterali della fusoliera e grigio chiaro FS36375 sulle superfici inferiori.\nI Phantom dell'USAF erano inizialmente in metallo naturale, cio\u00e8 gli aerei non venivano verniciati oppure veniva usato un colore argento su tutto l'aereo.\nA partire dal 1965 nel Sud-est asiatico venne introdotta una livrea usata per la maggior parte dei caccia ed aerei d'attacco al suolo con le superfici superiori e laterali a chiazze di marrone FS30219, verde scuro FS34079 e verde medio FS34102 e tutte le superfici inferiori grigio chiaro FS36622.\nLa stessa livrea venne poi adottata dall'USAF in tutto il mondo.\nA fine anni settanta venne adottata una livrea a chiazze di marrone FS30219, verde scuro FS34079 e verde medio FS34102 estesa a tutto l'aereo.\nI Phantom dell'Air Defence Command erano interamente grigio chiaro lucido FS16473.\nAlcuni Phantom di base in Europa adottarono la livrea denominata \u201cEurope I\u201d detta anche \u201clizard\u201d, a chiazze di grigio scuro FS36081, verde scuro FS34092 e verde medio FS34102 estesa a tutto l'aereo.\nI Phantom della RAF, come gli altri caccia, avevano la livrea standard NATO con le superfici superiori e laterali a chiazze verde scuro FS34079 e grigio scuro FS36118 e tutte le superfici inferiori grigio chiaro FS36357.\nA fine anni settanta venne introdotta una livrea a chiazze verde scuro FS34079 e grigio scuro FS36118 estesa a tutto l'aereo.\nIn seguito venne introdotta una livrea aria-aria con la parte interna della superficie superiore delle ali grigio medio FS36270, il resto delle superfici superiori e laterali grigio medio FS36314 e tutte le superfici inferiori grigio chiaro FS36357.\nI Phantom della Royal Navy, come gli altri aerei imbarcati in quel periodo, avevano una livrea con grigio scuro FS36099 per tutte le superfici superiori e laterali e bianco lucido FS17778 per tutte le superfici inferiori.\nI Phantom della Luftwaffe avevano inizialmente una livrea simile alla standard NATO con superfici superiori e laterali a chiazze verde scuro RAL6014 (circa equivalente al FS34087) e grigio scuro RAL7012 (FS36152) e tutte le superfici inferiori in metallo naturale.\nUna caratteristica di questa livrea era che le chiazze non erano delimitate da linee curve ma da spezzate formate da segmenti di rette, per questo era detta \u201csegment camouflage\u201d.\nIn seguito \u00e8 stata adottata una livrea pi\u00f9 complessa, sempre di tipo \u201csegment camouflage\u201d, con le superfici superiori in verde scuro RAL 7009 (FS34096) e tre tonalit\u00e0 di grigio, RAL 7012, RAL7037 (FS36251) e RAL7039 (FS36165), superfici laterali grigio chiaro RAL7030 (FS36375) e superfici inferiori in due tonalit\u00e0 di grigio chiaro, RAL7030 e RAL7035 (FS36492).\nI Phantom della JASDF avevano una livrea con le superfici superiori e laterali a chiazze di marrone FS30140 o FS30219, sabbia FS33690 e verde medio FS34148 e tutte le superfici inferiori grigio chiaro FS36622 o sabbia FS33690.\nAlcuni, in particolare molti RF-4, avevano una livrea con le superfici superiori e laterali a chiazze di marrone chiaro FS30372, verde scuro FS34097 e verde medio FS34108 e tutte le superfici inferiori grigio chiaro FS36440 o FS36622.\nAltri avevano la livrea dell'US Navy con grigio chiaro FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nI Phantom israeliani avevano una livrea desertica con le superfici superiori e laterali a chiazze di marrone FS30219, sabbia FS33531 e verde chiaro FS34227 e tutte le superfici inferiori azzurro chiaro FS35622.\nNegli anni ottanta per alcuni Phantom \u00e8 stata adottata una livrea aria-aria simile a quella degli F-15 Eagle con grigio chiaro FS36375 su tutto l'aereo eccetto la parte superiore della fusoliera e la parte interna della superficie superiore delle ali, dei piani di coda e delle derive in grigio medio FS36320.\nI Phantom iraniani avevano una livrea desertica, adottata in seguito anche per i Tomcat, con le superfici superiori e laterali a chiazze di marrone scuro FS30140, marrone chiaro FS20400 e verde scuro FS34079 e tutte le superfici inferiori grigio chiaro FS36622.\nLe altre forze aeree che hanno o hanno avuto in servizio il Phantom hanno in genere adottato le livree dell'USAF; Egitto e Turchia sono in seguito passati ad una livrea con le superfici laterali del muso e della deriva e le superfici superiori ed inferiori delle estremit\u00e0 alari grigio medio FS36320 e tutto il resto grigio scuro FS36118.\nSoprannomi.\nNella sua lunga carriera il Phantom conquist\u00f2 molti soprannomi. Veniva chiamato \"Rhino\" (\"Rinoceronte\") per il suo muso lungo costruito in titanio, \"Double Ugly\" e \"Duff\" per richiamare il diedro alare, la forma della coda e i due membri d'equipaggio, \"World's Leading Distributor of MiG Parts\" (\"Il miglior distributore di pezzi di MiG nel mondo\"), in onore al record di 277 MiG abbattuti dai Phantom americani e di 116 MiG abbattuti dai Phantom israeliani, \"Flying Anvil\" (\"L'incudine volante\"), \"Big Iron Sled\" (\"La grande slitta di ferro\") e \"Louisville Slugger\". Dagli equipaggi della Luftwaffe veniva chiamato \"Eisensau\" (\"Scrofa di ferro\"), \"Fliegender Ziegelstein\" (\"Mattone volante\") e \"Luftverteidigungsdiesel\" (\"Il diesel della difesa aerea\").\nI suoi fans lo chiamano anche \"Phabulous Phantom\" (\"Favoloso Phantom\") e gli equipaggi di terra che vi hanno lavorato sopra vengono chiamati \"Phantom Phixers\".\nThe Spook.\nL'emblema utilizzato \u00e8 tanto famoso quanto l'aereo ed \u00e8 un fantasmino chiamato The Spook. Fu creato da un tecnico della McDonnell Douglas, Anthony \"Tony\" Wong, con l'intenzione di usarlo nei distintivi da applicare alle tute di volo dei piloti, ma \u00e8 diventato un vero e proprio simbolo del Phantom da essere utilizzato in ogni tipo di oggetto relativo a questo aereo. Il nome fu coniato dagli equipaggi del 12th Tactical Fighter Wing o del 4453rd Combat Crew Training Wing della base aerea di MacDill. Spesso \"The Spook\" \u00e8 vestito in base alle mode dei paesi in cui servono gli F-4: ad esempio in Gran Bretagna \u00e8 rappresentato con un cappello da arciere e con una pipa.\nVelivoli in esposizione in Italia.\nF-4 C Phantom presso il Parco Museo dell'aviazione in Rimini, vicino alla Repubblica di San Marino."}
{"id": "313923", "revid": "287204", "url": "https://it.wikipedia.org/wiki?curid=313923", "title": "Viva la vida, muera la muerte!", "text": ""}
{"id": "313927", "revid": "154639", "url": "https://it.wikipedia.org/wiki?curid=313927", "title": "Ippia maggiore", "text": "L'Ippia maggiore o \"Sul bello\" (in greco \u1f39\u03c0\u03c0\u03af\u03b1\u03c2 \u03bc\u03b5\u03af\u03b6\u03c9\u03bd \u1f22 \u03c0\u03b5\u03c1\u1f76 \u03c4\u03bf\u1fe6 \u03ba\u03b1\u03bb\u03bf\u1fe6, \"Hipp\u00edas m\u00e9iz\u014dn, \u00e8 per\u00ec t\u00f5u kal\u00f5u\") \u00e8 uno dei dialoghi del filosofo greco Platone. Attribuito con certezza a Platone stesso dalla maggior parte della critica sulla base di considerazioni stilistiche e contenutistiche, rimane, ad oggi, di datazione incerta, nonostante sembri verosimile collocarlo subito dopo i dialoghi socratici e subito prima del \"Simposio\".\nContenuto.\nScena del dialogo \u00e8 Atene; personaggi principali sono Socrate, il filosofo Ippia di Elide e un terzo interlocutore di difficile individuazione. \u00c8 ipotizzabile che non si tratti di un personaggio reale, ma sia piuttosto una finzione retorica: una sorta di \"sdoppiamento\" di Socrate, oppure una proiezione sulla scena di Platone stesso, che cos\u00ec esprimerebbe in forma indiretta il suo pensiero. Quest'ultima sembrerebbe l'ipotesi pi\u00f9 plausibile: un Platone che, iniziando a maturare la dottrina delle Idee, prenderebbe le distanze dal maestro.\nIl tema del dialogo \u00e8 la bellezza e la trattazione si svolge attorno alla domanda principale di Socrate: \"che cos'\u00e8 il bello?\" I tentativi di risposta di Ippia sono via via vanificati da Socrate il quale, alla fine, tende a lasciare in sospeso un'esauriente definizione del \"bello\", in quanto esso non coincide (in maniera universale e quindi da tutti facilmente accettabile) n\u00e9 con ci\u00f2 che pi\u00f9 conviene, n\u00e9 con ci\u00f2 che utile o piacevole. Il bello \u00e8 piuttosto, secondo Socrate, una tendenza interiore del tutto soggettiva che, oltretutto, pu\u00f2 mutare - e di molto - anche nel corso della vita stessa di ogni uomo."}
{"id": "313937", "revid": "2228759", "url": "https://it.wikipedia.org/wiki?curid=313937", "title": "Charlotte Bront\u00eb", "text": "Biografia.\nCharlotte Bront\u00eb nasce a Thornton, nello Yorkshire, Inghilterra, il 21 aprile 1816. Il padre \u00e8 il curato Patrick Bront\u00eb, un pastore protestante di origine irlandese autodidatta, che era riuscito ad accedere alla prestigiosa universit\u00e0 di Cambridge. La madre, Maria Branwell (1783 - 1821), proviene da una ricca famiglia di Penzance, in Cornovaglia, trasferitasi, dopo una serie di dissesti famigliari, nello Yorkshire per insegnare in una scuola religiosa, dove conoscer\u00e0 il futuro marito.\nIl reverendo nutre una grande passione per la letteratura ed \u00e8 gi\u00e0 autore di diversi poemetti a carattere religioso e politico. Charlotte, chiamata cos\u00ec in onore della sorella minore della madre, \u00e8 la terza di sei figli: prima di lei erano nate Maria (23 aprile 1814 - 6 maggio 1825) ed Elizabeth (8 febbraio 1815 - 15 giugno 1825); seguiranno Patrick Branwell (26 giugno 1817 - 24 settembre 1848), Emily (30 luglio 1818 - 19 dicembre 1848) e Anne (17 gennaio 1820 - 28 maggio 1849).\nNel 1820 la famiglia si trasferisce a Haworth, vicino a Keighley, nello Yorkshire, in una modesta propriet\u00e0 parrocchiale immersa nella brughiera, dove il padre Patrick ha ottenuto la nomina a curato perpetuo della locale parrocchia. La madre, gi\u00e0 fisicamente provata dalla nascita di sei figli in sette anni, muore di cancro nel settembre del 1821. I bambini saranno accuditi dalla zia materna, Elizabeth Branwell, e dalla fedele governante, Tabitha \"Tabby\" Aykroyd.\nNel 1824 Charlotte, assieme alle due sorelle maggiori, Maria ed Elizabeth, e alla sorella minore Emily, viene iscritta alla Clergy Daughter's School di Cowan Bridge, nel Lancashire, una scuola per figlie di ecclesiastici. Le condizioni assolutamente spaventose dell'istituto (vitto insufficiente, condizioni igieniche inadeguate) causeranno nel 1825 la morte prematura delle due sorelle maggiori di appena 11 e 10 anni e rovineranno per sempre la salute di Charlotte ed Emily.\nL'esperienza vissuta a Cowan Bridge sar\u00e0 rievocata anni dopo nel celeberrimo romanzo \"Jane Eyre\": tutti i lettori vittoriani del romanzo non mancheranno di riconoscere sotto le spoglie della Lowood School, dove viene spedita Jane, il famigerato istituto di Cowan Bridge. Tra il 1826 e il 1829 incomincia la prima attivit\u00e0 letteraria insieme con le sorelle Emily e Anne e il fratello Branwell, al quale il Reverendo aveva donato una scatola di soldatini: i bambini creano delle avventure fantastiche attorno a quelle figurine, che vengono trascritte da loro stessi su minuscoli pezzetti di carta che, minuziosamente cuciti a mano, formano dei piccoli libri non pi\u00f9 grandi di un francobollo. Charlotte e il fratello creano la \"Glass Town Saga\", mentre Emily e Anne inventano la \"Gondal Saga\".\nNel 1831 Charlotte viene iscritta alla scuola di Miss Wooler di Roe Head, dove incontra la sua amica di lettere Ellen Nussey e ottiene ottimi risultati; qui riceve un posto come insegnante nel 1835, ma prima torna a casa nel 1832, dove contribuisce alla stesura di altri capitoli del gioco letterario incominciato con le sorelle e il fratello: porter\u00e0 avanti questa attivit\u00e0 fino all'et\u00e0 di 23 anni.\nIn seguito, per alcuni anni, Charlotte svolger\u00e0 la professione di istitutrice presso alcune famiglie benestanti senza mai trovare una posizione soddisfacente. In una lettera indirizzata alla sorella Emily e datata 1839 Charlotte annota che \u00abun'istitutrice privata non ha un'esistenza\u00bb, tematica questa che sar\u00e0 da lei ampiamente ripresa e sviluppata nelle opere letterarie.\nNel 1842, insieme con la sorella minore Emily, si reca a Bruxelles per studiare il francese. Proprio a Bruxelles, studentessa nel Pensionnat H\u00e9ger, Charlotte si innamora del suo professore, Constantin H\u00e9ger, figura tuttora rispettata e ammirata in Belgio, ma tale sentimento non \u00e8 corrisposto da H\u00e9ger, oltretutto gi\u00e0 sposato. La delusione \u00e8 profonda e mai completamente sopita.\nTornata in Inghilterra, nel 1844 comincia a cullare il progetto di scrivere, insieme con le sorelle, alcuni romanzi. Nel 1847 tutte e tre le sorelle pubblicano i propri: Charlotte propone dapprima \"Il professore\", che viene rifiutato, poi \"Jane Eyre\", subito accettato e dato alle stampe con lo pseudonimo di Currer Bell. Seguir\u00e0 la pubblicazione di altri romanzi: \"Shirley\" (ambientato all'epoca del luddismo) e \"Villette\" (analogo, quanto a contenuto, a \"Il professore\", ma forse con accenni autobiografici). Nel 1848 assiste prima il fratello Branwell, che morir\u00e0 il 24 settembre, e successivamente Emily, che si spegner\u00e0 il 19 dicembre. Anche la sorella minore Anne si ammala, e quindi assiste anch\u2019ella fino alla dipartita, che avverr\u00e0 il 28 maggio 1849. Nel giugno 1854, dopo tensioni con il padre, Charlotte sposa il reverendo Nicholls, coadiutore della parrocchia. Charlotte muore a Haworth il 31 marzo 1855, incinta del primo figlio. La causa della morte venne all'epoca attribuita alla tisi (o consunzione, termine obsoleto che poteva indicare una serie di patologie, e quindi non sempre sinonimo di tubercolosi). Ad oggi si ritiene che Charlotte sia morta di iperemesi gravidica, una complicazione della gravidanza che causa vomito, disidratazione e perdita di peso. \nIl reverendo Bront\u00eb morir\u00e0 nel 1861 e il reverendo Nicholls nel 1906.\nOpere.\nNel maggio 1846 Charlotte, Emily e Anne pubblicarono una raccolta di poesie rispettivamente sotto gli pseudonimi di Currer, Ellis e Acton Bell: vendettero solo due copie. Malgrado lo scarso interesse suscitato le tre sorelle decisero di continuare nella loro produzione e dettero inizio ai loro primi romanzi. Charlotte continu\u00f2 a usare lo pseudonimo di Currer Bell alla pubblicazione dei suoi primi due romanzi.\nOpere postume.\nCharlotte scrisse solo i primi due capitoli e il romanzo fu completato da \"Another Lady\" ed edito col titolo \"Emma Brown\"; ci fu molta controversia su chi realmente Currer Bell fosse e se si trattasse di un uomo o una donna."}
{"id": "313938", "revid": "21880", "url": "https://it.wikipedia.org/wiki?curid=313938", "title": "Spugne Calcaree", "text": ""}
{"id": "313941", "revid": "39692", "url": "https://it.wikipedia.org/wiki?curid=313941", "title": "Ialospongie", "text": ""}
{"id": "313943", "revid": "39692", "url": "https://it.wikipedia.org/wiki?curid=313943", "title": "Esattinellidi", "text": ""}
{"id": "313944", "revid": "39692", "url": "https://it.wikipedia.org/wiki?curid=313944", "title": "Spugne vitree", "text": ""}
{"id": "313946", "revid": "39692", "url": "https://it.wikipedia.org/wiki?curid=313946", "title": "Demospongie", "text": ""}
{"id": "313948", "revid": "767487", "url": "https://it.wikipedia.org/wiki?curid=313948", "title": "Decalogo 1", "text": "Decalogo 1 (\"Dekalog, jeden\") \u00e8 il primo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nKrzysztof \u00e8 un fisico e professore universitario che, separato dalla moglie, si trova costretto a crescere il proprio figlio, Pawe\u0142, da solo.\nIl padre \u00e8 un grande appassionato di computer e pensa che tutta la vita possa essere descritta matematicamente attraverso l'uso del computer.\nSecondo lui, non esiste una dimensione trascendente della realt\u00e0: non esiste nessun Dio e quando si muore il cervello smette semplicemente di funzionare.\nAlla visione atea del padre si contrappone la visione della zia, molto credente.\nL'interesse per il figlio al mondo trascendente si scatena quando casualmente nota in strada un cane morto congelato, che lo porta a farsi domande sul senso della morte, su \"cosa\" essa sia.\nMentre il padre punta il discorso su \"come\" avviene la morte, la zia gli parla di una dimensione trascendente, che non pu\u00f2 essere colta matematicamente (si ha un esempio di questo quando il bambino mostra alla zia un programma in grado di dire cosa sta facendo sua mamma in quel momento; alla zia, che ribatte che il programma non \u00e8 in grado di dirgli ci\u00f2 che la mamma sta sognando, il bambino risponde che \u00e8 solo una questione di potenza del computer).\nUn giorno il lago vicino a casa ghiaccia ed il bambino desidera andarci a pattinare.\nIl padre, allora, da bravo scienziato esegue una serie di calcoli al computer, che gli permettono di stabilire che il ghiaccio \u00e8 in grado di reggere il suo peso.\nPer maggiore sicurezza esegue nuovamente i calcoli e va a verificarne l'esattezza con una prova empirica.\nAccade per\u00f2 che il ghiaccio si rompe.\nIl padre non lo sorvegliava (sicuro come era che il ghiaccio non si sarebbe rotto) e non sospetta di nulla nemmeno quando nota dei segnali premonitori (un camion dei pompieri che si dirige verso il lago, gli amici che non lo trovano, la lezione a cui \u00e8 mancato, le persone che lo cercano per avvisarlo dell'accaduto e dell'inchiostro che si versa in un libro).\nComincer\u00e0 a capire che non tutto \u00e8 prevedibile quando il calamaio con cui stava scrivendo si rompe senza essere stato toccato.\nDecide quindi di andare a vedere cosa stava succedendo al lago, vede il buco nel ghiaccio ed i soccorritori ma stenta ancora a crederci (apprende che alcuni ragazzi stavano giocando nelle vicinanze e va a cercare suo figlio).\nIl padre si arrende all'evidenza solo quando i soccorritori estraggono il corpo senza vita del bambino.\nDopo l'avvenimento il padre capisce che ci sono cose che non sono prevedibili matematicamente; si reca in una cappella dove per rabbia fa crollare un piccolo altare, ma subito dopo prende da un'acquasantiera un pezzo congelato di acqua benedetta con il quale si segna la fronte.\nSimbologia.\nRicorrente nel film \u00e8 il tema del liquido (acqua, t\u00e8, inchiostro, latte, ecc...).\nUn simbolo significativo compare nella scena finale del film.\nL'altare che il padre rovescia per rabbia fa cadere le candele accese, la cui cera gocciola sotto l'occhio di una dipinto della Madonna, che sembra piangere ed indicare quindi l'idea di un Dio sensibile alle umane sofferenze.\nIl film si apre con la ripresa dell'\"angelo\" del \"Decalogo\", o \"testimone silenzioso\", un personaggio che ricorrer\u00e0 in ogni episodio (tranne il decimo), sempre rigorosamente muto. Interpretato da Artur Barci\u015b, questo personaggio ha molte interpretazioni. Pu\u00f2 essere un angelo che assiste alle sofferenze e tribolazioni umane, oppure Dio stesso che assiste muto alle vicende umane. Malgrado il personaggio sia sempre in un punto centrale della vicenda, il regista non ha mai fatto capire se prenda parte allo svolgersi di essa.\nNel corso del film si manifesta una sincronicit\u00e0 quando il protagonista si accorge che si \u00e8 rotto il contenitore dell'inchiostro il quale macchia le pagine di un libro. Ci\u00f2 prefigura la morte del figlio, difatti poco prima di scoprire la verit\u00e0, mentre parlava al telefono rivela che gli si era rotta la boccetta dell'inchiostro."}
{"id": "313949", "revid": "1543377", "url": "https://it.wikipedia.org/wiki?curid=313949", "title": "Anelli Gossamer", "text": "Gli anelli Gossamer (letteralmente \"garza\", in inglese) costituiscono la porzione pi\u00f9 esterna del complesso di anelli di Giove; confinano internamente con l'anello principale, mentre esternamente sfumano nel mezzo interplanetario in corrispondenza dell'orbita di Tebe. All'interno degli anelli \u00e8 compresa l'orbita di un altro satellite gioviano, Amaltea.\nLa denominazione plurale di questo complesso di anelli \u00e8 giustificata dal fatto che in realt\u00e0 \u00e8 costituito da due sotto-anelli: l'interno, che contiene l'orbita di Amaltea (anello Gossamer interno o di Amaltea), e l'esterno (anello Gossamer esterno o di Tebe), che si estende fino all'orbita di Tebe; a questi va aggiunta una nube di pulviscolo, che si estende oltre l'orbita di quest'ultimo satellite e gradualmente transisce nel mezzo interplanetario del sistema solare.\nL'anello venne individuato dalla sonda spaziale statunitense Voyager 1 nel corso del sorvolo di Giove del marzo 1979; gli venne attribuita la designazione provvisoria di 1979 J3R.\nProspetto.\nSegue un prospetto degli anelli del sistema.\nAnello Gossamer interno.\nL'anello Gossamer interno, o anello di Amaltea, \u00e8 una struttura molto debole con una sezione incrociata rettangolare, estesa dall'orbita di Amaltea, a 182\u00a0000\u00a0km (2,54 \"R\") fino a circa 129\u00a0000\u00a0km (1,80 \"R\"J); il suo bordo interno non \u00e8 nettamente definito a causa della presenza del molto pi\u00f9 brillante Anello Principale e l'alone. Lo spessore dell'anello \u00e8 di circa 2300\u00a0km nei pressi dell'orbita di Amaltea e decresce leggermente in direzione di Giove; \u00e8 inoltre pi\u00f9 luminoso vicino ai bordi superiore e inferiore ed aumenta di luminosit\u00e0 in direzione di Giove, come l'anello Gossamer di Tebe. Il bordo esterno dell'anello non \u00e8 particolarmente netto, specialmente nel bordo superiore. \u00c8 presente una forma a goccia nella luminosit\u00e0 poco all'interno dell'orbita di Amaltea con una struttura aggiuntiva a forma di guscio. In luce diffusa diretta l'anello appare circa 30 volte pi\u00f9 debole dell'Anello Principale; in luce retrodiffusa \u00e8 stato invece osservato solo dai telescopi Keck e dal Telescopio Spaziale Hubble. Le immagini ottenute in luce retrodiffusa mostrano un'ulteriore struttura all'interno dell'anello, una sorta di picco di luminosit\u00e0 poco all'interno dell'orbita di Amaltea. Nel 2002\u20132003 la sonda Galileo \u00e8 transitata due volte attraverso l'anello Gossamer; il suo rilevatore di polveri ha individuato delle particelle di polveri di dimensioni comprese fra 0,2 e 5\u00a0\u00b5m e ha confermato cos\u00ec i risultati ottenuti dalle immagini.\nL'individuazione dell'anello di Amaltea dalla Terra, nelle immagini della sonda Galileo e le sue misurazioni dirette delle polveri hanno permesso di determinare la distribuzione delle dimensioni delle particelle, che sembra seguire la stessa legge di potere delle polveri dell'Anello Principale, con \"q\"=2\u00a0\u00b1\u00a00,5.; la profondit\u00e0 ottica di quest'anello \u00e8 di circa 10\u22127, ossia un ordine di magnitudine pi\u00f9 bassa rispetto all'Anello Principale, sebbene la massa totale delle polveri, 107\u2013109\u00a0kg, sia praticamente identica.\nAnello Gossamer esterno.\nL'anello Gossamer esterno, o anello di Tebe, \u00e8 il pi\u00f9 debole degli anelli gioviani: appare come una struttura particolarmente debole con una sezione incrociata rettangolare, estesa dall'orbita del satellite Tebe, a 226\u00a0000\u00a0km (3,11 \"R\"J), fino a circa 129\u00a0000\u00a0km (1,80 \"R\"J;); questo bordo interno non \u00e8 nettamente definito a causa della presenza del molto pi\u00f9 brillante Anello Principale e dell'alone. lo spessore dell'anello \u00e8 di circa 8400\u00a0km all'altezza dell'orbita di Tebe e decresce lentamente in direzione del pianeta; \u00e8 inoltre pi\u00f9 luminoso vicino ai bordi superiore e inferiore ed aumenta di luminosit\u00e0 in direzione di Giove, come l'anello Gossamer di Amaltea. Il bordo esterno dell'anello non \u00e8 particolarmente netto, stendendosi per oltre 15\u00a0000\u00a0km. \u00c8 presente una continuazione dell'anello nell'orbita di Tebe a mala pena visibile, che si estende fino a 280\u00a0000\u00a0km (3.75 \"R\"J) ed \u00e8 chiamato Estensione di Tebe; in luce diffusa diretta pare essere circa tre volte meno luminoso dell'anello Gossamer di Amaltea, mentre in luce retrodiffusa \u00e8 stato osservato solo dai telescopi Keck. Le immagini riprese in queste condizioni mostrano un picco di luminosit\u00e0 poco all'interno dell'orbita di Tebe; nel 2002\u20132003 il rilevatore di polveri della sonda Galileo ha individuato delle particelle di polveri di dimensioni comprese fra 0,2 e 5\u00a0\u03bcm, simili a quelle dell'anello Gossamer di Amaltea, confermando i risultati ottenuti con le immagini.\nLa profondit\u00e0 ottica dell'anello Gossamer di Tebe \u00e8 di circa 3x10\u22128, ossia tre volte pi\u00f9 bassa di quello di Amaltea, con una massa totale delle polveri praticamente identica, circa 107\u20139 kg; tuttavia la distribuzione della grandezza delle particelle delle polveri \u00e8 talvolta meno ampia di quella dell'anello di Amaltea: segue infatti una legge di potere con q\u00a0&lt;\u00a02, mentre nell'Estensione di Tebe il parametro\u00a0q potrebbe essere pure pi\u00f9 piccolo.\nOrigine degli anelli.\nLe polveri negli anelli Gossamer si originano essenzialmente allo stesso modo di quelle dell'Anello Principale e dell'alone; le loro sorgenti sono i satelliti Amaltea e Tebe, rispettivamente. Gli impatti ad alta velocit\u00e0 di corpi provenienti dal sistema gioviano esterno espellono del particolato di polveri dalla loro superficie. Queste particelle inizialmente mantengono la stessa orbita dei satelliti da cui si sono originati, ma gradualmente queste loro orbite diventano spiraliformi per l'effetto Poynting-Robertson. La sottigliezza degli anelli Gossamer \u00e8 data dalle escursioni verticali di alcune lune a causa della loro inclinazione orbitale diversa da zero; Queste ipotesi spiegano completamente quasi tutte le propriet\u00e0 osservabili sul bordo esterno e interno degli anelli.\nTuttavia alcune propriet\u00e0 non sono state ancora spiegate, come quella definita Estensione di Tebe, che potrebbe essere causata da un corpo ignoto all'esterno dell'orbita di Tebe, ed alcune strutture visibili in luce retrodiffusa. Una possibile spiegazione dell'estensione osservata \u00e8 l'influenza delle forze elettromagnetiche della magnetosfera di Giove: mentre le polveri entrano nel cono d'ombra dietro Giove, perdono la loro carica elettrica piuttosto velocemente; dato che le particelle pi\u00f9 piccole co-ruotano in parte assieme al pianeta, si muoveranno all'esterno durante il transito nell'ombra creando cos\u00ec l'estensione osservata dell'anello di Tebe. La stessa forza pu\u00f2 spiegare la diminuzione nella distribuzione delle particelle e della luminosit\u00e0 dell'anello, che avviene fra le orbite di Amaltea e di Tebe.\nL'analisi delle immagini degli anelli di Gossamer rivela che un picco nella luminosit\u00e0 poco all'interno dell'orbita di Amaltea potrebbe essere causata dalle particelle di polvere intrappolate dai punti di Lagrange conducente (L4) e trascinante (L5) di Amaltea; anche l'alta luminosit\u00e0 del bordo esterno dell'anello Gossamer di Amaltea pu\u00f2 essere causata da queste polveri intrappolate. Le particelle possono essere presenti sia su L4 che su L5; questa scoperta implica che negli anelli di Gossamer ci sono due popolazioni di particelle: una diretta lentamente in direzione di Giove, come descritto sopra, e l'altra che si mantiene vicino alla luna generatrice intrappolata in risonanza 1:1 con essa."}
{"id": "313951", "revid": "188323", "url": "https://it.wikipedia.org/wiki?curid=313951", "title": "Velocit\u00e0 di efflusso torricelliana", "text": ""}
{"id": "313953", "revid": "1181", "url": "https://it.wikipedia.org/wiki?curid=313953", "title": "Velocit\u00e0 torricelliana", "text": ""}
{"id": "313961", "revid": "1258", "url": "https://it.wikipedia.org/wiki?curid=313961", "title": "Hans Joachim Christian Gram", "text": ""}
{"id": "313964", "revid": "1629429", "url": "https://it.wikipedia.org/wiki?curid=313964", "title": "Frati Minori", "text": ""}
{"id": "313965", "revid": "287204", "url": "https://it.wikipedia.org/wiki?curid=313965", "title": "Falda", "text": ""}
{"id": "313966", "revid": "135224", "url": "https://it.wikipedia.org/wiki?curid=313966", "title": "Baka", "text": ""}
{"id": "313971", "revid": "729019", "url": "https://it.wikipedia.org/wiki?curid=313971", "title": "Rolls-Royce Condor", "text": "Il Rolls-Royce Condor era un motore aeronautico a V di 60\u00b0 raffreddato a liquido prodotto dalla britannica Rolls-Royce Limited negli anni venti. Era in pratica una versione ingrandita del Rolls-Royce Eagle e sviluppava 675 hp (503 kW).\nVelivoli Utilizzatori.\npi\u00f9 i seguenti prototipi:"}
{"id": "313973", "revid": "287204", "url": "https://it.wikipedia.org/wiki?curid=313973", "title": "Rolls-Royce Falcon", "text": "Il Rolls-Royce Falcon era un motore aeronautico sviluppato dalla britannica Rolls-Royce Limited nel 1915.\nEra una versione ridotta del Rolls-Royce Eagle. Il \"Falcon\" era un motore raffreddato a liquido con 12 cilindri a V. Alesaggio e corsa erano di 101,6 per 146 mm. La produzione inizi\u00f2 nel settembre del 1916 e, dato il successo ottenuto da questo motore, continu\u00f2 fino al 1927. Ne furono costruiti 2.185."}
{"id": "313974", "revid": "1318658", "url": "https://it.wikipedia.org/wiki?curid=313974", "title": "Strade", "text": ""}
{"id": "313975", "revid": "287204", "url": "https://it.wikipedia.org/wiki?curid=313975", "title": "Rolls-Royce Hawk", "text": "Il Rolls-Royce Hawk era un motore aeronautico in linea a 6 cilindri prodotto dalla britannica Rolls-Royce Limited tra il 1915 e il 1918. In pratica era ottenuto utilizzando una singola bancata di un Eagle.\nNe furono prodotte 201 unit\u00e0 che vennero utilizzate sui dirigibili da pattugliamento costiero \"SSZ\"."}
{"id": "313978", "revid": "37401", "url": "https://it.wikipedia.org/wiki?curid=313978", "title": "Altavista", "text": ""}
{"id": "313979", "revid": "1543377", "url": "https://it.wikipedia.org/wiki?curid=313979", "title": "Rolls-Royce Buzzard", "text": "Il Rolls-Royce Buzzard era un motore aeronautico 12 cilindri a V prodotto dalla britannica Rolls-Royce Limited alla fine degli anni venti.\nIl Buzzard venne realizzato in circa 100 esemplari, utilizzati quasi esclusivamente nelle competizioni aeronautiche.\nCi si riferisce a questo motore anche con la denominazione \"H\", motore dal quale verr\u00e0 poi sviluppato il motore \"R\" che verr\u00e0 impiegato nelle gare della \"Coppa Schneider\". Il motore venne sviluppato aumentando le dimensioni progettuali del precedente Kestrel in un rapporto 5:6 ."}
{"id": "313980", "revid": "1522738", "url": "https://it.wikipedia.org/wiki?curid=313980", "title": "Taken (miniserie televisiva)", "text": "Taken, conosciuta anche con il titolo Steven Spielberg Presents Taken, \u00e8 una miniserie televisiva di fantascienza trasmessa la prima volta negli Stati Uniti d'America su Sci Fi Channel nel mese di dicembre 2002, vincendo l'anno successivo un Emmy Award come miglior miniserie.\nIn Italia \u00e8 stata trasmessa per la prima volta su Italia 1 dal 3 giugno al 1\u00ba luglio 2004.\nProduzione.\nLa miniserie, prodotta dalla Dreamworks, casa di produzione televisiva di Steven Spielberg, \u00e8 stata scritta da Leslie Bohem e diretta da Breck Eisner, F\u00e9lix Enr\u00edquez Alcal\u00e1, John Fawcett, Tobe Hooper, Jeremy Paul Kagan, Michael Katleman, Sergio Mimica-Gezzan, Bryan Spicer, Jeff Woolnough e Thomas J. Wright.\nI produttori esecutivi sono stati Leslie Bohem e Steven Spielberg. Le location si sono situate a Vancouver e nella Columbia Britannica, in Canada.\nTra gli attori che hanno fatto parte del cast sono presenti: Julie Benz, Emily Bergl, Terry Chen, Steve Burton, Eric Close, Heather Donahue, Dakota Fanning, Matt Frewer, Joel Gretsch, Ryan Hurst, Adam Kaufman, Ryan Merriman, Michael Moriarty e Anton Yelchin.\nUn omonimo libro ispirato alla miniserie \u00e8 stato scritto da Thomas H. Cook.\nTrama.\n\"Taken\" racconta la storia, che si svolge nell'arco di cinque decenni e quattro generazioni, di tre famiglie, i Keys, i Crawford, ed i Clarke. Il veterano della seconda guerra mondiale Russel Keys \u00e8 perseguitato da incubi sul rapimento subito da parte degli alieni durante la guerra; l'incidente di Roswell trasforma Owen Crawford da un ambizioso capitano dell'aeronautica in un malvagio cospiratore del governo ombra; Sally Clarke, insoddisfatta del suo matrimonio, viene messa incinta da un visitatore alieno.\nCon il passare dei decenni, gli eredi di ciascuna famiglia sono coinvolti nelle macchinazioni degli alieni, che si concludono con la nascita di Allie Keys, il prodotto finale dei loro esperimenti, che rappresenta la chiave del loro futuro.\nPuntate.\nNegli Stati Uniti d'America la miniserie, composta da 10 puntate, \u00e8 stata trasmessa dal 2 al 13 dicembre 2002 su Sci Fi Channel. In Italia \u00e8 approdata per la prima volta su Italia 1 dal 3 giugno al 1\u00ba luglio 2004.\nSuccessivamente \u00e8 stata replicata nel settembre 2005 sul canale pay Duel TV, nella seconda serata di Italia 1 nel novembre 2008, su Rai 4 nell'estate 2009 e su Steel ad inizio 2010.\nRiconoscimenti.\nQuesti sono i premi e le candidature raccolte da \"Taken\" tra il 2003 e il 2004."}
{"id": "313981", "revid": "125539198", "url": "https://it.wikipedia.org/wiki?curid=313981", "title": "Jean-Bertrand Aristide", "text": " \u00c8 stato Presidente del suo Paese nel 1991, dal 1994 al 1996, e infine dal 2001 al 2004.\nBiografia.\nDopo aver compiuto gli studi in seminario, diventa sacerdote salesiano. Ottenuta la dispensa dai voti da parte della Santa Sede, nel 1996 ha sposato Mildred Trouillot, un avvocato statunitense di origine haitiana da cui ha avuto tre figli, due femmine e un maschio (quest'ultimo nato in Sudafrica). Il suo ingresso nella scena politica risale al 1985 come esponente della teologia della liberazione e fiero avversario del dittatore e presidente Jean-Claude Duvalier che, nel febbraio 1986, dopo i moti di protesta contro Duvalier e i suoi Tonton Macoutes, \u00e8 costretto all'esilio in Francia.\nPresidente eletto democraticamente con il 67% dei voti nel 1991, fu successivamente destituito da una mozione di sfiducia del suo partito, il FNCD (Fronte Nazionale per il cambiamento e la democrazia). Ostinatamente Aristide tent\u00f2 di governare da solo ma venne liquidato dall'esercito che effettu\u00f2 un colpo di Stato instaurando una dittatura militare nel paese; il presidente and\u00f2 in esilio in Venezuela e poi negli Stati Uniti, cercando alleati e sostegno internazionale.\nA seguito di un durissimo embargo e di crescenti pressioni internazionali, il regime militare restitu\u00ec la presidenza ad Aristide, che torn\u00f2 ad Haiti il 15 ottobre 1994: come primo provvedimento, sciolse l'esercito haitiano e form\u00f2 un corpo di polizia civile. Nel 1996, Aristide complet\u00f2 il suo mandato e la Costituzione non gli permise di ripresentarsi alle nuove elezioni. Dopo aver vinto le elezioni nel 2000 (malgrado un'affluenza alle urne di appena il 50%) ed essere stato nuovamente deposto con un colpo di Stato nel 2004, \u00e8 stato in esilio in Sudafrica.\nUn cable rilasciato da WikiLeaks risalente al 20 gennaio 2010 descriveva che per la Chiesa cattolica il possibile ritorno di Aristide nel paese sarebbe stato \"un evento disastroso\", in quanto avrebbe distratto dagli sforzi di aiuto previsti per il terremoto e destabilizzato il paese. Per tali motivi la Santa Sede aveva consigliato a chi aveva buone relazioni con il leader di convincerlo a desistere nell'intento, ma, nonostante ci\u00f2, il 18 marzo 2011 Aristide torn\u00f2 ad Haiti."}
{"id": "313983", "revid": "767487", "url": "https://it.wikipedia.org/wiki?curid=313983", "title": "Giovanni da Parma", "text": "Fu Ministro generale dell'Ordine francescano dal 1247 al 1257.\nBiografia.\nDopo essere entrato nell'Ordine francescano, viene ordinato prete. In seguito insegna teologia all'Universit\u00e0 di Bologna, poi a quella di Napoli. Assiste in qualit\u00e0 di esperto al Primo concilio di Lione, nel 1245. Al capitolo generale del suo ordine, tenuto nel 1247 a Lione, viene eletto ministro generale.\nIl suo primo impegno \u00e8 quello di visitare le diverse province dell'ordine. In Inghilterra, \u00e8 ricevuto da Edoardo III e in Francia da Luigi IX, che assiste anche al capitolo generale di Sens. Nel 1249, Giovanni convoca un capitolo generale a Metz, in cui pubblica dei nuovi statuti, cercando di riappacificare la polemica tra i frati pi\u00f9 rigoristi (assertori della necessit\u00e0 di una povert\u00e0 assoluta per l'ordine, come era stata affermata da Francesco d'Assisi) e la cosiddetta \"Comunit\u00e0\" (la maggioranza dei frati, che invece difendevano una certa evoluzione nell'ordine). In quegli stessi anni gli ordini mendicanti subiscono gli strali dell'Universit\u00e0 di Parigi. Giovanni lavora allora con Umberto di Romans, maestro generale dei Domenicani, a una migliore collaborazione tra i due ordini.\nNel 1256, Gerardino da Borgo San Donnino, che era stato inviato a studiare a Parigi proprio da parte del suo amico Giovanni da Parma, viene denunciato dai teologi secolari della Sorbona e condannato dal papa Alessandro IV per il cosiddetto \"scandalo del Vangelo eterno\", che prende il nome dal titolo che Gerardino aveva scelto per una edizione da lui curata e glossata del \"Liber de Concordia\" di Gioacchino da Fiore. Per alcuni mesi Giovanni resiste alle critiche dei nemici dei francescani (era nota anche la sua amicizia con il pio francescano di origine provenzale Ugo di Digne, anch'egli noto come \"grande gioachimita\"), evidentemente perch\u00e9 godeva dell'appoggio di papa Alessandro, gi\u00e0 cardinale protettore dell'ordine francescano.\nNell'inverno del 1257 tuttavia, alcuni francescani convincono il Papa che \u00e8 ormai necessario operare un'epurazione e un cambiamento radicale all'interno dell'ordine: la posizione di Giovanni \u00e8 ormai del tutto compromessa, egli deve convocare un capitolo generale a Roma e cedere la sua carica di ministro generale a Bonaventura da Bagnoregio, gi\u00e0 professore di teologia proprio alla Sorbona, per ritirarsi a vita eremitica.\nNonostante abbia preso le distanze dalle tesi sostenute da Gerardino, Giovanni continua ad essere accusato di eresia. Il suo processo verr\u00e0 istruito da Bonaventura stesso e dal cardinale Gian Gaetano Orsini, protettore dell'Ordine nel 1259. Per quanto scagionato dall'accusa di eresia, viene costretto da Bonaventura all'isolamento forzato. Nel 1289, all'et\u00e0 di 80 anni, domanda a papa Niccol\u00f2 IV il permesso di recarsi in Grecia a predicare. Muore lungo il viaggio.\nViene beatificato nel 1777 da Pio VI e viene ricordato il 19 marzo."}
{"id": "313985", "revid": "732240", "url": "https://it.wikipedia.org/wiki?curid=313985", "title": "Filtro (software)", "text": "Un filtro software \u00e8 un programma che trasforma dati in base a \"criteri predeterminati\".\nTra i programmi di tipo \"filtro\" esistono dei \"software\" in grado di selezionare pagine su Internet in base ad alcuni criteri. Un'applicazione pratica \u00e8 il filtro famiglia (o \"sistema di parental control\") che permette di evitare l'esposizione dei bambini a contenuti potenzialmente pericolosi. \nQuesti sistemi sono adoperati anche da molte aziende per limitare l'accesso dei propri dipendenti a siti non funzionali all'attivit\u00e0 professionale (scommesse, pornografia, giochi, ecc.).\nAltri tipi di filtro possono essere impiantati nei videogiochi, dove la loro presenza evita a colui che gioca di vedere scene violente, che potrebbero deviarlo dal suo normale comportamento."}
{"id": "313992", "revid": "124791335", "url": "https://it.wikipedia.org/wiki?curid=313992", "title": "Filtro famiglia", "text": "Il filtro famiglia o controllo parentale \u00e8 un software o un servizio in grado di selezionare pagine su Internet in base ad alcuni criteri. Corrisponde al concetto inglese di \"parental control\" (letteralmente \u00abcontrollo genitoriale\u00bb, spesso tradotto erroneamente con \"controllo parentale\") e permette di evitare l'esposizione dei bambini a contenuti considerati pericolosi e violenti, soprattutto a questo tipo di pubblico. Questi sistemi sono adoperati anche da molte aziende per limitare l'accesso dei propri dipendenti a siti non funzionali all'attivit\u00e0 professionale (scommesse, pornografia, giochi, ecc.).\nIl filtro famiglia ha generalmente un approccio di blocco di ci\u00f2 che \u00e8 considerato non opportuno. Esiste un'alternativa che consiste nell'accettare solo ci\u00f2 che \u00e8 positivo. Il filtro quindi non lascia passare nulla che non sia in un elenco di siti approvati dal genitore. \u00c8 il concetto di \"biblioteca di casa\" o \"walled garden\" (giardino recintato).\nI servizi di \"navigazione differenziata\" permettendo la distinzione tra adulto e minore all'atto della connessione ad Internet, consentono al minore di navigare in sicurezza poich\u00e9 viene attivata una serie di filtri dinamici (analisi semantica, parental control, limitazione dei tempi di connessione...) gestibile dai genitori. Questa tipologia di servizio, a differenza dei \"wall garden\" o \"blacklist\" (che sono statici) non necessita di un continuo aggiornamento ed inoltre pu\u00f2 a sua volta includere elenchi di siti vietati scelti dai genitori.\nTipologie di filtri famiglia.\nProgramma installato sul proprio PC.\n\u00c8 un software, generalmente a pagamento, da installare sul proprio PC e da configurare opportunamente per consentire l'accesso o per proibirlo a determinate categorie di siti. La maggior parte dei programmi disponibili effettuano una valutazione \"al volo\" dei contenuti delle pagine visitate, classificandole, in base alle parole trovate, come scommesse, giochi, notizie, pornografia, violenza, razzismo, ecc. Alcuni programmi si basano esclusivamente su una lista di siti \"negativi\" costantemente aggiornata.\nAlcuni sistemi operativi, come MacOS, Windows Vista e alcune distribuzioni Linux integrano un filtro famiglia.\nNei computer venduti nella Cina \u00e9 necessario avere installato il Green Dam Youth Escort.\nSistema di protezione fornito dall'ISP.\nIl fornitore di accesso a Internet (ISP), direttamente o tramite un partner commerciale, d\u00e0 la possibilit\u00e0 di attivare un controllo (effettuato remotamente) di adeguatezza delle pagine richieste per i bambini.\nDNS.\n\u00c8 possibile utilizzare due indirizzi server DNS alternativi a quelli forniti dal proprio ISP i quali impediscono l'accesso a contenuti inopportuni.\nUn noto servizio gratuito di questo tipo \u00e8 il FamilyShield di OpenDNS che si attiva semplicemente impostando i seguenti server DNS sulla propria connessione Internet:\n 208.67.222.123\n 208.67.220.123\nAltri Sistemi di Filtraggio basato su DNS sono:\nItaliani - CleanWeb e FoolDNS\nInternazionali- Norton ConnectSafe e Comodo Secure DNS\nBrowser dedicati.\nInvece di utilizzare i browser tradizionali, se ne installa uno dedicato ai bambini, con un'interfaccia pi\u00f9 adatta a loro e soprattutto con l'accesso ristretto a un insieme di siti. Pu\u00f2 ovviamente essere inibito l'accesso al browser standard per evitare di aggirare la protezione."}
{"id": "313994", "revid": "767487", "url": "https://it.wikipedia.org/wiki?curid=313994", "title": "Mick Thomson", "text": "Biografia.\nThomson ha lavorato come tecnico per chitarre in una scuola di musica chiamata \"Ye Olde Guitar Shop\" fino al 1996; nello stesso periodo suonava nella band Body Pit insieme ad Anders Colsefini, Donnie Steele e Paul Gray. Successivamente entrer\u00e0 negli Slipknot, fondati proprio da Gray.\nSi \u00e8 dichiarato ateo, definendo ogni pratica religiosa \"una perdita di tempo\", ed \u00e8 un accanito e impegnatissimo scrittore di poesie; \u00e8 inoltre un amante dei gatti.\nIl 5 ottobre 2012 si \u00e8 sposato con Stacy Riley.\nMaschera.\nMick indossa una maschera che inizialmente era di colore bianco e la cui forma accennava ad uno strano sorriso ma poi pass\u00f2 ad una verde scuro con un'espressione arrabbiata, per poi modificarne il colore in grigio metallizzato in contemporanea alla pubblicazione di \"All Hope Is Gone\". Con la pubblicazione di \"\" ha modificato alcuni dettagli, introducendo ad esempio dei tagli vicino agli occhi per farla sembrare pi\u00f9 deteriorata.\nQuesta maschera si ispira a quella di Jason Voorhees, protagonista della saga horror \"Venerd\u00ec 13\", ma ha una grande somiglianza con il volto del demone Bughuul, protagonista di \"Sinister\".\nAll'interno del gruppo \u00e8 identificato con il numero 7, presente anche sulla sua tuta e che si \u00e8 tatuato sull'avambraccio sinistro (in lettere e in inglese)."}
{"id": "313995", "revid": "339392", "url": "https://it.wikipedia.org/wiki?curid=313995", "title": "Congregazione delle Cause dei Santi", "text": ""}
{"id": "314001", "revid": "729019", "url": "https://it.wikipedia.org/wiki?curid=314001", "title": "Muscolo tricipite brachiale", "text": "Il muscolo tricipite del braccio o tricipite brachiale (dal latino \"tricipitem\", che ha tre capi o estremit\u00e0) \u00e8 il pi\u00f9 importante muscolo posteriore del braccio ed \u00e8 formato da tre capi: capo lungo, capo laterale e capo mediale.Il capo lungo parte dalla tuberosit\u00e0 sottoglenoidea della scapola e si porta in basso passando attraverso il triangolo dei muscoli rotondi; il capo laterale (o muscolo vasto laterale) parte dalla faccia posteriore del corpo dell'omero, al disopra del solco del nervo radiale; il capo mediale (o muscolo vasto mediale) parte dalla faccia posteriore del corpo dell'omero, al disotto del solco del nervo radiale.\nI tre capi si portano verso il basso e si riuniscono in un tendine che prende attacco sulle facce superiori e posteriori dell'olecrano dell'ulna e sulla parete posteriore della capsula articolare del gomito.\nIl tricipite \u00e8 in rapporto con il muscolo deltoide, con l'omero e con l'articolazione del gomito. \u00c8 innervato dal nervo radiale ed \u00e8 il principale muscolo estensore dell'avambraccio, promuovendo anche l'adduzione dell'omero per mezzo del capo lungo in sinergia con il muscolo grande dorsale.\n\u00c8 antagonista del muscolo bicipite ed \u00e8 il responsabile della maggior parte del volume del braccio.\nAzione.\nLa totalit\u00e0 del muscolo tricipite brachiale favorisce l'estensione del gomito. Mentre i capi mediale e laterale intervengono solo in questo movimento, il capo lungo ha anche il compito di addurre ed estendere la spalla."}
{"id": "314002", "revid": "729019", "url": "https://it.wikipedia.org/wiki?curid=314002", "title": "G\u00fcnther Prien", "text": "Sotto il suo comando il sottomarino \"U-47\" affond\u00f2 pi\u00f9 di 30 navi Alleate per pi\u00f9 di 200\u00a0000 tonnellate. Il suo \"colpo\" pi\u00f9 importante fu l'affondamento della nave da battaglia britannica HMS \"Royal Oak\" ancorata nella base navale di Scapa Flow, nelle isole Orcadi, in seguito al quale fu soprannominato \"il toro di Scapa Flow\".\nBiografia.\nNato a Osterfeld, in Sassonia-Anhalt, Prien intraprese giovanissimo la vita di mare e, nel 1925, a soli 17 anni, sopravvisse al naufragio dell\"'Hamburg\" lungo le coste irlandesi. Ottenuto il brevetto di ufficiale della marina mercantile, fu tuttavia costretto ad abbandonare il servizio a causa della difficile situazione della marina tedesca, dovuta alla grande depressione che invest\u00ec anche la Germania del 1929. Nel 1933 entr\u00f2 nella \"Reichsmarine\", servendo inizialmente sull'incrociatore leggero \"K\u00f6nigsberg\", prima di essere trasferito agli U-Boot nell'ottobre del 1935, venendo promosso nello stesso anno \"Leutnant zur See\", guardiamarina, e, nel 1937, \"Oberleutnant zur See\", sottotenente di vascello.\nPrien fu nominato, il 17 dicembre 1938, comandante di uno dei nuovi sommergibili di Tipo VIIB, l\"'U-47\", ed il 1\u00ba febbraio dell'anno successivo venne ulteriormente promosso \"Kapit\u00e4nleutnant\", tenente di vascello; all'inizio del conflitto egli si trovava gi\u00e0 in navigazione ed il 4 settembre 1939, affond\u00f2 in posizione 45\u00b0 29' N - 9\u00b0 45' W il piccolo cargo inglese \"Bosnia\", il giorno successivo, nella stessa zona, la nave \"Rio Claro\", ed il giorno dopo un terzo, il \"Gartavon\".\nL'impresa di Scapa Flow.\nLa notte tra il 13 ed il 14 ottobre 1939, Prien riusc\u00ec a penetrare nella base navale britannica di Scapa Flow; la base, sede della Home Fleet e luogo di auto affondamento della Hochseeflotte al termine della prima guerra mondiale, era sita nelle isole Orcadi, nel nord della Scozia, ed i suoi ingressi erano sorvegliati dal pattugliamento delle navi inglesi, rafforzato dalla protezione formata da relitti di navi affondate e reti di acciaio, ma l'ammiraglio Karl D\u00f6nitz, comandante della flotta sottomarina tedesca, \"Befehlshaber der U-Boote\", aveva rilevato da alcune fotografie aeree della base, che tra due delle carcasse che bloccavano l'ingresso orientale vi era un passaggio. L\u2019ingresso orientale della base si chiama Kirk Sound, \u00e8 uno stretto e tumultuoso braccio di mare, compreso tra le coste rocciose dell\u2019isola di Pomona e le rive sabbiose di Lamb Holm. Una spia tedesca, il capitano Wehring, scopr\u00ec che questo canale era stato sbarrato da tre pontoni che per\u00f2 a causa della corrente si erano distanziati l\u2019uno dall\u2019altro permettendo l\u2019accesso anche a piccoli piroscafi. Il 12 settembre, a guerra iniziata da circa due settimane, Wehring informa l\u2019Abhwer (nel frattempo Canaris \u00e8 diventato il capo di tutto il servizio segreto militare) della preziosa scoperta. La seconda fase dell\u2019Operazione Baldur poteva iniziare. Infatti, accanto all'isola di Lamb Holm, vi era un passaggio largo circa 17 metri che avrebbe permesso ad un sommergibile di penetrarvi. L'ammiraglio dette ordine a quello che considerava il migliore dei suoi comandanti di U-Boot di tentare un'azione, lasciandogli tuttavia la discrezionalit\u00e0, una volta giunto a destinazione, di valutare se compiere oppure no l'impresa.\nPrien, giunto nei pressi della costa scozzese, a circa 28 chilometri dall'ingresso della rada, si immerse, rimanendo adagiato sul fondo per circa 20 ore, in attesa del momento propizio per tentare di forzare le difese della base; una volta emerso egli riscontr\u00f2 l'assenza di luna ma la zona era fortemente rischiarata dall'aurora boreale ed il pericolo di essere avvistato era decisamente alto ed inoltre, mentre il sommergibile avanzava, apparvero, nello spazio tra le due navi, una fune spessa 30 centimetri e diversi cavi spessi 15 centimetri: Prien, a causa della forte corrente, era impossibilitato ad invertire la rotta ed ordin\u00f2 di deviare verso il centro del blocco, confidando che in quel punto i cavi fossero pi\u00f9 bassi, permettendo al sommergibile di scivolarvi sopra ed il tentativo sembr\u00f2 riuscire ma l'attrito con i cavi inclin\u00f2 il sommergibile che rimase incagliato e solo espellendo l'aria dai cassoni di stabilizzazione fu possibile proseguire ed, alle 00.57, Prien si trovava all'interno della base di Scapa Flow.\nL'entusiasmo del comandante tedesco tuttavia venne presto frustrato nel momento in cui, dopo avere navigato in direzione est per circa tre miglia, si accorse che la Home Fleet non si trovava a Scapa Flow ed allora invert\u00ec la rotta, portandosi nel lato nord ovest della base, e riusc\u00ec a scorgere le sagome di due navi, distanti circa un miglio l'una dall'altra: una era la corazzata HMS \"Royal Oak\", una prestigiosa unit\u00e0 della marina britannica che, nel 1916, aveva partecipato alla battaglia dello Jutland, lunga 187 metri, con un dislocamento di 29.150 tonnellate, mentre l'altra, scambiata inizialmente per una nave da guerra, era la HMS \"Pegasus\", una nave appoggio idrovolanti, ed a quel punto Prien ordin\u00f2 l'attacco.\nFu lanciata una salva di tre siluri, due diretti verso la nave pi\u00f9 vicina ed uno verso quella pi\u00f9 lontana, ma uno solo di questi colp\u00ec il bersaglio, danneggiando in modo non grave la corazzata e provocando la messa in allarme della base che fu immediatamente illuminata a giorno; Prien invert\u00ec la rotta, lanciando un siluro di poppa che non esplose, e nel contempo facendo ricaricare i siluri di prua, ma quando tutto faceva pensare ad una fuga da parte del sommergibile ormai scoperto egli si diresse nuovamente verso le navi inglesi lanciando una seconda salva dopo circa 40 minuti di manovra all'interno della base.\nIl secondo attacco ebbe successo ed i siluri colpirono l'incrociatore da battaglia HMS \"Repulse\" danneggiandolo e nuovamente la corazzata, provocando l'esplosione della santabarbara: la deflagrazione fu devastante e la nave si inabiss\u00f2 rapidamente sul basso fondale trascinando con s\u00e9 l'equipaggio ed i morti furono 786, tra cui il comandante, il contrammiraglio Henry Blagrove; terminata l'azione I'U-47 percorse a tutta velocit\u00e0 la via del ritorno, con il pericolo, oltre a quello di essere catturato od affondato dai cacciatorpediniere inglesi, della marea che iniziava a calare, rendendo impossibile il transito attraverso il passaggio, ma questa volta Prien scelse un percorso differente, a sud delle navi di blocco, e, sospinto dal forte riflusso, riusc\u00ec a dirigersi verso le acque del mare del nord, dopo circa due ore l'ingresso nella base, giungendo tre giorni dopo a Wilhelmshaven, dove venne accolto trionfalmente dall'ammiraglio D\u00f6nitz e dal comandante della Kriegsmarine, il Gro\u00dfadmiral Erich Raeder.\nAl termine dei festeggiamenti Prien, insieme al suo equipaggio, venne convocato a Berlino da Hitler che personalmente gli confer\u00ec la Croce di Cavaliere della Croce di Ferro, divenendo il primo membro della Kriegsmarine a ricevere questa alta onorificenza; dopo la sua impresa ricevette inoltre il soprannome \"Der Stier von Scapa Flow\", il toro di Scapa Flow, ed il disegno di un toro fu verniciato sulla torretta dell\"'U-47\", divenendo l'emblema dell'intera 7\u00aa flottiglia U-Boot.\nLa morte.\nRitornato in mare, Prien continu\u00f2 a perlustrare l'Atlantico e ad affondare le navi mercantili alleate, venendo decorato, per i suoi successi, con le fronde di quercia della Croce di Cavaliere, nel 1940. Mor\u00ec poco tempo dopo essere stato promosso \"Korvettenkapit\u00e4n\", scomparendo insieme a tutto l'equipaggio dell\"'U-47\", il 7 marzo del 1941.\nSebbene fosse rimasto in mare per meno di due anni, Prien fu tra migliori assi tra i comandanti di U-Boot della seconda guerra mondiale: in 238 giorni trascorsi in mare, affond\u00f2 30 navi nemiche per un tonnellaggio complessivo di 193\u00a0808 t. L'ammiraglio Karl D\u00f6nitz disse, a proposito di Prien, che egli \u00abera tutto ci\u00f2 che un uomo doveva essere: una grande personalit\u00e0, piena d'impegno, energia e gioia di vivere, totalmente dedito al dovere\u00bb."}
{"id": "314004", "revid": "547034", "url": "https://it.wikipedia.org/wiki?curid=314004", "title": "Benji Madden", "text": "Biografia.\nAlla nascita i due bambini vennero registrati all'anagrafe con il cognome del padre, ossia Combs. L'uomo abbandon\u00f2 la famiglia la vigilia di Natale del 1995, quando Benji e Joel avevano sedici anni. In seguito, entrambi cambiarono legalmente il cognome in Madden, quello della madre.\nA sedici anni Benji Madden cominci\u00f2 a suonare la chitarra ed inizi\u00f2 a riflettere, assieme al fratello gemello, sulla possibilit\u00e0 di mettere su una band.\nNel 1997 la madre regal\u00f2 loro, come premio per il diploma, due biglietti aerei per la California, cos\u00ec da permettere loro di visitare alcuni famosi \"club\" che avevano visto i natali di molti gruppi musicali statunitensi, e andarono al concerto dei Beastie Boys: da quel giorno, decisero che quello doveva essere il loro destino.\nDopo l'esperienza californiana i fratelli Madden contattarono due loro vecchi compagni di liceo, Paul Thomas e successivamente Billy Martin, e diedero ufficialmente vita al progetto Good Charlotte.\nNel 2013 collabora con i Tonight Alive per il singolo \"Breakdown\", in cui compare anche nel video.\nNel 2014 ha dato vita col fratello al progetto The Madden Brothers.\nNel 2015 \u00e8 giudice di \"The Voice Australia\".\nVita privata.\nIl 5 gennaio del 2015, ha sposato l'attrice Cameron Diaz con rito ebraico, celebrato nella casa di lei a Beverly Hills, California. La coppia si era conosciuta dieci mesi prima grazie alla cognata, Nicole Richie, moglie del fratello gemello Joel Madden. Il 3 gennaio 2020 la coppia annuncia, tramite Instagram, la nascita della prima figlia, Raddix Madden, nata tramite madre surrogata il 30 dicembre 2019."}
{"id": "314005", "revid": "1543377", "url": "https://it.wikipedia.org/wiki?curid=314005", "title": "Le avventure di Sherlock Holmes (serie televisiva)", "text": "Le avventure di Sherlock Holmes (\"The Adventures of Sherlock Holmes\") \u00e8 una serie televisiva prodotta dalla Granada Television tra il 1984 e il 1994. La serie \u00e8 basata sul personaggio di Sherlock Holmes, creato da Sir Arthur Conan Doyle.\nLa serie \u00e8 composta da quattro stagioni ognuna delle quali ha un titolo diverso, corrispondente al titolo di quattro delle cinque serie di racconti di Conan Doyle:\nIn totale, delle sessanta storie scritte da Conan Doyle, ne furono adattate per lo schermo 41, di cui trentasei in puntate da 50 minuti circa e cinque speciali episodi da un'ora e mezza.\nProduzione.\nLa serie fu prodotta inizialmente da Michael Cox, con successivi episodi prodotti poi da June Wydham Davies. Fu adattata alla televisione dallo sceneggiatore John Hawkesworth, il quale scrisse anche molti degli episodi. Altri autori che contribuirono furono Jeremy Paul, T.R. Bowen e Alan Plater.\nL'episodio \"La Lega dei Capelli Rossi\" \u00e8 stato ampiamente modificato per poter essere usato come introduzione all'episodio successivo, \"Il Problema Finale\". Nel racconto originale di Conan Doyle, infatti, il professor Moriarty non compare assolutamente.\nQuando Jeremy Brett venne a sapere che il suo personaggio di Sherlock Holmes era molto popolare fra i bambini (che lo vedevano come un supereroe), fu molto preoccupato per il fatto che Holmes fosse dedito all'uso di cocaina e altre droghe simili. Per questo, chiese ed ottenne il permesso dalla figlia di Arthur Conan Doyle di far vedere Holmes superare la sua dipendenza, resa significativa da una scena nell'episodio \"Il Piede del Diavolo\", dove Holmes sotterra la sua siringa.\nFu lo stesso David Burke a segnalare ai produttori il suo amico attore Edward Hardwicke, quando decise di abbandonare il ruolo di Watson e si pose il problema del sostituto.\nCast.\nLa serie vede Jeremy Brett nei panni del famoso detective. Il ruolo del fedele amico di Holmes, il Dottor Watson, fu affidato all'interpretazione dell'attore David Burke, che al termine della prima stagione della serie entr\u00f2 a far parte della Royal Shakespeare Company. Nelle successive 3 serie fu sostituito da Edward Hardwicke.\nIn aggiunta a Brett e Burke, altri personaggi abbastanza regolari della serie includono Rosalie Williams nel ruolo della governante Signora Hudson e Colin Jeavons nella parte dell'Ispettore Lestrade di Scotland Yard. Nell'episodio \"L'Interprete Greco\" fa anche la sua prima comparsa il fratello di Holmes, Mycroft, interpretato, come nelle successive serie, da Charles Gray (che aveva gi\u00e0 rivestito tale ruolo nel film \"\" del 1976), mentre Eric Porter interpret\u00f2 la famosa nemesi di Holmes, il Professor Moriarty, nella prima serie, \"The Adventures of Sherlock Holmes\".\nLocation.\nUna riproduzione in scala reale di Baker Street fu costruita negli studi della Granada in Quay Street, a Manchester, che divenne in seguito parte integrale dall'attrazione turistica del Granada Studios Tour, prima della sua chiusura nel 1999.\nTermine delle riprese.\nLa serie si concluse a seguito della morte di Jeremy Brett all'et\u00e0 di 61 anni, stroncato da un infarto nel 1995. \u00c8 stato comunque rivelato da alcune delle persone che lavorarono con lui che egli era in procinto di non interpretare pi\u00f9 il ruolo di Holmes; all'epoca, infatti, Brett (gi\u00e0 sofferente di disturbo bipolare) era gravemente ammalato e nel corso delle riprese di un episodio della serie \"The Memoirs of Sherlock Holmes\" svenne addirittura sul set.\nCritica.\nNel totale le varie serie presentano le pi\u00f9 fedeli rappresentazioni televisive di molte delle storie di Holmes, anche se alcune libert\u00e0 di trama furono prese in varie occasioni, in special modo negli ultimi episodi degli anni '90. Ci\u00f2 nonostante, fu elogiata da molti critici l'attenta ricostruzione fin nei minimi particolari della Londra vittoriana di fine Ottocento e la positiva caratterizzazione del personaggio del Dottor Watson, assai pi\u00f9 fedele a quello descritto da Doyle rispetto alle precedenti produzioni televisive del secolo, infelicemente inclini a delineare la figura dell'amico fidato di Holmes come uno stolto e addirittura buffonesco compagnone.\nEpisodi.\nNota: nonostante tutte le serie riportino titoli delle varie raccolte di storie di Conan Doyle, gli episodi che compongono le serie non sempre corrispondono all'ordine e alla collocazione delle antologie scritte. Le date riportate si riferiscono alla prima trasmissione nel Regno Unito.\nDistribuzione.\nLa serie \u00e8 disponibile in Italia su DVD venduti dalla Malavasi Editore sia in edicola che sul sito online (gli episodi non sono inseriti nel loro ordine cronologico di produzione, ma seguono la cronologia del Canone Originale). Nel 2003 \u00e8 stato messo in commercio uno speciale cofanetto DVD nel Regno Unito, in sola lingua inglese, comprendente tutte le 4 serie realizzate tra il 1984 e il 1995 dalla Granada Television."}
{"id": "314022", "revid": "110157", "url": "https://it.wikipedia.org/wiki?curid=314022", "title": "Abbazia territoriale di San Maurizio d'Agauno", "text": "Labbazia territoriale di San Maurizio d'Agauno (in latino: \"Abbatia Territorialis S. Mauritii Agaunensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2019 contava 5.500 battezzati su 8.075 abitanti. \u00c8 retta dall'abate Jean C\u00e9sar Scarcella, C.R.A.\nTerritorio.\nL'abbazia territoriale si trova a Saint-Maurice, nel canton Vallese in Svizzera, dove si trova la basilica cattedrale di San Maurizio.\nIl territorio \u00e8 suddiviso in 3 parrocchie, la cui cura pastorale \u00e8 condivisa con la vicina diocesi di Sion.\nStoria.\nL'abbazia gioc\u00f2 un ruolo importante nella storia di questa regione. \u00c8 la pi\u00f9 antica dell'Europa occidentale ad essere stata occupata permanentemente.\nQuest'abbazia sorge presso una sorgente che gi\u00e0 in epoca romana era sede di un tempio dedicato alle ninfe o, secondo altre fonti, a Mercurio.\nLa tradizione agiografica colloca la vicenda dei martiri della Legione Tebea ad Agauno, localit\u00e0 lungo il Rodano nei pressi dell'abitato di \"Octodurus\". Maurizio e gli altri soldati cristiani facevano parte del contingente con cui Massimiano si apprestava a soffocare le rivolte contadine dei Bagaudi. I martiri tebei - conosciuti anche come martiri acaunensi - sarebbero stati giustiziati per essersi rifiutati di prestare giuramento agli d\u00e8i prima della battaglia. Sul finire del IV secolo, Teodoro, il primo vescovo di \"Octodurus\", avrebbe ritrovato le reliquie dei martiri, diffondendone cos\u00ec il culto in tutto il Vallese e in Gallia. La tradizione fa risalire a Teodoro la costruzione nel 381 del primo santuario dedicato a san Maurizio e ai legionari della legione Tebea, santuario che venne poi ampliato nel V secolo.\nL'abbazia venne fondata il 22 settembre 515 dal primo re burgundo cattolico, san Sigismondo; suo padre, Gondebaudo, era invece di religione ariana. Dopo la salita al trono nel 516, fece dell'abbazia un luogo di pellegrinaggi per il suo popolo che lo dovette seguire nell'adesione alla nuova fede. Re Sigismondo, che vi si rifugi\u00f2 dopo aver ucciso il proprio figlio Sigerico (522), per espiare questa tremenda colpa istitu\u00ec la \"laus perennis\": una preghiera che si protraeva ininterrottamente con i monaci che si alternavano. Questa forma di preghiera venne mantenuta fino al IX secolo. Don\u00f2 al monastero il castello di Graines per sostenersi.\nNel 517 l'abbazia fu probabilmente la sede del concilio di Epaon.\nLa prima basilica data di questo periodo, come il battistero, con un fonte battesimale che permetteva di ottenere il battesimo con il rito dell'immersione parziale. Fonte battesimale che \u00e8 ancora visibile.\nLa basilica venne orientata est - ovest, ai piedi di uno sperone di roccia. Cinquecento era il numero dei monaci che si alternavano all'interno della chiesa per permettere il rito della \"laus perennis\". L'intero centro monastico fu molto fiorente nei due secoli che seguirono. Nel 574 sub\u00ec il sacco dei Longobardi, ma appena questi lasciarono la regione venne immediatamente ricostruito da parte del re di Burgundia Gontrano e si introdusse la regola di San Colombano secondo il modello di Luxeuil. Nell'824, i monaci furono sostituiti dai canonici regolari che vivevano secondo la regola benedettina di San Crodegango.\nDopo i primi due secoli il numero dei monaci incominci\u00f2 a diminuire. Nell'VIII secolo e nel IX secolo alcuni terremoti distrussero la basilica che venne sempre ricostruita sulle stesse fondamenta.\nUberto, cognato di Lotario II, fu abate laico del monastero. Il re franco Carlo il Calvo, sposata in seconde nozze la concubina Richilde delle Ardenne accord\u00f2 a suo nipote Bosone V di Provenza il possesso del convento.\nNell'888 vi fu incoronato il primo re di Borgogna Rodolfo, il quale aveva convocato in quello stesso luogo il Concilio d'Agauno.\nAmedeo III di Savoia che ne fu l'abate laico tra il 1103 e 1147, aiut\u00f2 molto alla rinascita dell'abbazia. I re di Borgogna vi si facevano incoronare.\nNel 1128 i canonici abbracciarono la regola di sant'Agostino.\nNel Medioevo, l'abbazia gioc\u00f2 un importante ruolo politico nel Vallese. Alcuni abati furono anche vescovi di Sion e quindi conti del Vallese. In altri casi si allearono con la casa di Savoia in contrapposizione al vescovo-conte del Vallese.\nUn nuovo terremoto distrusse la basilica nel XVII secolo; la nuova costruzione venne orientata nord-sud.\nIl ruolo politico dell'abbazia venne meno a partire dal 1798 con la rivoluzione vallesana; essa diventa abbazia territoriale.\nIl 3 luglio 1840 con il breve \"In amplissimo\" di papa Gregorio XVI agli abati di San Maurizio fu concesso in perpetuo il titolo di vescovi di Betlemme: quando il papa nominava l'abate, contestualmente lo eleggeva anche vescovo titolare di Betlemme. Il 4 agosto dello stesso anno il medesimo Papa con il breve \"Ea est dignitas\" concesse all'abbazia numerosi privilegi.\nI confini dell'abbazia territoriale con la diocesi di Sion furono sanciti l'11 ottobre 1933 con la bolla \"Pastoralis cura\" di papa Pio XI.\nVari terremoti distrussero in pi\u00f9 occasioni gli edifici, l'ultimo dei quali venne eretto dopo l'ennesima distruzione e ottenne il titolo di basilica nel 1948.\nL'unione con la sede titolare di Betlemme dur\u00f2 fino al 1970, quando il papa nomin\u00f2 Henri Salina abate senza carattere episcopale e il titolo rimase all'abate emerito Lois-S\u00e9verin Haller fino alla sua morte, nel 1987; quando poi il papa concesse a Salina la dignit\u00e0 episcopale nel 1991, non gli assegn\u00f2 la sede di Betlemme, ma quella di Monte di Mauritania. Gli ultimi due abati, Joseph Roduit e l'attuale, Jean C\u00e9sar Scarcella, non hanno carattere episcopale.\nCronotassi degli abati.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'abbazia territoriale nel 2016 su una popolazione di 7.873 persone contava 5.959 battezzati, corrispondenti al 75,7% del totale."}
{"id": "314026", "revid": "123809735", "url": "https://it.wikipedia.org/wiki?curid=314026", "title": "L'Amorosa", "text": "L'Amorosa \u00e8 una localit\u00e0 del comune italiano di Sinalunga, nella provincia di Siena, in Toscana.\nStoria.\nDi questo piccolo borgo si trovano notizie in ogni epoca storica, sempre e comunque in stretto legame con Sinalunga e la sua comunit\u00e0. Non si hanno notizie sulla sua fondazione, ma la collina su cui si trova era abitata fin dal tempo degli etruschi. Infatti, nei primi anni del XX secolo, il conte Alfredo di Frassineto \u2014 l'allora proprietario della fattoria dell'Amorosa \u2014 nel corso dei suoi lavori di giardinaggio rinvenne i resti di un edificio ornato con terrecotte del II secolo a.C. Parte di questi ritrovamenti furono donati alla Fraternita dei Laici di Arezzo e parte del materiale rimase in possesso della fattoria, tra i quali una testa di Atena con elmo bilobato simile ad esemplari rinvenuti a Cosa di Orbetello e Talamone. Questi resti erano in prossimit\u00e0 di un tracciato stradale che collegava Chiusi con gli altri importanti centri della Valdichiana senese.\nVi \u00e8 la presenza dell'Amorosa (denominata \"Lamorosa\") nel grande affresco celebrativo della \"Battaglia della Valdichiana\", dipinto dal senese Lippo Vanni nel 1363 all'interno della Sala del Mappamondo del palazzo Pubblico di Siena. In tale affresco, l'Amorosa viene dipinta come il castello o borgo fortificato ai piedi del quale si concluse tale battaglia. Tale stato di borgo fortificato, infatti, viene confermato anche dallo storico senese Orlando Malavolti, ed a sostegno di ci\u00f2, sia il sinalunghese Luigi Agnolucci che Giovanni Antonio Pecci parlano di una cospirazione ordita alla fine del XV secolo contro la Repubblica di Siena, poi soffocata con la violenza dal governo senese, che pun\u00ec sia i castellani cospiratori dell'Amorosa, sia il borgo, abbattendone le fortificazioni e la torre. Di queste opere, oggi, rimangono il grande torrione quadrangolare, una torre porta, altre strutture minori e, forse, l'impianto architettonico generale, rivisitato comunque nel Cinquecento.\nL'Amorosa, comunque, non fu distrutta completamente, dato che \u00e8 presente anche nella prima cartografia moderna della Toscana, la \"Chorographia Thusciae\" \u2014 disegnata da Girolamo Bellarmato e stampata nel 1573 ad Anversa \u2014 dove un piccolo abitato denominato Amarosa \u00e8 posto tra Asinalonga (Sinalunga), Bettole (Bettolle), e Torrica (Torrita di Siena).\nIn una mappa della met\u00e0 del XVIII secolo conservata presso la venerabile opera del duomo di Siena, si apprende come la zona immediatamente sottostante all'Amorosa fossa paludosa, come la maggior parte della Valdichiana di quel periodo. All'epoca, tre erano i proprietari dell'Amorosa: la suddetta venerabile opera, la famiglia Pannilini e la famiglia Piccolomini. In particolare, Enea Silvio Piccolomini, salito al soglio pontificio con il nome di Pio II possedeva il torrione, come \u00e8 attestato dallo stemma che ancora oggi \u00e8 visibile su un lato del fabbricato.\nL'Amorosa assunse sempre pi\u00f9 il ruolo di fattoria centrale in un territorio che comprendeva una ventina di poderi che passava di famiglia in famiglia, fino ad entrare in possesso dei conti di Frassineto, eredi della baronessa Fiorella Favard de Bacheville, ai cui discendenti appartiene anche adesso, la famiglia del marchese Citterio.\nCon l'erezione della prioria dell'Amorosa voluta dal Pietro Pannilini, inizi\u00f2 a formarsi una vera e propria comunit\u00e0 che and\u00f2 via via aumentando di importanza. Nella prima met\u00e0 del XX secolo, la parrocchia dell'Amorosa era la pi\u00f9 popolosa tra quelle extraurbane della Valdichiana, contando oltre 250 persone.\nCon il fenomeno dell'abbandono delle campagne degli anni sessanta, anche per il piccolo borgo inizi\u00f2 il progressivo processo di decadimento. Tuttavia, negli ultimi decenni del secolo scorso il borgo \u00e8 stato recuperato, affiancando l'attivit\u00e0 agricola a quella turistica.\nMonumenti e luoghi d'interesse.\nLa fattoria fortificata.\nNon ci sono notizie esatte sulla data della costruzione dell'Amorosa: si presume che risalga al XVI secolo, un periodo collegato con la penetrazione del capitale cittadino nella campagna. Il torrione pi\u00f9 alto conserva le tracce architettoniche pi\u00f9 antiche, come l'arco a sesto acuto e antiche finestre oggi chiuse: la costruzione ripete la conformazione delle antiche casetorri e appare molto semplice, anche se \u00e8 stata costruita con grande cura dei parametri murari e della materia prima.\nL'accesso alla fattoria \u00e8 costituito da una grande porta in mattoni la cui volta \u00e8 divisa in due parti con raggiature differenti, che fanno pensare a due fasi di costruzione differenti. Sulla piazza della fattoria si affacciano la villa padronale (1750 circa), la chiesa cinquecentesca e due edifici a squadra presentanti un doppio loggiato con archi policentrici alternati a lesene, con chiari riferimenti alle ville senesi cinquecentesche dell'architetto Baldassarre Peruzzi. Al centro della piazza \u00e8, poi, presente un'aiuola triangolare con un pozzo in mattoni.\nLa cappella di Santa Maria Assunta.\nLa cappella della Santissima Vergine Maria Assunta in Cielo, nella sua forma attuale dovuta ad un ampliamento rinascimentale dell'edificio del XII secolo, presenta esternamente un campanile a vela in mattoni rossi. Fino al 1500 \u00e8 stata sotto la giurisdizione del pievano di San Pietro ad Mensulas, poi sotto quella del priore di Santa Lucia di Sinalunga ed infine sotto la collegiata di San Martino. All'interno sono presenti:"}
{"id": "314030", "revid": "834", "url": "https://it.wikipedia.org/wiki?curid=314030", "title": "Hue", "text": ""}
{"id": "314031", "revid": "27723", "url": "https://it.wikipedia.org/wiki?curid=314031", "title": "Anello diffuso", "text": ""}
{"id": "314032", "revid": "125257461", "url": "https://it.wikipedia.org/wiki?curid=314032", "title": "Sergio Di Stefano", "text": "Biografia.\nDopo aver conseguito il diploma all'Accademia nazionale d'arte drammatica di Roma, Di Stefano lavora come attore teatrale e televisivo. Tra le interpretazioni teatrali, recita fra il 1963 e il 1964 nella rappresentazione di Franco Enriquez della \"Vita di Edoardo II d'Inghilterra\" di Bertolt Brecht, con la Compagnia dei Quattro. In televisione recita nello sceneggiato Rai \"E le stelle stanno a guardare\" del 1971, nel ruolo di Jack Reedy. Successivamente inizia la carriera nel mondo del doppiaggio, prestando la voce a molti attori di fama internazionale.\n\u00c8 stato attivo nel campo del doppiaggio lavorando presso la Societ\u00e0 Attori Sincronizzatori e successivamente per la C.D.C. (in seguito nota come SEFIT-CDC). Era noto per aver prestato voce a Jeff Bridges, John Malkovich e Christopher Lambert, oltre a vari personaggi della seconda serie di \"Alfred Hitchcock presenta\".\nNel 2004 \u00e8 stato scelto per doppiare Hugh Laurie nella serie televisiva \"Dr. House - Medical Division\", nel ruolo del cinico protagonista Gregory House. In seguito alla sua morte \u00e8 stato sostituito nelle ultime due stagioni da Luca Biagini.\nHa inoltre doppiato Jonathan Frakes nei panni del comandante William Riker in \"\". Nei cartoni animati ha doppiato Johnny Bravo nell'omonima serie e Pap\u00e0 in \"Mucca e Pollo\". \nMuore il 17 settembre 2010 a Roma a 71 anni a seguito di un infarto. Riposa presso il Cimitero del Verano."}
{"id": "314033", "revid": "27723", "url": "https://it.wikipedia.org/wiki?curid=314033", "title": "Anello brillante", "text": ""}
{"id": "314034", "revid": "6340", "url": "https://it.wikipedia.org/wiki?curid=314034", "title": "Regex", "text": ""}
{"id": "314035", "revid": "27723", "url": "https://it.wikipedia.org/wiki?curid=314035", "title": "1979 J2R", "text": ""}
{"id": "314036", "revid": "27723", "url": "https://it.wikipedia.org/wiki?curid=314036", "title": "1979 J1R", "text": ""}
{"id": "314038", "revid": "307923", "url": "https://it.wikipedia.org/wiki?curid=314038", "title": "1979 J3R", "text": ""}
{"id": "314040", "revid": "121250671", "url": "https://it.wikipedia.org/wiki?curid=314040", "title": "Collagene", "text": "Il collagene (o collageno) \u00e8 la principale proteina del tessuto connettivo negli animali. \u00c8 la proteina pi\u00f9 abbondante nei mammiferi (circa il 25% della massa proteica totale), rappresentando nell'uomo circa il 6% del peso corporeo.\nLa pi\u00f9 stabile disposizione e riarrangiamento del collagene \u00e8 quella della tripla elica proprio per la presenza della prolina. L'unit\u00e0 strutturale del collagene \u00e8 rappresentata dal \"tropocollagene\" (o \"tropocollageno\"), proteina con una massa molecolare di circa 285 kilodalton formata da tre catene polipeptidiche con andamento sinistrorso che si associano a formare una tripla elica destrorsa (trans di tipo - 2). Solitamente, per il collagene di tipo I, sono presenti due catene \"alfa 1\" e una catena \"alfa 2\".\nTutte le unit\u00e0 di tropocollagene hanno la stessa lunghezza, la stessa ripetitivit\u00e0 di amminoacidi. Sono presenti infatti motivi amminoacidici ripetuti del tipo glicina-prolina-X e glicina-X-idrossiprolina, dove X \u00e8 un qualsiasi altro amminoacido. I filamenti di tropocollagene sono tenuti insieme da legami idrogeno. Questi legami sono possibili grazie alla presenza di glicine e dalle modifiche post-traduzionali di lisina e prolina.\nEntrambi questi amminoacidi subiscono un'idrossilazione (aggiunta di un gruppo ossidrile). La prolina \u00e8 modificata a idrossiprolina dall'enzima Prolil Idrossilasi, che inserisce il gruppo -OH in corrispondenza del secondo carbonio dell'anello; mentre la lisina \u00e8 modificata a idrossilisina dall'enzima Lisil Idrossilasi, che inserisce il gruppo -OH nel C\u03b4 della catena laterale della lisina. Entrambi gli enzimi agiscono in presenza del co-fattore acido ascorbico e del co-substrato alfa-chetoglutarato. Queste modifiche sono necessarie per aumentare la possibilit\u00e0 di formazione dei legami H e per diminuire l'ingombro sterico. Le tre unit\u00e0 strutturali assumono una forma simile a una treccia.\nLe varie fibre sono legate da legami crociati tra due allisine o tra una lisina e un'allisina. La lisina \u00e8 convertita in allisina dall'enzima Lisina Ossidasi, che inserisce al posto del gruppo amminico della catena laterale della lisina in corrispondenza dell'ultimo carbonio (carbonio epsilon) un gruppo aldeidico. Quando avviene il legame crociato si verifica una condensazione tra il gruppo amminico e il gruppo aldeidico che unisce le due catene con un legame imminico.\nComposizione chimica.\nIl collagene \u00e8 una proteina a tripla elica, ma a differenza delle altre proteine ha un alto contenuto di idrossiprolina.\nIl seguente schema illustra le quantit\u00e0 degli amminoacidi che compongono il collagene nella cute dei mammiferi e dei pesci.\nBiosintesi.\nLa biosintesi del collagene avviene ad opera di diversi tipi cellulari a seconda del tessuto (ad esempio fibroblasti nel tessuto connettivo, osteoblasti nell'osso). Il processo inizia con la trascrizione del gene o dei geni e la maturazione dell\u2019mRNA. Sono presenti sequenze che codificano per lunghi peptidi in eccesso rispetto alle molecole di collagene mature, quindi il collagene nasce come procollagene, prodotto che possiede rispetto al collagene due peptidi terminali, uno N-terminale e uno C-terminale, che hanno struttura globulare. \nLa traduzione avviene a livello dei ribosomi a ridosso della parete del \"RER (reticolo endoplasmatico rugoso).\" \nIn particolare la biosintesi del collagene avviene in base a diverse tappe, di cui alcune intracellulari e altre extracellulari.\n1. I ribosomi legati all\u2019mRNA contenente i geni del collagene si legano al RER. La sequenza segnale facilita il legame dei ribosomi al RER e guida il trasferimento della catena polipeptidica all\u2019interno delle cisterne del RER.\n2. Nel lume del RER vengono sintetizzate due tipi di catena (preprocollagene) \u03b1-1 e \u03b12, queste due catene a questi livello contengono dei residui C- e N-terminali.\n3. Le due catene di preprocollagene vengono rilasciate nel lume del RER e qui viene eliminata la sequenza segnale. Si ha la formazione di procatene \u03b11 e \u03b12 precursori del collagene.\n4. Nel lume del RER le procatene vanno incontro a modificazioni post-traduzionali quali l\u2019idrossilazione delle lisine e delle proline e la glicosilazione delle idrossilisine.\n5. Dopo essere state idrossilate e glicosilate le procatene \u03b1 formano procollagene, un precursore del collagene la cui regione centrale a tripla elica \u00e8 affiancata da tratti ammino- e carbossiterminali chiamati propeptidi. La formazione del procollagene inizia con la formazione di legami disolfuro a ponte tra i peptidi carbossiterminali delle procatene \u03b1. Ci\u00f2 porta le tre catene \u03b1 in una disposizione favorevole alla formazione dell\u2019elica.\n6. La molecola di procollagene viene trasferita nel Golgi dove viene completata la glicosilazione e viene successivamente immessa in vescicole che verranno trasportate all\u2019esterno della cellula. Queste vescicole si fondono con la membrana plasmatica, liberando le molecole di procollagene nello spazio extracellulare.\n7. Dopo la liberazione all\u2019esterno delle cellule, le molecole di procollagene subiscono dei tagli da parte di N- e C- procollagene peptidasi, le quali rimuovono i propeptidi teminali, liberando delle molecole di tropocollagene a tripla elica.\n8. Le molecole di tropocollagene si associano spontaneamente, formando delle fibrille, esse assumono una disposizione parallela e sfalsata, nella quale le molecole di collagene si sovrappongono a quelle vicine per circa \u00be della loro lunghezza.\n9. Le fibrille di collagene con la loro disposizione ordinata sono il substrato della lisil ossidasi. Questo enzima extracellulare catalizza la deaminazione ossidativa di alcuni dei residui di lisina e di idrossilisna del collagene ne derivano delle aldeidi reattive (allisina e idrossiallisina) che danno luogo a reazioni di condensazione con alcuni residui di lisina o idrossilisina delle molecole di collagene formando legami covalenti tra catene. La formazione di tali legami crociati \u00e8 essenziale affinch\u00e9 si raggiunga la resistenza alla trazione necessaria per un corretto funzionamento del tessuto connettivo. Quindi qualsiasi mutazione che interferisca con la capacit\u00e0 delle molecole di collagene di formare fibrille rinsaldate da legami crociati influenzer\u00e0 la stabilit\u00e0 del collagene.\n10. Le fibrille infine possono disporsi in fasci ondulati o paralleli per formare \"fibre\" e le fibre possono formare \"fasci di fibre\".\nTipi di collagene.\nEsistono numerosissimi tipi di collagene propriamente detto e diverse proteine che hanno struttura polipeptidica largamente assimilabile al collagene. In letteratura sono stati finora descritti 28 tipi di collagene.\nCollagene di Tipo I.\nC-Telopeptide.\nIl C-telopeptide (telopeptide C-terminale del collagene di tipo I (CTx)) \u00e8 il frammento carbossi-terminale della molecola di collagene, proteina della matrice ossea. In quanto marcatore osseo, la sua determinazione, su campione di sangue o urine, serve a monitorare il processo di formazione e riassorbimento dell'osso.\nN-Telopeptide.\nL'N-telopeptide (telopeptide N-terminale del collagene di tipo I (NTx)) \u00e8 il frammento ammino-terminale della molecola di collagene, proteina della matrice ossea. In quanto marcatore osseo, la sua determinazione, su campione di sangue o urine, serve a monitorare il processo di formazione e riassorbimento dell'osso. Tuttavia, vista la sensibile fluttuazione di NTx, non \u00e8 considerato molto specifico. Per questo i livelli di NTx non sono considerati di evidenza convincente per provare l'effetto del trattamento e gli sono preferiti i pi\u00f9 precisi livelli di marcatore osseo CTx."}
{"id": "314043", "revid": "977364", "url": "https://it.wikipedia.org/wiki?curid=314043", "title": "U-47", "text": "L'U-47 (Unterseeboot 47) fu un \"U-Boot\" di tipo VII B in servizio nella Marina militare tedesca durante la seconda guerra mondiale. Uscito dagli stabilimenti Krupp di Kiel il 25 febbraio 1937, entr\u00f2 in servizio il 17 dicembre 1938.\nL'\"U-47\" divenne famoso in seguito alla sua seconda missione di guerra: il 14 ottobre 1939, sotto il comando di G\u00fcnther Prien, penetrato nella base navale della \"Royal Navy\" di Scapa Flow, riusc\u00ec ad affondare la corazzata inglese HMS \"Royal Oak\". Dopo questo successo condusse altre otto missioni di guerra, rimanendo in mare per 238 giorni e affondando 30 navi mercantili (per un tonnellaggio complessivo di 193.808 t) e danneggiandone altre otto.\nPartito per la decima missione di guerra il 20 febbraio 1941, scomparve senza lasciare alcuna traccia il 7 marzo successivo nella zona del Rockall Bank, un'area in pieno oceano tra Irlanda e Islanda, e non rientr\u00f2 alla base. Per molti anni si \u00e8 creduto che l'\"U-47\" fosse stato affondato dal cacciatorpediniere britannico HMS \"Wolverine\", ad ovest dell'Irlanda; tuttavia, analizzando le fonti d'archivio, \u00e8 risultato che questo cacciatorpediniere in realt\u00e0 attacc\u00f2 un altro sommergibile tedesco, l'U-A.\nMancando quindi una spiegazione accertata riguardo alla sorte dell'\"U-47\" e dei suoi 45 membri d'equipaggio, sono state formulate molte ipotesi: mine sottomarine, problemi meccanici, o fuoco amico, sono solo alcune delle possibili cause dell'affondamento di questo sommergibile."}
{"id": "314046", "revid": "10929", "url": "https://it.wikipedia.org/wiki?curid=314046", "title": "F-4 Phantom II", "text": ""}
{"id": "314050", "revid": "125739803", "url": "https://it.wikipedia.org/wiki?curid=314050", "title": "Luca Biagini", "text": "Biografia.\n\u00c8 noto soprattutto per essere il doppiatore principale di John Malkovich. Ha prestato la voce a Colin Firth, Kevin Kline, Ed Harris, Stanley Tucci, William Hurt, Gabriel Byrne e Denzel Washington in alcune significative interpretazioni, Michael Keaton nel ruolo di Bruce Wayne/Batman nell'omonimo film di Tim Burton, Hugo Weaving nel ruolo di Elrond nella trilogia de \"Il Signore degli Anelli\" di Peter Jackson e Bruce Willis ne \"L'esercito delle 12 scimmie\" di Terry Gilliam.\nTra gli altri attori doppiati Arliss Howard nel ruolo del Soldato Cowboy in \"Full Metal Jacket\", Billy Crystal in \"Forget Paris\", Quentin Tarantino ne \"Le iene\", Stephen Lang in \"Avatar\", J. K. Simmons in \"Whiplash\", Liam Neeson in \"Love Actually - L'amore davvero\", Harrison Ford in \"Una donna in carriera\", Stellan Skarsg\u00e5rd in \"Mamma Mia!\" e Tim Robbins ne \"I protagonisti\" di Robert Altman, senza dimenticare F. Murray Abraham nel ruolo di Salieri nel ridoppiaggio (2002) di \"Amadeus\".\nDal 1999 \u00e8 il doppiatore ufficiale di Tigro della Disney, sostituendo Gil Baroni.\nIn radio ha prestato la voce negli sceneggiati di RadioDue a personaggi come l'ispettore Ginko (in Diabolik) e l'inquisitore Nicolas Eymerich (di Valerio Evangelisti, regia di Arturo Villone).\nCome attore \u00e8 diventato noto al grande pubblico interpretando il personaggio di \"Edoardo Della Rocca\" nella soap opera \"Centovetrine\" di Canale 5. L'impegno nella soap per\u00f2 non gli impedisce di dedicarsi anche ad altri progetti: ad esempio, nel 2002 ha recitato nel film per la TV \"Maria Goretti\"; in seguito ha prestato la sua voce per una piccola parte nello spettacolo che Gianni Morandi sta portando in tour, e dal 2008 \u00e8 anche il doppiatore di John McCook nel ruolo di Eric Forrester nella soap opera \"Beautiful\" dopo la scomparsa di Oreste Rizzini. Inoltre ha interpretato nella fiction R.I.S. 5 - Delitti imperfetti Giacomo Adler, il capo della setta degli Eletti.\n\u00c8 stato scelto direttamente dall'attore inglese Hugh Laurie per sostituire Sergio Di Stefano, morto in seguito ad un infarto, nel doppiaggio della serie televisiva \"Dr. House - Medical Division\" a partire dalla settima stagione.\n\u00c8 inoltre la voce dello spot pubblicitario del cioccolato Novi, dopo la morte del doppiatore Cesare Barbetti.\nNel luglio 2006, vince il premio \"Leggio d'oro voce maschile dell'anno\".\nNel 2013 interpreta il ruolo di Benito Mussolini nello spettacolo teatrale \"Operazione Quercia - Mussolini a Campo Imperatore\" di Pier Francesco Pingitore. Nel 2015 recita nel musical \"Billy Elliot\" a Roma e nel tour del musical, in cui interpreta il padre del protagonista.\nNell'autunno 2021 porta in scena a teatro, nella doppia veste di attore e produttore, il thriller-horror contemporaneo \"Il cuore rivelatore\", testo di Anthony Neilson a sua volta ispirato all'omonimo racconto di Edgar Allan Poe."}
{"id": "314057", "revid": "1573940", "url": "https://it.wikipedia.org/wiki?curid=314057", "title": "Radiata", "text": "I Radiata sono un tipo di simmetria animale utile per la classificazione tassonomica (ma non \u00e8 assolutamente da considerarsi una Categoria tassonomica).\nUn piano di simmetria \u00e8 un piano che divide un oggetto in due parti specularmente identiche (l'una il riflesso dell'altra). A seconda dei piani di simmetria che possiedono, tutti gli animali eumetazoi vengono suddivisi in due rami: Radiata e Bilateria.\nQuesta distinzione rispecchia una scissione parzialmente in accordo con la filogenesi degli eumetazoi. Se da un lato i bilateri sono certamente monofiletici, i radiati appaiono come un gruppo parafiletico, in quanto gli ctenofori derivano da un antenato comune ai bilateri, ma non ancora provvisto di un singolo piano di simmetria. Secondo un'altra ipotesi meno seguita (Zrzav\u00fd e Hyp\u0161a, 2003) cnidari, ctenofori e placozoi avrebbero una stretta relazione evolutiva.\nRamo Radiata.\nAnimali organizzati su pi\u00f9 piani di simmetria, i radiati comprendono due soli phyla: cnidari e ctenofori, dal corpo divisibile da diversi piani che si intersecano in un asse verticale passante per la bocca detto \"asse di simmetria\" attorno al quale ruotano le varie sezioni del corpo (antimeri).\nIl corpo, quindi, \u00e8 come se si irradiasse da quest'asse centrale ed \u00e8 in grado di rispondere in egual modo agli stimoli provenienti da qualsiasi direzione.\nUn tempo erano chiamati unitariamente celenterati, accomunando l'assenza di una regione cefalica definita alla presenza di un'unica cavit\u00e0 del corpo (celenterio o celenteron). In questi animali gli organi principali sono molto semplici ed il corpo \u00e8 formato da due soli foglietti di cellule, uno gastrale di origine endodermica ed uno dermale di origine ectodermica, qualificando la condizione diblastica.\nSono accomunati come eumetazoi radiati le meduse, i coralli o gli anemoni di mare, dalla reale simmetria raggiata anche interna. \nAnimali a falsa simmetria radiale.\nQuest'ultima caratteristica, la simmetria raggiata anche interna, permette di differenziarli dagli echinodermi, che hanno una simmetria raggiata solo all'esterno.\nTali organismi (ricci, stelle di mare) derivano da antenati bilateri e, nelle loro fasi di accrescimento, subiscono una modificazione strutturale da larve a simmetria bilaterale ad adulti raggiati. Tale simmetria radiale secondaria \u00e8 un adattamento alla vita acquatica di organismi sessili o bentonici, che necessitano di interagire a 360 gradi con l'ambiente esterno.\nVisti i forti caratteri di primitivit\u00e0, possono rientrare nella definizione strutturale (ma non evolutiva) di radiati anche i poriferi di forma regolare."}
{"id": "314067", "revid": "119447989", "url": "https://it.wikipedia.org/wiki?curid=314067", "title": "Raimondo Mart\u00ed", "text": "\u00c8 stato definito \"il migliore ebraizzante cristiano del Medioevo\", non solo perch\u00e9 aveva una profonda conoscenza della cultura e della lingua ebraica, ma anche perch\u00e9 fu l'interprete pi\u00f9 significativo di quella svolta nella controversia tra Cristianesimo ed Ebraismo, avvenuta durante il XIII secolo, in seguito alla quale i cristiani cominciarono a utilizzare in funzione antigiudaica l'Antico Testamento nel suo testo originale ebraico, le sue traduzioni aramaiche (i \"targumim\") e la letteratura rabbinica.\nBiografia.\nMart\u00ed nacque nella seconda decade del XIII secolo nel villaggio di Subirats, in Catalogna, una trentina di chilometri a ovest di Barcellona. Alcuni hanno pensato a una sua origine da famiglia ebraica o addirittura al suo essere un \"convers\" (cio\u00e8 un ebreo battezzato, un \"nuovo cristiano\"), ma si tratta soltanto di ipotesi non confermate e peraltro neanche indispensabili per comprendere meglio il personaggio.\nIntorno ai quindici anni di et\u00e0 decise di entrare nell'Ordine domenicano, nel convento di Barcellona. \u00c8 verosimile la tradizione secondo la quale avrebbe studiato all'Universit\u00e0 di Parigi, discepolo di Alberto Magno e collega di Tommaso d'Aquino.\nNel 1250 riceveva l'incarico di dare vita a una scuola di lingua araba a Tunisi: la finalit\u00e0 missionaria, propria dei Predicatori fin dalle origini del loro Ordine, li spingeva anche verso l'apprendimento delle lingue parlate da \"pagani, Giudei ed eretici\" che dovevano essere (ri-)condotti alla Chiesa.\nProprio a Tunisi, nel 1229, il signore locale Ab\u00fb Zakariy\u00e2 Yahy\u00e2 aveva dichiarato la propria indipendenza dagli Almohadi dando inizio alla dinastia degli Hafsidi; suo figlio \u2019A\u1e25mad Ab\u00fb \u2018Abdallah al-Mustansir, che regn\u00f2 dal 1249 al 1277, dopo la caduta di Baghdad si autoproclam\u00f2 addirittura califfo (\"principe dei credenti\", \"\u2019am\u012br al-mu'min\u012bn\", appellativo che nel Medioevo veniva latinizzato in \"Miramolinus\" e utilizzato spesso come nome proprio). Gli Hafsidi mostrarono un atteggiamento accogliente e in un certo senso tollerante nei confronti di mercanti e viaggiatori cristiani; difatti, il convento domenicano di Tunisi era stato fondato gi\u00e0 nel 1230. Cos\u00ec Raimondo Mart\u00ed, insieme con altri sette frati, venne scelto per il convento di Tunisi da parte del capitolo provinciale della Spagna tenutosi a Toledo. Il superiore generale domenicano, che aveva dato la disposizione di aprire la scuola di lingue, era Giovanni di Wildeshausen (generale tra il 1241 e il 1252), anche se dietro l'iniziativa si vede l'opera di Raimondo di Penyafort (1175 ca. \u2013 1275), suo predecessore alla guida dell'Ordine dal 1238 al 1240 (quando si era dimesso spontaneamente per motivi di salute), ma ancora attivo, nonostante fosse pi\u00f9 che settantenne, nell'animare un vasto movimento destinato alla conversione dei Saraceni.\nLa prima opera conosciuta di Raimondo Mart\u00ed \u00e8 un commento al simbolo di fede noto come Credo apostolico: l'\"Explanatio Symboli Apostolorum\", scritta in chiave polemica contro l'Islam. Sembra che tale opera sia circolata in latino e in arabo. Mart\u00ed stesso ci fornisce un riferimento cronologico per la sua stesura, l'anno 1257, in un passaggio in cui commenta la profezia delle settimane di Daniele: \"Cum igitur iam complete sint ille LXX hebdomade, sive sint dierum, sive mensium, sive annorum, et amplius fluxerint MCCLVII anni\". L'Expositio segue, nella struttura, i dodici articoli del Credo apostolico e in maniera incidentale tocca alcuni punti in relazione con i Giudei. In particolare, Raimondo Mart\u00ed si impegnava a dimostrare anche ai Giudei \u2013 sebbene destinatari principali del suo \"catechismo\" fossero i musulmani\u00a0\u2013 che in Ges\u00f9 il Messia atteso \u00e8 gi\u00e0 venuto. Gli argomenti impiegati, comunque, sarebbero stati poi ripresi e sviluppati nelle sue opere successive.\nUgualmente diretta contro l'Islam \u00e8 un'opera successiva, il \"De Secta Machometi\". In realt\u00e0 non si sa con certezza se Raimondo Mart\u00ed sia stato l'autore di ogni parte di questo testo, che sembrerebbe raccogliere diversi scritti, conosciuti anche con i titoli di \"Quatruplex reprobatio\", \"Contra Sarracenos\", \"De origine et progressu et fine Machometi\" e \"Tractatus contra Machometum\". Il trattato, pubblicato nel 1550 sotto il nome del francescano Giovanni del Galles (Johannes Gallus), \u00e8 stato attribuito a Raimondo Mart\u00ed o almeno alla sua cerchia.\nIl nome di Raimondo Mart\u00ed viene fatto anche a proposito del \"Vocabulista in Arabico\", un dizionario arabo-latino. L'attribuzione sembrerebbe confermata da un breve dialogo immaginario tra un cristiano e un musulmano che accompagna il dizionario vero e proprio; in questo dialogo, il musulmano si rivolge al cristiano dicendogli: \"Tu che ti chiami Raimondo di nome e Martino di cognome\". Naturalmente non si pu\u00f2 vedere in questa frase una prova certa che Raimondo Mart\u00ed sia stato l'unico autore di tutto il dizionario, che per lo meno potrebbe essere il frutto di un lavoro d'\"\u00e9quipe\".\nSembra invece ormai sicuro che Raimondo Mart\u00ed non sia l'autore di un \"Tractatus de erroribus Philosophorum\", testo pubblicato per la prima volta anonimo nel 1472 e talvolta a lui attribuito.\nNel 1263 a Barcellona si tenne la nota disputa tra frate Paolo Christiani e l'ebreo Nachmanide. Una partecipazione di Raimondo Mart\u00ed alla disputa, sebbene non direttamente documentata, \u00e8 per lo meno probabile, anche perch\u00e9 \u00e8 quasi sicuro che in quel periodo egli, dopo pi\u00f9 di dieci anni passati a Tunisi, fosse rientrato a Barcellona per curare i primi sviluppi di una nuova scuola di arabo in citt\u00e0.\nIl 27 marzo 1264 re Giacomo I il Conquistatore associ\u00f2 Raimondo Mart\u00ed a una commissione incaricata di visionare e censurare i testi della letteratura rabbinica. In effetti la commissione non ebbe molto tempo per lavorare, se nel 1265 lo stesso re esent\u00f2 i Giudei di Barcellona dal presentare i loro testi ai frati e riserv\u00f2 l'esame del Talmud al suo tribunale, con grande irritazione dei Domenicani.\nNel 1267 Mart\u00ed probabilmente complet\u00f2 il \"Capistrum Iudaeorum\", il suo unico scritto consacrato interamente alla polemica contro i Giudei. Negli anni 1268-1269 si rec\u00f2 per la seconda volta a Tunisi, nel quadro della sua attivit\u00e0 missionaria e apologetica. Sembra sicuro che proprio in questi anni abbia incontrato il sovrano hafside al-Mustansir e abbia tentato, in un dibattito filosofico e teologico, di convincerlo ad abbracciare la fede cristiana. Il tentativo non sort\u00ec l'effetto desiderato dal domenicano e Raimondo Llull non manc\u00f2 di riferirsi in ben cinque delle sue opere a questo fallimento, vedendo in esso una prova della debolezza del metodo missionario di Raimondo Mart\u00ed e dei Domenicani in generale, incapaci di dimostrare razionalmente e in modo incontrovertibile le verit\u00e0 cristiane. Probabilmente Raimondo Mart\u00ed si era presentato a Tunisi come ambasciatore di re Luigi IX di Francia, che proprio in quegli anni stava organizzando la sua ultima crociata.\nIl cronista Pietro Marsili ci segnala anche una presenza di Raimondo Mart\u00ed al secondo concilio di Lione (1274), al seguito di re Giacomo, che ivi illustr\u00f2 i suoi propositi di crociata, accolti con una certa indifferenza da parte dei presenti. Il conte-re ambiva a ricevere l'incoronazione regale dal Papa come sigillo della sua vita a servizio della crociata e della \"Reconquista\".\nRientrato a Barcellona, nel 1278 Raimondo Mart\u00ed complet\u00f2 la sua opera principale, il \"Pugio fidei\", una vera e propria \"Summa contra Iudaeos\", parallela alla \"Summa contra Gentiles\" composta negli stessi anni da Tommaso d'Aquino, che tra l'altro presenta diversi passi identici al \"Pugio\" di Mart\u00ed. Il \"Pugio fidei\" \u00e8 stato uno dei testi pi\u00f9 diffusi degli ultimi secoli del Medioevo: ampiamente utilizzato nella polemica antigiudaica, venne copiato molte volte ed entr\u00f2 nelle biblioteche di papi, predicatori, personaggi di spicco della Chiesa, conventi e universit\u00e0. Testimonianza di questo \"successo letterario\" \u00e8 anche il fatto che molte furono le imitazioni di quest'opera, quando non addirittura le riscritture e gli episodi di plagio.\nNel 1281 venne assegnata a Raimondo la cattedra di ebraico presso lo \"Studium Hebraicum\" fondato in quello stesso anno a Barcellona. Lo \"Studium\" era aperto a tutti, non solo ai religiosi domenicani: perci\u00f2 pot\u00e9 essere frequentato anche dal giovane Arnaldo da Villanova, che ebbe come maestro proprio Raimondo Mart\u00ed.\nProbabilmente intorno al 1284, sempre a Barcellona, Raimondo mor\u00ec."}
{"id": "314070", "revid": "39692", "url": "https://it.wikipedia.org/wiki?curid=314070", "title": "Phyla", "text": ""}
{"id": "314076", "revid": "767487", "url": "https://it.wikipedia.org/wiki?curid=314076", "title": "Ehi! Negrita", "text": "Ehi! Negrita \u00e8 la prima raccolta del gruppo musicale italiano Negrita, pubblicato il 28 febbraio 2003 dalla Black Out.\nDescrizione.\nContiene una selezione di alcuni brani precedentemente incisi dal gruppo e gli inediti \"My Way\", \"Tonight\" (presentato al Festival di Sanremo 2003) e \"Magnolia\".\nOltre alla versione CD, esiste una versione a tiratura limitata che contiene estratti del DVD live \"Viaggio stereo\", dal titolo \"Anteprima Viaggio Stereo\"."}
{"id": "314086", "revid": "110157", "url": "https://it.wikipedia.org/wiki?curid=314086", "title": "Bachenb\u00fclach", "text": "Bachenb\u00fclach (toponimo tedesco) \u00e8 un comune svizzero di 4\u00a0087 abitanti del Canton Zurigo, nel distretto di B\u00fclach.\nStoria.\nIl comune \u00e8 stato istituito nel 1849 per scorporo da quello di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314091", "revid": "123652550", "url": "https://it.wikipedia.org/wiki?curid=314091", "title": "Hiroki K\u014dsai", "text": "K\u014dsai \u00e8 un prolifico scopritore di asteroidi, ha coscoperto la cometa D/1977 C1 Skiff-Kosai.\nGli \u00e8 stato dedicato l'asteroide 3370 Kohsai.\nLista di asteroidi scoperti.\nSegue un prospetto (non esaustivo) degli asteroidi scoperti da Kosai."}
{"id": "314093", "revid": "38120", "url": "https://it.wikipedia.org/wiki?curid=314093", "title": "Viva la vida, muera la muerte", "text": ""}
{"id": "314097", "revid": "125990820", "url": "https://it.wikipedia.org/wiki?curid=314097", "title": "L7 (gruppo musicale)", "text": "Le L7 sono un gruppo musicale statunitense formatosi nel 1985 a Los Angeles, California, di genere punk e alternative metal, nonch\u00e9 associate dai media del periodo, non senza reticenza, alla scena grunge e al movimento riot girrrl. \nTra le influenze musicali della band ci sono i Ramones, gli Stooges e i Motorhead. \nOrigine del nome.\nL7 \u00e8 un gioco di parole che fa riferimento allo slang degli anni cinquanta \"Hell's Heaven\". Accompagnato da un gesto con le mani a delineare un quadrato tra le dita indice e pollice, \u00e8 un modo per indicare una persona rigida, impacciata o di scarsa compagnia, citato nel verso della canzone \"Woolly Bully\" di Sam the Sham and the Pharaohs del 1965: \u00ab\"Don't you be L7, come and learn to dance\"\u00bb.\nStoria e produzione musicale.\nIl gruppo nasce a Los Angeles a met\u00e0 degli anni ottanta, dall'incontro tra Suzi Gardner e . Dopo una serie di cambi alla sezione ritmica, la band trova la propria strada e il proprio suono con l'arrivo della bassista Jennifer Finch (gi\u00e0 nelle Sugar Baby Doll con Courtney Love e Kat Bjelland) e della batterista Demetra Plakas. \nIl lavoro di debutto \u00e8 l'album omonimo \"L7\" (Epitaph, 1988) che combina metal e punk, dopo il quale la band comincia un lungo periodo \"on the road\". Segue \"Smell the Magic\" (Sub Pop, 1991), che ottiene ottimo riconoscimento di critica e pubblico underground. \nNello stesso anno la band organizza, da una idea della \"music editor\" Sue Cummings di LA Weekly e con il supporto logistico della \"Feminist Majority Foundation, [Rock for https://en.wikipedia.org/wiki/Rock for ChoiceChoice Rock for Choice]\", manifestazione a sostegno del diritto di aborto che vede la partecipazione di Nirvana, Hole, Pearl Jam, Neil Young, Soundgarden, Rage against the machine e altri.\nEsce poi \"Bricks are Heavy\" (Slash/Reprise, 1992), l'album pi\u00f9 noto della band, trainato dal singolo \"Pretend we're dead\", il cui video viene trasmesso da MTV. Il brano \"Shitlist\", contenuto nell'album, verr\u00e0 inserito nella colonna sonora del film Natural Born Killers di Oliver Stone, prodotta e curata da Trent Reznor. \nNello stesso anno la band parte come \"supporter\" per il tour europeo dei Faith No More. \nNel 1993 la band si esibisce a Rio de Janeiro per il festival Rock Hollywood, accanto a Nirvana, Alice in Chains, Hole, Red Hot Chili Peppers, e l'anno successivo esce l'album \"Hungry for Stink\" (1994), che per\u00f2 non bissa il successo del precedente. In estate la band \u00e8 sul palco principale del Lollapalooza con Smashing Pumpkins, Beastie Boys, George Clinton &amp; the P.Funk All-Stars, The Breeders, A Tribe Called Quest, Nick Cave and the Bad Seeds, Boredoms. \nNello stesso anno il regista John Waters coinvolge la band nel film \"Serial Mom:\" il gruppo si esibisce con lo pseudonimo di \"Camel Lips.\"\nNel 1996 Jennifer Finch lascia il gruppo, rimpiazzata dalla ex Belly Gail Greenwood.\nNel 1997 la band inglese The Prodigy propone, per il suo album \"The fat of the land\", una cover del brano \"Fuel my Fire.\" \nNello stesso anno la band viene intervistata da Lemmy Kilmister dei Motorhead, loro ispiratore ed estimatore, per la rivista Request Magazine. \nLe L7 prendono parte inoltre al film-concerto \"The Beauty Process\" che Krist Novoselic, gi\u00e0 bassista dei Nirvana, gira proprio nel 1998.\nNel 2000 esce la raccolta \"\".\nNel 2014 il gruppo si riunisce per una tourn\u00e9e mondiale.\nNel 2016 esce il documentario \"Pretend we're dead\" diretto dalla regista Sarah Price, che ripercorre la storia della band con foto e filmati d'archivio girati in studio e in tour. "}
{"id": "314098", "revid": "278670", "url": "https://it.wikipedia.org/wiki?curid=314098", "title": "BP (azienda)", "text": "La BP plc, originariamente Anglo-Persian Oil Company, in passato anche British Petroleum, \u00e8 una societ\u00e0 del Regno Unito operante nel settore energetico e soprattutto del petrolio e del gas naturale, settori in cui \u00e8 uno dei quattro maggiori attori a livello mondiale (assieme a Shell, ExxonMobil e Total). La sede \u00e8 a Londra.\nL'attuale BP si origina dalla fusione, avvenuta nel 1998, della \"British Petroleum\" con la \"Amoco\" (acronimo di \"American Oil Company\"), formando la \"BP Amoco\". Anche se presentata formalmente come una fusione, l'operazione finanziaria venne considerata piuttosto come un acquisto della \"Amoco\" da parte della \"British Petroleum\"; ed infatti la parola \"Amoco\" venne rimossa dal nome della societ\u00e0 gi\u00e0 un anno dopo. Il nome della societ\u00e0 divenne semplicemente \"BP\". Nello stesso periodo una campagna pubblicitaria di greenwashing utilizz\u00f2 lo slogan \"Beyond Petroleum\" (\"Al di l\u00e0 del petrolio\", oppure \"Non solo petrolio\"), dismettendo quindi definitivamente la parola \"British\" dal nome. .\nLa sua divisione \"BP Solar\" \u00e8 diventata leader mondiale nella produzione di pannelli solari fotovoltaici in seguito ad una serie di acquisizioni nell'industria dell'energia solare. Le divisioni per l'energia solare, eolica e dell'idrogeno della BP sono state accorpate sotto il nome \"BP alternativenergy\".\n\u00c8 stata al centro di numerose critiche e controversie, sia per la sua partecipazione alla costruzione dell'oleodotto Baku-Tbilisi-Ceyhan, sia per il disastro ambientale avvenuto nell'aprile 2010 nella piattaforma petrolifera Deepwater Horizon, situata nel golfo del Messico.\nStoria.\n1909-1955.\nIl 28 maggio 1901, lo Sci\u00e0 di Persia accord\u00f2 a William Knox D'Arcy, imprenditore del Devonshire gi\u00e0 attivo nel campo dell'estrazione aurifera in Australia, una concessione sessantennale per la ricerca, estrazione e sfruttamento di petrolio, gas naturale, asfalto e ozocerite nel territorio persiano, con l'esclusione della zona settentrionale; nel 1902 iniziarono le attivit\u00e0 di ricerca, che furono per\u00f2 infruttuose. A Knox D'Arcy subentr\u00f2 cos\u00ec la Burmah Oil Company, che, dopo anni di costose e difficili ricerche, individu\u00f2 infine i primi depositi il 26 maggio del 1908. Questo fu il primo ritrovamento commercialmente significativo nel Medio Oriente. Nell'aprile 1909, venne cos\u00ec fondata la Anglo-Iranian Oil Company (Compagnia del petrolio Anglo-Persiana), per proseguire l'esplorazione e gestire le concessioni gi\u00e0 assegnate a D'Acry, che furono acquisite ufficialmente dalla nuova societ\u00e0. Fu creata una prima raffineria nella localit\u00e0 di Abadan, con una potenzialit\u00e0 di 400.000 tonnellate annue, che inizi\u00f2 le attivit\u00e0 nel 1913.\nLa compagnia crebbe lentamente, grazie anche ad alcuni accordi con l'Ammiragliato britannico per le forniture alla Royal Navy nel 1913 e ad alcuni investimenti da parte del governo britannico, per un totale di 2 milioni di sterline. Durante la Prima guerra mondiale, la sua importanza strategica port\u00f2 il governo inglese ad acquisire sempre maggiore interesse verso il controllo della compagnia, che divenne la maggiore fornitrice di carburante della Royal Navy durante la guerra.\nNel 1915 azioni di guerriglia turche riuscirono a bloccare per tre mesi l'attivit\u00e0 dell'oleodotto della compagnia.\"\"\nA partire dal 1917, la societ\u00e0 inizi\u00f2 la costruzione di una propria flotta di petroliere. Nel maggio dello stesso anno, inoltre, fu incorporata la sussidiaria inglese della tedesca \"Europ\u00e4ische Petroleum Union\", che usava il nome commerciale di \"British Petroleum\" e che era stata espropriata dal governo britannico dopo l'inizio della guerra. Il marchio BP fece cos\u00ec il suo ingresso sul mercato britannico con la creazione di una rete di pompe di carburante e stazioni di servizio.\nDopo la fine della guerra la compagnia, di cui ora il Governo inglese possedeva il 51%, si espanse anche in altri mercati, come Europa e Australia. Comunque, la sua maggior attenzione era ancora rivolta alla Persia: seguendo l'accordo anglo-persiano del 1919, la compagnia continu\u00f2 a commerciare proficuamente in quel paese; nel 1930 le regioni petrolifere sotto il controllo della societ\u00e0 erano organizzate mediante strade camionabili e moderne condutture, che facevano defluire il petrolio ad Abadan, dove la compagnia aveva anche ampliato il porto, per renderlo pi\u00f9 accessibile alle navi cisterna, che nel 1926 fu dotato anche di una raffineria e di un centro di serbatoi di petrolio; la lavorazione finale del prodotto, comunque, avveniva negli impianti in Europa, Australia, Egitto e altri paesi.\nNel dopoguerra, la compagnia realizz\u00f2 inoltre la prima raffineria in Gran Bretagna, a Llandarcy e ampli\u00f2 i suoi interessi in Turchia e Iraq. Nel settembre 1929 il Cancelliere dello Scacchiere Philip Snowden conferm\u00f2 il forte interesse del Governo britannico, e dell'Ammiragliato in particolare, per le attivit\u00e0 della compagnia.\nNel 1924 la societ\u00e0 fece il suo ingresso in Italia, con la fondazione della \"Societ\u00e0 Benzina Petroleum\" (B.P.), con sede a Milano e depositi in varie regioni; l'attivit\u00e0 nel paese, con vendita di benzina e lubrificanti, fu per\u00f2 sospesa gi\u00e0 nel 1932 a causa della sfavorevole situazione politica ed economica del paese. Le circa 250 pompe di benzina nel paese furono cedute alla SIAP e alla Nafta.\nNel 1931, in parte come risposta alle difficili condizioni economiche del tempo, la BP fuse le sue operazioni commerciali nel Regno Unito con la Shell-Mex Ltd per creare la \"Shell-Mex and BP ltd\", una compagnia che continu\u00f2 a commerciare fino a che i marchi della Shell e della BP non si separarono nuovamente nel 1975.\nC'era un crescente dissenso in Persia, comunque, a causa della posizione percepita come imperialistica occupata dalla APOC. Nel 1932, lo Shah pose fine alla concessione alla APOC. La concessione fu poi ristabilita in un anno, coprendo un'area ridotta a 295.000 km\u00b2 (rispetto a 1.295.000 iniziali)\"\" con scadenza nel 1993, che fece aumentare la parte di profitti del governo persiano.\nLa Persia fu ribattezzata Iran nel 1936, e la APOC divenne di conseguenza AIOC, \"Anglo-Iranian Oil Company\".\nDurante la Seconda guerra mondiale, la raffineria di Abadan, nonostante l'interruzione delle esportazioni verso il Regno Unito nel 1941, conobbe un nuovo sviluppo, anche a causa dell'occupazione giapponese della Birmania e delle Indie olandesi, che interruppe i rifornimenti di petrolio dall'Oceano Indiano, in parte sostituiti proprio con petrolio iraniano. Nel 1944, l'impianto produceva 1 milione di tonnellate annue di benzina avio.\nNel dopoguerra la AIOC entr\u00f2 nel settore della petrolchimica, con importanti attivit\u00e0 in Gran Bretagna e Francia. Nel 1949 fu inoltre iniziata la realizzazione di una nuova raffineria ad Anversa, in unione con la Petrofina; nello stesso anno, rimise in funzione la raffineria di Amburgo, acquistata nel 1948 e gravemente danneggiata dalla guerra.\nNel 1947 riprese invece l'attivit\u00e0 in Italia, tramite un accordo con l'Agip per la partecipazione della AIOC alla ricostruzione della raffineria IROM di Porto Marghera (di cui divenne comproprietaria) e al rifornimento di navi e aerei; dal 1953, sempre in partnership con la compagnia italiana, fu inoltre commercializzato il nuovo lubrificante \"Energol\", prodotto dall'Agip su licenza BP. La nuova filiale italiana assunse la denominazione di \"Britannica Petroli Spa\".\nIn Iran, seguendo l'agitazione dovuta alla guerra, la AIOC e il governo iraniano resistettero alla pressione nazionalistica per giungere ad un rinnovato accordo nel 1949.\nNel marzo del 1951, il Primo Ministro \"pro-occidente\" Ali Razmara fu assassinato e in aprile fu approvata una legge che rendeva statale l'industria petrolifera, dando il via alla cosiddetta Crisi di Abadan; la AIOC (che all'epoca occupava circa 75.000 persone in Iran) e lo Sci\u00e0 furono costretti a lasciare il paese.\nLa AIOC port\u00f2 il suo caso contro la statalizzazione alla Corte internazionale di giustizia presso L'Aia, ma perse la causa. Comunque i governi inglese ed americano furono preoccupati dall'invasione dell'influenza sovietica nell'area, ed appoggiarono un complotto contro l'amministrazione iraniana. In seguito al colpo di Stato (Operazione Ajax) organizzato dalla CIA e dal SIS britannico, installarono il generale \"pro-occidente\" Fazlollah Zahedi come Primo Ministro dell'Iran.\nIl 19 agosto, 1953, il Primo Ministro democratico in carica, Mohammad Mossadeq, fu cos\u00ec rimosso dall'incarico e rimpiazzato da Zahedi, e lo Sci\u00e0 fu richiamato in patria. La AIOC divenne la \"British Petroleum Company\" nel 1954, e in breve tempo riprese le operazioni in Iran con una compartecipazione al 40% di un consorzio internazionale.\nLa BP continu\u00f2 ad operare in Iran fino alla Rivoluzione islamica.\nComunque, grazie ad un ingente programma di investimento (finanziato dalla Banca Mondiale) fuori dall'Iran, la compagnia sopravvisse alla perdita dei suoi interessi iraniani.\nNel 1954 la BP complet\u00f2 la costruzione di un importante stabilimento ad Aden, che trattava 5 tonnellate di greggio l'anno.\nFine anni '50, anni '60 e '70.\nNel 1958, la BP partecipava al 50% all'estrazione di greggio in Kuwait, al 25% in Iraq e Qatar; l'anno precedente, il totale di petrolio prodotto dalla compagnia nei vari paesi del Medio Oriente ammontava a circa 50 milioni di tonnellate. Importanti inoltre le attivit\u00e0 di raffinazione in Gran Bretagna, tra Llandarcy, Grangemouth e Isle of Grain, Francia, Belgio, Canada e altri paesi. Proseguiva inoltre la collaborazione con la Shell nella co-gestione della raffineria di Haifa. Sempre in unione con la Shell era organizzata anche la vendita dei prodotti petroliferi in Gran Bretagna, Irlanda e in vari paesi africani e asiatici, tra cui India e Pakistan. La BP aveva inoltre vaste reti di distribuzione in vari paesi.\nNel 1958, costituita la nuova \"BP Italiana Spa\", lanci\u00f2 in Italia una propria rete di stazioni di servizio, dopo importanti accordi siglati con le societ\u00e0 Sarom e Garroni e l'assorbimento di alcune societ\u00e0 minori. Nel 1959 furono varate le nuove petroliere costruite in Italia, per una spesa di 21 miliardi di lire. Nel 1962 la rete di vendita si allarg\u00f2 alla Sicilia.\nNegli anni '60 la BP aveva inoltre importanti interessi in campo petrolchimico in Sudafrica. In quegli anni, il petrolio arrivava principalmente da Kuwait (dove la compagnia deteneva il 50% della \"Kuwait Oil Company\"), Iraq (23,75% della \"Irak Petroleum Company\"\"\"), Iran (40% del Consorzio internazionale) e Abu Dhabi (66 e 2/3 % della \"Abu Dhabi Marine Areas Limited\"), ma anche da Venezuela e Nigeria. Altri settori importanti, il rifornimento nautico (\"Servizio Marina BP\") e aereo (\"Air BP\").\nNel 1966 lo Sceicco di Abu Dhabi firm\u00f2 un nuovo accordo con la \"Abu Dhabi Marine Areas\", societ\u00e0 di propriet\u00e0 della BP (due terzi) e della Total (un terzo), che rinnovava e sostituiva i precedenti accordi del 1953.\nAlla fine del 1966 la compagnia complet\u00f2 l'attivit\u00e0 di perforazione di due pozzi nel proprio giacimento di gas naturale nel Mare del Nord, collegato a Easington tramite metanodotto.\nNel 1967 la BP complet\u00f2 la sua prima raffineria in Svezia, a G\u00f6teborg, per la produzione di carburanti e kerosene e con la capacit\u00e0 di lavorazione di oltre 4 tonnellate annue di greggio; da segnalare anche l'apertura di un nuovo impianto a Rotterdam. All'inizio di quell'anno, inoltre, inizi\u00f2 lo sfruttamento massiccio dei giacimenti della BP a Sarir, in Cirenaica, con l'invio di petroliere in Libia presso il terminal di Tobruch, di propriet\u00e0 BP e inaugurato alla presenza di re Idris I.\nNel marzo 1967 la BP acquist\u00f2 il controllo di 14 societ\u00e0 del gruppo \"Distillers\" attive nel Regno Unito nel campo dei prodotti chimici e delle materie plastiche, con un'operazione dal valore totale di 85 milioni di sterline che segn\u00f2 la nascita della \"BP Chemicals (U.K.) Limited\". Sempre nello stesso anno, la chiusura degli oleodotti tra Iraq e Mediterraneo e la Guerra dei Sei Giorni influirono negativamente sul bilancio della societ\u00e0, limitando gli utili della prima parte dell'anno.\nNel 1969 la BP acquis\u00ec i terreni dell'attuale Valdez oil terminal, in Alaska, dai nativi Chugach per 1 dollaro americano. Alcuni nativi affermano che fu una transazione illegale.\nDalla fine degli anni sessanta la compagnia guard\u00f2 oltre il Medio Oriente per rivolgersi agli USA (Prudhoe Bay, Alaska) e al Mare del Nord (dove la BP fu la prima a scoprire giacimenti di gas \"per uso industriale\"). Entrambi questi campi entrarono in produzione nella met\u00e0 degli anni settanta, trasformando la compagnia e permettendo alla BP di resistere agli shock del rialzo del prezzo del petrolio indotto dalla OPEC nel 1973 e nel 1979.\nNel 1973 la BP italiana venne ceduta al gruppo Monti, che ribattezz\u00f2 la rete di distribuzione con il marchio \"Mach\".\nNel 1975 si interruppe la joint venture con la Shell nel Regno Unito (ossia la \"Shell-Mex and BP ltd\").\nNella met\u00e0 degli anni settanta, la BP acquis\u00ec la Standard Oil of Ohio, o SOHIO.\nGli anni '80 e '90.\nSir Peter Walters fu il presidente della BP dal 1981 al 1990. Walters promosse un movimento per scorporare le operazioni della compagnia basate esclusivamente su considerazioni economiche: \"Per me, non c'\u00e8 strategia separata dal profitto\", disse una volta. Sotto la sua presidenza, la BP port\u00f2 l'industria petrolifera fuori da un'era dominata dalla integrazione verticale verso una cultura corporativa che enfatizzava il commercio e la decentralizzazione.\nNel 1987, la BP acquis\u00ec la Britoil e le quote della Standard Oil of Ohio non ancora di suo possesso. Nello stesso anno, la compagnia fu definitivamente privatizzata; nello stesso periodo, inizi\u00f2 inoltre una politica di rilancio e valorizzazione del marchio BP.\nNel 1994, la BP e la Petroleos de Venezuela SA (PDVSA) cominciarono a commerciare l'Orimulsion, un combustibile a base di bitume. Lord Browne of Madingley, che era stato nel consiglio come \"managing director\" sin dal 1991, fu nominato direttore esecutivo nel 1995.\nGli anni 2000.\nLa BP si \u00e8 fusa con la Amoco (precedentemente \"Standard Oil of Indiana\"), nel dicembre del 1998, diventando \"BPAmoco\" fino al 2002, quando fu rinominata BP e adott\u00f2 lo slogan \"Beyond Petroleum\". Nel 2000, la BP acquis\u00ec la ARCO e la Burmah-Castrol.\nNell'aprile del 2004, la BP decise di spostare la maggior parte delle sue attivit\u00e0 nel petrolchimico in una entit\u00e0 separata chiamata Innovene all'interno della BP Group. La loro intenzione iniziale era vendere la nuova compagnia possibilmente con una Initial Public Offering (IPO) negli Stati Uniti, ed infatti ne fecero richiesta al New York Stock Exchange in data 12 settembre 2005. Il 7 ottobre 2005, annunci\u00f2 invece che era stato raggiunto un accordo per vendere Innovene a INEOS, una compagnia privata inglese nel campo della chimica, per la somma di 9 miliardi di dollari, annullando di fatto i piani per la IPO.\nIl 23 marzo 2005, ci fu un'esplosione in una raffineria petrolifera di propriet\u00e0 BP a Texas City (Texas); si tratta della terza maggior raffineria negli Stati Uniti ed una delle pi\u00f9 grandi al mondo, producendo 433.000 barili di petrolio al giorno e gestendo il 3% dei rifornimenti nazionali di carburante. Vi furono oltre 100 feriti e 15 morti, compresi alcuni lavoratori della Fluor Corporation. BP appur\u00f2 in seguito che i propri dipendenti causarono l'incidente non controllando dell'ottano necessario alla lavorazione del petrolio. La pressione nelle unit\u00e0 raggiunse livelli troppo alti e port\u00f2 quindi all'esplosione.\nBP America, il braccio statunitense di BP, fu citata nel 2004 dalla Working Mothers magazine come una delle 100 migliori aziende per lavoratrici madri.\nNella classifica 2005 di Fortune relativa alla lista delle 500 maggiori compagnie globali, BP era seconda al mondo per fatturato con vendite per 285 miliardi di dollari, meno di 200 milioni di dollari dalla prima in classifica, Wal Mart, facendo di BP la maggior compagnia petrolifera al mondo in termini di fatturato.\nNel 2002 la compagnia fu rinominata in BP, senza che le due lettere avessero un significato. Il suo nuovo slogan, \"Beyond Petroleum\" (\"Oltre il Petrolio\") fu accompagnato da un rebranding del suo famoso \"Scudo Verde\", sostituito con il nuovo \"Helios\", simbolo realizzato dall'agenzia Landor che riprende il nome del dio greco del sole, per enfatizzare il focus aziendale sull'ambiente e sulle fonti di energia rinnovabilie. Questa mossa di greenwashing, con una campagna pubblicitaria costata circa 200 milioni di dollari, fu voluta per modificare l'idea negativa (da un punto di vista climatico e ambientale) solitamente associata alle compagnie petrolifere; essa ha tuttavia portato l'ONG ClientEarth a citare in giudizio l'azienda accusandola di pubblicit\u00e0 ingannevole.\nBP \u00e8 leader nella produzione di pannelli solari a seguito dell'acquisizione della Lucas Energy Systems nel 1980 e della Solarex (come parte dell'acquisizione di Amoco) nel 2000. BP Solar possedeva il 20% del mercato mondiale dei pannelli fotovoltaici nel 2004, quando ne produceva annualmente una quantit\u00e0 pari a 90\u00a0MW. L'azienda ha oltre 30 anni di esperienza, opera in 160 paesi con impianti produttivi negli Stati Uniti, Spagna, India ed Australia, con oltre 2000 dipendenti nel mondo.\nNe febbraio 2002, il CEO di BP, Lord Browne di Madingley, rinunci\u00f2 alla pratica di supportare campagne elettorali.\nNel marzo 2002, Lord Browne di Madingley dichiar\u00f2 che il riscaldamento globale era un problema serio e che bisognava agire subito, dicendo che \"Aziende composte da personale altamente qualificato e con addestramento speciale non potevano continuare ad ignorare il montare delle evidenze raccolte da centinaia di autorevoli scienziati nel mondo\". Nel 2005 BP consider\u00f2 di testare una tecnica conosciuta come carbon sequestration in uno dei suoi pozzi nel Mare del Nord, pompando diossido di carbonio dentro i pozzi stessi ed incrementando la resa.\nNel 2004, BP inizi\u00f2 a commercializzare gasolio a basso contenuto di zolfo per uso industriale. BP vuole creare una rete distributiva di idrogeno nello Stato della California.\nNonostante questo, l'immagine di BP \u00e8 stata offuscata dalla controversa questione dell'oleodotto Baku-Tbilisi-Ceyhan, in cui fu criticata per abusi di diritti umani e preoccupazioni di tipo ambientalistico e di sicurezza.\nAnni 2010 e disastro ecologico del Golfo del Messico.\nIl 20 aprile 2010 una falla alla piattaforma petrolifera Deepwater Horizon situata al largo della Louisiana, causa la fuoriuscita di greggio, riversando in oceano milioni di litri di greggio ogni ora e causando un disastro ecologico secondo, per ora, solo al disastro petrolifero della Guerra del Golfo del 1991. I danni ambientali sono incalcolabili e per cercare di porvi rimedio, la BP ha adottato la cosiddetta \"Cupola di contenimento\".\nDopo il fallimento della \"cupola di contenimento\", BP ha dato il via all'operazione \"Top Kill\", cercando di inserire un tubo nel pozzo per iniettare cemento e fermare la falla, operazione fallita perch\u00e9 troppo cemento fuoriusciva insieme al petrolio.\nL'ultima operazione tentata, al 4 giugno 2010, si suddivide in due fasi: la prima, tagliare il tubo al di sotto dell'ultima falla, operazione riuscita solo parzialmente, perch\u00e9 il taglio effettuato \u00e8 stato irregolare, e non fornisce le necessarie garanzie di successo per la seconda fase dell'operazione, ossia quella di posare un \"tappo a imbuto\" sul tubo sottomarino, per convogliare il petrolio che fuoriesce dal pozzo in una petroliera ancorata in superficie.\nIl 19 settembre 2010 viene terminata la cementificazione definitiva del pozzo.\nIl 15 novembre 2012, la societ\u00e0 \u00e8 stata condannata a pagare una multa record di 4,5 miliardi di dollari alle autorit\u00e0 statunitensi e almeno 4 dei suoi impiegati sono stati arrestati.\nVenne definita dalla BBC come \u201cLa multa pi\u00f9 salata della storia statunitense\u201d.\nNel 2017 la BP decide di rispolverare dopo oltre 10 anni il marchio \"Amoco\" negli USA, con la reintroduzione dello storico logo con la torcia in varie stazioni di servizio del paese, sfruttando l'ancora forte appeal del marchio presso i consumatori americani.\nAnni 2020.\nNegli anni 2020 la compagnia inizia una serie di investimenti con l'obiettivo di ridurre le emissioni.\nIl 2020 si chiude con forti perdite per la compagnia, complice anche la pandemia di Covid-19. \nNel 2021 viene annunciato un accordo con l'italiana Piaggio per la diffusione di motocarri elettrici nel mercato indiano.\nIl 27 febbraio 2022 Bp annuncia la sua uscita dalla partecipazione azionaria in Rosneft, a seguito della crisi russo-ucraina del 2021-2022.\nConsiglio d'Amministrazione.\nIl CdA a fine 2020 era composta da:"}
{"id": "314101", "revid": "1652635", "url": "https://it.wikipedia.org/wiki?curid=314101", "title": "Baia di Halong", "text": "La baia di Halong o baia di Ha Long (\"V\u1ecbnh H\u1ea1 Long\" in vietnamita, \"baie d'Along\" o \"baie d'Halong\" in francese) \u00e8 un'insenatura situata nel golfo del Tonchino, in territorio vietnamita. Fa parte della provincia di Quang Ninh e comprende circa 2.000 isolette calcaree con numerose grotte carsiche. La baia si trova 164\u00a0km a est della capitale Hanoi, non lontano dal confine con la Cina. In lingua vietnamita il termine \"H\u1ea1 Long\" significa \"dove il drago scende in mare\". Dal 1994 \u00e8 un patrimonio dell'umanit\u00e0 dell'UNESCO.\nEtimologia.\nUna leggenda locale dice che molti anni fa i vietnamiti stavano combattendo gli invasori cinesi; gli dei mandarono una famiglia di dragoni per aiutarli. Questi dragoni iniziarono a sputare gioielli che si trasformarono nelle isole e isolotti che punteggiano la baia, unendoli poi per formare una muraglia contro gli invasori. Le persone salvarono la propria terra e la trasformarono in quello che poi sarebbe diventato il Vietnam. Il luogo in cui atterr\u00f2 il dragone madre venne chiamato H\u1ea1 Long, il luogo in cui arrivarono i figli prese invece il nome di B\u00e1i T\u1eed Long (B\u00e1i: essere al seguito di, T\u1eed: figli, Long: dragone), e il posto in cui i figli agitarono violentemente le proprie code venne chiamato B\u1ea1ch Long V\u1ef9 (B\u1ea1ch: colore bianco della schiuma, Long: dragone, V\u1ef9: coda).\nPosizione geografica.\nLa baia di Halong si trova nel Vietnam nord-orientale, tra le longitudini 106\u00b056' e 107\u00b037' Est e le latitudini 20\u00b043' e 21\u00b009' Nord. La baia si trova nel distretto di Y\u00ean H\u01b0ng, tra la citt\u00e0 di H\u1ea1 Long e C\u1ea9m Ph\u1ea3, fino al distretto di V\u00e2n \u0110\u1ed3n, confina a sud e a sud-est con il golfo del Tonchino, a nord con la Cina e a ovest e sud-ovest con l'isola di Cat Ba. La baia occupa 120\u00a0km di costa e copre un'area di circa 1.553\u00a0km\u00b2, con circa 1.969 isolotti. L'area protetta dall'UNESCO comprende circa 434\u00a0km\u00b2 e 775 isole, il cui nucleo \u00e8 delimitato da 69 punti: l'isola di \u0110\u1ea7u G\u1ed7 a ovest, il lago Ba H\u1ea7m a sud e l'isola C\u1ed1ng T\u00e2y a est. L'area protetta va dal deposito di carburante di C\u00e1i D\u0103m al comune di Quang Hanh.\nClima.\nLa baia \u00e8 un'isola marina con clima tropicale umido e due stagioni: un'estate calda e piovosa, e un inverno asciutto e freddo. La temperatura media \u00e8 di 15\u00a0\u00b0C- 25\u00a0\u00b0C. Le precipitazioni annuali variano tra i 2.000 e i 2.200\u00a0mm. Ha Long ha il tipico sistema diurno di maree (con un'escursione di 3,5-4 metri di livello). La salinit\u00e0 \u00e8 compresa tra i 31 e i 34,5 MT nella stagione secca, ed \u00e8 ovviamente pi\u00f9 bassa nella stagione delle piogge.\nStoria.\nCultura Soi Nh\u1ee5 (16000 - 5000 a.C.).\nAll'interno delle baie di H\u1ea1long e B\u00e1i T\u1eed Long ci sono siti archeologici quali M\u00ea Cung e Thi\u00ean Long. Ci sono colline con resti di Pteridofite, alcuni molluschi di acqua dolce e utensili rudimentali. Gli abitanti dell'epoca vivevano di pesca, raccolta di frutti e ricerca di bulbi e radici. Il loro ambiente era di tipo costiero, a differenza di altre culture vietnamite quali quelle di Ho\u00e0 B\u00ecnh, B\u1eafc S\u01a1n, ecc.\nCultura C\u00e1i B\u00e8o (5000- 3000 a.C.).\nA H\u1ea1 Long e sull'isola di C\u00e1t B\u00e0 gli abitanti raggiunsero un discreto livello nell'arte della navigazione.\nPeriodo feudale.\nLa storia mostra che Ha Long \u00e8 stata teatro di battaglie navali tra il Vietnam e le potenze vicine. In tre occasioni nel labirinto dei canali del fiume Bach Dang, vicino alle isole, l'esercito vietnamita ferm\u00f2 lo sbarco di quello cinese. Nel 1288 il generale Tran Hung Dao ferm\u00f2 le navi mongole nei pressi del fiume Bach Dang River. Vennero piazzati dei pali in legno con punte d'acciaio durante l'alta marea, affondando la flotta di Dubhai Khan.\nDurante la Guerra del Vietnam molti dei canali tra le isole vennero minati dalla marina degli Stati Uniti, e alcuni sono tuttora un rischio per la navigazione.\nSistema di isole e grotte.\nLa baia contiene una densa concentrazione di 1969 isole calcaree monolitiche, ognuna delle quali ricoperta da fitta vegetazione, che si ergono dall'oceano. Molte delle isole sono vuote, e contengono enormi grotte. Hang \u0110\u1ea7u G\u1ed7 contiene la pi\u00f9 grande grotta della baia. Esploratori francesi la visitarono nel XIX secolo, chiamandola \"Grotte des Merveilles\". Le sue tre grandi camere contengono numerose grosse stalattiti e stalagmiti (oltre a graffiti del XIX secolo). Ci sono due grandi isole, Tuan Chau e Cat Ba, con insediamenti permanenti. Entrambe queste isole hanno attrezzature turistiche, tra cui hotel e spiagge. Esistono spiagge molto belle anche sulle isole pi\u00f9 piccole.\nAlcune isole ospitano villaggi galleggianti di pescatori che setacciano le acque poco profonde alla ricerca di 200 specie di pesci e 450 di molluschi. La maggior parte delle isole hanno preso il nome dalla propria forma: tra queste ci sono Voi (elefante), Ga Choi (artiglio da combattimento) e Mai Nha (tetto). A 989 isole \u00e8 stato assegnato un nome. Tra gli animali che le abitano ci sono antilopi, scimmie e iguane.\nPopolazione.\nUna comunit\u00e0 di circa 1600 persone vive nella baia di Halong, divisi in quattro villaggi di pescatori: C\u1eeda V\u1ea1n, Ba Hang, C\u1ed1ng T\u00e0u e V\u00f4ng Vi\u00eang, tutti facenti parte del comune di H\u00f9ng Th\u1eafng, H\u1ea1 Long city. Vivono su case galleggianti e sopravvivono grazie alla pesca e all'acquacoltura (coltivazione di biota marini).\nPatrimonio dell'umanit\u00e0.\nNel 1962 il ministro vietnamita della Cultura, Sport e Turismo dichiar\u00f2 la baia National Renowned Lanscape Vestige.\nVenne inserita tra i patrimoni dell'umanit\u00e0 dell'UNESCO durante il 18\u00ba congresso del Comitato a Phuket, Thailandia, il 17 dicembre 1994, per il suo valore estetico. Il 2 dicembre 2000, durante il 24\u00ba congresso a Cairns, Australia, venne aggiunta alle motivazioni il valore geologico e geomorfico.\nL'8 agosto 2008 Ha Long divenne una delle Sette Meraviglie Naturali Mondiali secondo la New Open World Foundation.\nGeologia e geomorfologia.\nStoria della tettonica.\nSecondo gli scienziati Halong \u00e8 stata sottoposta almeno 500 milioni di anni fa a vari stati geologici di orogenesi, innalzamento e diminuzione del livello marino. Durante l'Ordoviciano e il Siluriano (500-410 milioni di anni fa) Halong si trovava in mare aperto. Nel Carbonifero e nel Permiano (340-250 milioni di anni fa) raggiunse il livello del mare.\nValore geomorfologico carsico.\nA causa dello spesso livello di calcare, di un clima caldo-umido e del lento processo tettonico, Ha Long ebbe un'evoluzione carsica che dur\u00f2 20 milioni di anni. Questo procedimento ha causato numerose grotte carsiche.\nBiodiversit\u00e0.\nLa baia di Halong ospita due ecosistemi: uno tropicale-umido con foreste pluviali sempreverdi, l'altro \u00e8 marino e costiero. Nella baia vivono numerose specie endemiche.\nEconomia.\nTurismo.\nHalong \u00e8 probabilmente la meta turistica pi\u00f9 popolare del Vietnam. I turisti stranieri e locali sono attratti dalla bellezza del luogo.\nLetteratura.\nNguy\u1ec5n Tr\u00e3i scrisse riguardo alla baia di Halong: \"Questa meraviglia \u00e8 il terreno nato in mezzo al cielo alto\". Anche Xu\u00e2n Di\u1ec7u la elogi\u00f2: \"Qui si trovano i lavori incompiuti della vita... Qui si trovano le rocce con cui i giganti giocarono lanciandole\". Secondo Nguy\u00ean Ng\u1ecdc: \"...per formare questa fantastica meraviglia, la natura us\u00f2 solo pietre e acqua... Sono i due materiali scelti tra molti altri per scrivere, disegnare, scolpire, creare qualsiasi cosa\". Ho Chi Minh disse: \"\u00c8 la meraviglia che non si pu\u00f2 spiegare agli altri\".\nChe Lan Vien scrisse:\n\"H\u1ea1 Long, B\u00e1i T\u1eed Long- I dragoni si sono nascosti, solo le pietre restano\n\"Alla luce della luna, le pietre meditano come gli uomini...\"\nCollegamenti esterni.\nTutto sulla baia di Halong, Vietnam"}
{"id": "314103", "revid": "33921", "url": "https://it.wikipedia.org/wiki?curid=314103", "title": "Aeroporto d'Abruzzo", "text": ""}
{"id": "314104", "revid": "33689", "url": "https://it.wikipedia.org/wiki?curid=314104", "title": "Giordane", "text": "Biografia.\nDi probabile origine gotica o comunque associatosi a questo popolo, fu \"notarius\" (segretario) del goto Guntige, un alto funzionario della corte di Costantinopoli. Segu\u00ec Guntige in Italia durante la guerra gotica, e potrebbe essere identificato con l'omonimo vescovo di Crotone. Ad ogni modo, le notizie sulla sua vita sono assai scarse, ricavabili unicamente da pochi passi delle sue opere.\nOpere.\nScrisse verso il 552 il \"De origine actibusque Getarum\", un riassunto della perduta \"Storia dei Goti\" di Cassiodoro in dodici libri, noto anche come \"Getica\", la cui prima edizione critica fu pubblicata da Theodor Mommsen nei \"Monumenta Germaniae Historica\". La maggiore differenza tra l'opera di Giordane e quella di Cassiodoro sta nel fatto che il secondo scrisse per glorificare Teodorico e la sua stirpe, mentre il primo, mostrando la tradizione e la forza dei Goti, per accrescere la fama delle gesta di Giustiniano I (527-565), loro vincitore.\nAltra opera di Giordane \u00e8 il \"De summa temporum vel origine actibusque gentis Romanorum\", pi\u00f9 noto come \"Romana\" (anch'essi editi dal Mommsen), una storia universale, dalle origini al tempo presente (547), con particolare attenzione al popolo romano. Come esplicitato dall'autore, l'opera vuole essere - sulla tradizione di Agostino - una storia dei dolori umani, al fine di spingere alla conversione.\nControversie.\nMolti storici romeni e statunitensi hanno sollevato diversi dubbi sull'attribuzione da parte di Giordane delle notizie contenute nella sua opera ai Goti. Secondo questi studiosi lo storico goto avrebbe attribuito ai Goti notizie invece riferite ai Geti. Numerosi dati storici relativi ai Geti, oltrech\u00e9 ai Daci, sarebbero stati erroneamente attribuiti ai Goti. La genesi di questa identificazione Goti/Geti (probabilmente dovuta all'assonanza dei due nomi e alla vicinanza geografica dei due popoli) non \u00e8 tuttavia da ricondurre a Giordane (o a Cassiodoro), bens\u00ec risale molto pi\u00f9 indietro nel tempo, e nel VI secolo era sostanzialmente diventata \"canonica\". Questo vuol dire che l'affidabilit\u00e0 di Giordane in quanto fonte sulle origini della storia dei Goti \u00e8 sospetta, sebbene la riproduzione di questa tradizione sia interessante per quanto riguarda l'auto-rappresentazione dei sovrani gotici (o la loro fama presso altri popoli che hanno fatto propria questa discutibile discendenza)."}
{"id": "314105", "revid": "2043609", "url": "https://it.wikipedia.org/wiki?curid=314105", "title": "Luisa di Sassonia-Coburgo-Gotha (1848-1939)", "text": "Biografia.\nFamiglia d'origine.\nNata a Buckingham Palace, Luisa fu la sesta dei nove figli della regina Vittoria e del principe consorte Alberto di Sassonia-Coburgo-Gotha.\nI suoi nonni materni erano il principe Edoardo Augusto di Hannover e la principessa Vittoria di Sassonia-Coburgo-Saalfeld; quelli paterni il duca Ernesto I di Sassonia-Coburgo-Gotha e la duchessa Luisa di Sassonia-Gotha-Altenburg.\nLa sua nascita coincise con le rivoluzioni che colpirono tutta l'Europa, spingendo la regina a notare che Luisa avrebbe potuto rivelarsi \"qualcosa di strano\".\nVenne battezzata con i nomi di Luisa Carolina Alberta: il nome Luisa era in onore della nonna paterna. I suoi padrini furono il duca Gustavo di Meclemburgo-Schwerin, la moglie del principe Federico di Prussia e la granduchessa ereditaria di Meclemburgo-Strelitz.\nCome gli altri suoi fratelli, Luisa venne educata secondo il rigoroso programma di formazione ideato da suo padre, il principe Alberto, e dal suo amico e confidente, il barone Stockmar. Ai bambini vennero insegnati compiti pratici, come cucina, agricoltura, lavori domestici e carpenteria. Fin dall'infanzia, Luisa dimostr\u00f2 talento artistico ed era molto intelligente. A causa del suo rango regale, una carriera artistica non era considerata adatta. Tuttavia, la regina le permise di frequentare la scuola d'arte sotto la guida della scultrice Mary Thornycroft, e poi, nel 1863, si iscrisse alla National Art Training School, a South Kensington.\nLa sua arguzia e la sua intelligenza la resero una delle favorite del padre, e con la sua natura curiosa si guadagn\u00f2 il soprannome di \"Little Miss Why\" dagli membri della famiglia reale.\nLa morte del principe Alberto.\nIl padre di Luisa, il principe Alberto, mor\u00ec a Windsor il 14 dicembre 1861. La regina era devastata e ordin\u00f2 alla sua famiglia di trasferirsi da Windsor a Osborne House, sull'Isola di Wight. L'atmosfera della corte reale era diventata cupa e morbosa a seguito della morte del principe. Luisa divenne rapidamente insoddisfatta del lutto prolungato di sua madre. Per il suo diciassettesimo compleanno, nel 1865, Luisa chiese di organizzare un ballo, ma la sua richiesta venne respinta e la noia con la routine mondana di viaggiare tra le varie residenze reali a orari prestabiliti irritavano la madre, che considerava Luisa una persona indiscreta e polemica.\nLa regina stessa trov\u00f2 conforto rispettando i piani del principe Alberto per i loro figli. La sorella Alice spos\u00f2 il principe Luigi, il futuro granduca d'Assia, a Osborne il 1\u00ba giugno 1862. Nel 1863, il fratello Edoardo spos\u00f2 la principessa Alessandra di Danimarca. In seguito la regina mantenne la tradizione la quale stabiliva che la figlia non ancora sposata dovesse diventare la sua segretaria, incarico che Luisa ricopr\u00ec a partire dal 1866. Tuttavia, quando si innamor\u00f2 del tutore del fratello Leopoldo, il reverendo Robinson Duckworth, la regina fece allontanare Duckworth nel 1870 (in seguito divenne Canonico dell Abbazia di Westminster). \nMatrimonio.\nPretendenti.\nCome figlia della regina, Luisa era una sposa auspicabile; tanto pi\u00f9 che era considerata come la pi\u00f9 bella tra le figlie della regina dai biografi contemporanei e moderni. Tuttavia, venne accusata dalla stampa, senza prove, di romanticismo. Per questo spinse la regina a trovarle un marito. La scelta doveva soddisfare sia Vittoria sia Luisa, e la regina insist\u00e9 sul fatto che il marito di sua figlia dovesse vivere vicino a lei, come accadde con la sorella Elena.\nI vari pretendenti vennero proposti dalle principali case reali d'Europa: la principessa Alessandra propose suo fratello, il principe ereditario di Danimarca, ma la regina era fortemente contraria a un altro matrimonio danese. Vittoria, sorella maggiore di Luisa, propose il principe Alberto di Prussia, ma la regina disapprov\u00f2 un altro matrimonio prussiano che sarebbe stato impopolare in Inghilterra (inoltre il principe Alberto era riluttante a stabilirsi in Inghilterra, come richiesto). Venne preso in considerazione anche Guglielmo, principe d'Orange, ma a causa del suo stile di vita frivolo e mondano a Parigi, dove viveva apertamente con la sua amante, fece cambiare rapidamente l'idea alla regina.\nA Luisa l'idea di sposare un reale non piaceva, cos\u00ec annunci\u00f2 a tutti che avrebbe sposato John Campbell, marchese di Lorne, erede del Ducato di Argyll. Tale matrimonio, tra la figlia di un sovrano e un suddito britannico, non si vedeva dal 1515, quando Charles Brandon, I duca di Suffolk, spos\u00f2 Maria Tudor. Il principe e la principessa di Galles erano fortemente contrari a tale matrimonio. Inoltre, il padre di Lorne, George Campbell, VIII duca di Argyll, era un ardente sostenitore di William Ewart Gladstone.\nLa regina afferm\u00f2 che il matrimonio di Luisa avrebbe portato \"sangue nuovo\" in famiglia, mentre tutti i principi europei erano imparentati gli uni agli altri. Era convinta che ci\u00f2 avrebbe rafforzato la famiglia reale moralmente e fisicamente.\nFidanzamento e nozze.\nLuisa si fidanz\u00f2 con il marchese di Lorne il 3 ottobre 1870. Lorne, per l'occasione, venne invitato al Castello di Balmoral, in Scozia. La regina trov\u00f2 difficile lasciare andare la figlia, confidando nel suo diario che \"sentiva dolorosamente il pensiero di perderla\". Il fidanzamento caus\u00f2 sorpresa, soprattutto in Germania, e la regina scrisse alla regina di Prussia che i principi delle piccole case tedesche erano \"molto impopolari\" in Gran Bretagna e che Lord Lorne, era una persona con \"una fortuna indipendente\" ed non era \"davvero inferiore al rango di minore dei nobili tedeschi\".\nIl Parlamento stabil\u00ec una rendita di 19.000 sterline a Luisa poco prima del suo matrimonio. La cerimonia venne celebrata nella Cappella privata del castello di Windsor, il 21 marzo 1871 e la folla fuori era cos\u00ec grande che, per la prima volta, i poliziotti dovettero formare barriere a catena per mantenere l'ordine pubblico. Luisa indossava un velo da sposa in pizzo di Honiton che lei stessa aveva disegnato ed era stata accompagnata nella Cappella da sua madre e dai suoi due fratelli maggiori, il Principe di Galles e il duca di Edimburgo. In quella occasione la regina abbandon\u00f2 il lutto per indossare un abito scintillante ricoperto di rubini e con la fascia dell'Ordine della Giarrettiera. Dopo la cerimonia, la regina baci\u00f2 Luisa e Lorne che a sua volta si inchin\u00f2 e baci\u00f2 la mano della regina.\nLa coppia poi si rec\u00f2 a Claremont, nel Surrey, per la luna di miele, ma la continua presenza di assistenti e camerieri durante il viaggio e al momento dei pasti resero impossibile per loro di parlare in privato. Inoltre la regina and\u00f2 a visitarli costantemente per conoscere i pensieri di sua figlia sulla vita coniugale. \nLa coppia non ebbe figli.\nCanada.\nNel 1878, il primo ministro britannico, Benjamin Disraeli, scelse Lorne come nuovo Governatore generale del Canada. Il 15 novembre 1878 la coppia part\u00ec dal porto di Liverpool ed arriv\u00f2 per l'inaugurazione a Halifax il 25 novembre.\nLuisa divenne il primo sovrano a risiedere a Rideau Hall, residenza ufficialmente della regina a Ottawa. Tuttavia, la residenza era lontano dallo splendore delle residenze reali inglesi, e, come ogni coppia vicereale decor\u00f2 la residenza con i loro arredi. Luisa dimostr\u00f2 il suo talento artistico nei suoi acquerelli e dipinti ad olio che appese nelle varie sale, mettendo anche le sue opere scultoree.\nLe relazioni con la stampa peggiorarono ulteriormente quando il segretario privato di Lorne, Francis de Winton, butt\u00f2 quattro giornalisti fuori dal treno reale. I primi mesi in Canada furono tristi siccome la sua sorella preferita, la Granduchessa d'Assia e del Reno, mor\u00ec il 14 dicembre 1878. In Canada, siccome era un rappresentante diretto del monarca, Lorne aveva sempre la precedenza sulla moglie.\nLuisa e Lorne fondarono la Royal Canadian Academy of Arts, e visitarono Qu\u00e9bec e Toronto. Luisa fu la presidentessa della Woman's Protective Immigration Society, della Society of Decorative Arts and of the Art Association a Montr\u00e9al.\nDiede il nome di Regina alla citt\u00e0 capitale dei Territori del Nord-Ovest e quello di Alberta ad un altro distretto. Il \"Lago Luisa\" venne chiamato cos\u00ec in suo onore. Durante questa visita si prest\u00f2 anche a curare personalmente gli infermi durante un'epidemia di scarlattina.\nIl 14 febbraio 1880 rimase gravemente ferita in un incidente occorsole con la sua carrozza mentre percorreva le vie di Ottawa. Si riprese totalmente solo due anni dopo, ritardando in questo modo il ritorno definitivo della coppia in patria fino al 1883.\nAnni successivi.\nTornarono in Gran Bretagna, il 27 ottobre 1883. La regina fece preparare i loro appartamenti a Kensington Palace, dove la coppia prese la residenza ufficiale. Lorne ripreso la sua carriera politica. Nel 1896, venne eletto per South Manchester, entrando in parlamento come un liberale.\nIl rapporto tra Luisa e Lorne era teso, e, nonostante i tentativi della regina di tenerli sotto lo stesso tetto, spesso vivevano separati.\nI rapporti con le due sorelle Beatrice ed Elena, erano tesi al massimo. Secondo i pettegolezzi, Luisa e suo marito non vivevano insieme a causa delle voci diffuse su una presunta omosessualit\u00e0 di lui, invidiando il rapporto che c'era tra sua sorella Beatrice e suo marito.\nCi furono voci che Luisa aveva una relazione con Arthur Bigge, segretario privato della regina. Luisa neg\u00f2 la notizia, affermando che erano solo intrighi orditi da Beatrice e Elena per minare la sua posizione a corte. Nel 1890, lo scultore Joseph Edgar Boehm mor\u00ec in presenza di Luisa nel suo studio a Londra, circolando voci che i due avevano una relazione. L'assistente di Boehm, Alfred Gilbert, che aveva giocato un ruolo centrale, fu rapidamente promosso come scultore reale. Luisa era stata anche legata sentimentalmente ad un altro artista di Edwin Lutyens, ma anche al suo scudiero, il colonnello William Probert e a un maestro di musica senza nome. Tuttavia, Jehanne Wake, biografo di Luisa, sostiene che non ci sono prove sostanziali che suggeriscono che Luisa avesse rapporti sessuali con chiunque non fosse suo marito.\nInsieme alla sorella Vittoria, imperatrice di Germania, Luisa sostenne il movimento delle suffragette.\nQuando, il 4 aprile 1900 l'ottavo Duca di Argyll mor\u00ec, John divent\u00f2 il nono Duca e Luisa duchessa di Argyll.\nDurante la sua vita Luisa si dedic\u00f2 alla scrittura e anche all'arte, come scultrice e pittrice; amava dipingere le sue tele sia con la tecnica ad \"olio\" che con quella ad \"acquerello\".\nIl duca John mor\u00ec nel 1914 e Luisa, durante la Prima guerra mondiale trascorse gran parte del suo tempo a visitare le truppe canadesi che arrivavano per combattere in Francia.\nDagli inizi degli anni Trenta la principessa Luisa ridusse notevolmente i suoi incarichi pubblici per ritirarsi a vita privata a Kensington Palace. L'ultima apparizione pubblica della principessa fu all'incoronazione di re Giorgio VI e della regina Elisabetta nel 1937.\nMorte.\nLa Principessa Luisa, Duchessa di Argyll, mor\u00ec il 3 dicembre del 1939 all'et\u00e0 di novantuno anni a Kensington Palace. Secondo i suoi desideri i suoi resti vennero cremati."}
{"id": "314106", "revid": "339392", "url": "https://it.wikipedia.org/wiki?curid=314106", "title": "St Paul's Cathedral", "text": ""}
{"id": "314108", "revid": "339392", "url": "https://it.wikipedia.org/wiki?curid=314108", "title": "Saint Paul's Cathedral", "text": ""}
{"id": "314112", "revid": "1718925", "url": "https://it.wikipedia.org/wiki?curid=314112", "title": "Christo e Jeanne-Claude", "text": "Christo e Jeanne-Claude \u00e8 stato il progetto artistico comune dei coniugi \nBiografie.\nChristo.\nNasce a Gabrovo, in Bulgaria, il 13 giugno 1935, dall'unione di Vladimir Java\u0161ev, imprenditore, e Cveta Dimitrova, segretaria dell'Accademia di Belle Arti di Sofia dove lui studier\u00e0 dal 1953.\nNel 1956 termina gli studi accademici e si trasferisce a Praga da dove, l'anno seguente, riesce a scappare dal regime del blocco comunista raggiungendo l'Austria. Da qui si muover\u00e0 prima a Vienna, poi a Ginevra, per poi raggiungere, nel 1958, Parigi. Ivi, considerato apolide, era ai margini della societ\u00e0 e si guadagn\u00f2 da vivere compiendo ritratti, che firmava con il nome della propria famiglia \"Javacheff\".\nLe sue prime opere firmate \"Christo\" sono dei dipinti astratti e degli impacchettamenti di oggetti (bottiglie, bidoni, cartoni, tavoli ecc.) o di modelli viventi nella tela o nella plastica. Questi lavori suscitano interesse negli amici, tra cui vi sono Arman e Yves Klein, con cui si unir\u00e0 nel movimento Nouveau R\u00e9alisme..\nJeanne-Claude.\nNacque a Casablanca (Marocco) il 13 giugno 1935, dal breve matrimonio della madre, Pr\u00e9cilda Feichheimer, con il maggiore francese L\u00e9on Denat. Giunsero a Parigi poco dopo il divorzio della madre e l\u00ec rimasero fino al 1947. Durante la guerra, la madre si era unita alla resistenza francese e sposata col generale Jacques de Guillebon. A seguito del nuovo matrimonio Jeanne-Claude si spost\u00f2 prima a Berna (1948-1951) e poi a Tunisi (1952-1957), dove ottiene il diploma di maturit\u00e0. I due, nati lo stesso giorno, si incontrano nel 1958 a Parigi quando Jeanne-Claude commissiona a Christo un ritratto della madre. La loro relazione inizia solo pi\u00f9 tardi, quando Jeanne-Claude lascia il fidanzato, e poi marito, Philippe Planchon dopo la luna di miele poich\u00e9 si rese conto di essere incinta dell'artista Christo, il quale frequentava sua sorella, Joyce. L'11 maggio 1960 nasce Cyril.\u00c8 del 1961, invece la loro prima collaborazione nel porto di Colonia a cui segue l'anno seguente a Parigi la loro prima opera monumentale: \"Rideau de Fer\", un muro di barili d'olio a bloccare rue Visconti, nei pressi della Senna, in segno di protesta al muro di Berlino.\nEmigrati negli Stati Uniti nel 1964, cominciano a realizzare dei progetti di ampio respiro, intervenendo in maniera diretta quanto effimera su edifici, monumenti o paesaggi interi.\nUltimi anni e morte.\nNel 2009, per le complicazioni di un aneurisma cerebrale, Jeanne-Claude muore. Come lei desiderava, il corpo \u00e8 stato donato alla scienza. Quest'avvenimento ha fatto s\u00ec che Christo annunciasse il suo desiderio di completare le opere \"Over the River\" e \"Mastaba\". Christo ha vissuto poi a New York nel quartiere di SoHo, nella casa che ha condiviso per anni con la compagna, fino alla sua morte avvenuta il 31 maggio 2020.\nLe opere.\nI due artisti sono artefici della Land art: intervengono sul paesaggio e lo modificano, nel loro caso in maniera provvisoria. Sono noti soprattutto per le opere realizzate con il tessuto, \"imballando\" monumenti o stendendo lunghi teli in luoghi naturali.\nUn esempio di questo si ritrova nella loro celebre opera realizzata tra il 1972 e il 1976 denominata \"Running Fence\". Essa consiste in una recinzione continua, tesa da Est a Ovest per quasi quaranta chilometri tra alcuni declivi della campagna californiana, a nord di San Francisco. Si tratta di una serie di ampi teloni di nylon bianco appesi a un cavo d'acciaio sorretto da oltre duemila montanti metallici che, visti dall'alto, si snodano come un serpente e attraversano valli e colline fino a perdersi all'orizzonte. Quest'opera territoriale \u00e8 volutamente giocata per contrapposizioni poich\u00e9 la verticalit\u00e0 della recinzione si oppone nettamente all'orizzontalit\u00e0 del paesaggio e l'artificialit\u00e0 del nylon contrasta con la naturalit\u00e0 dell'erba. Infine anche il biancore dei teli si contrappone ai sobri colori del terreno. Questa incredibile muraglia bianca assume un grandissimo valore simbolico. Quando i teli sono gonfiati dal vento, infatti, l'enorme serpente sembra quasi animarsi e per tutta la sua lunghezza risuona di un crepitare secco e sonoro. Per la realizzazione dell'intero impianto furono necessari quattro anni, ma l'opera ebbe una vita estremamente breve essendo durata solamente quattordici giorni.\nSulla produzione artistica della coppia hanno anche influito il pensiero e l'arte di Man Ray e Joseph Beuys, con particolare riferimento alle opere l\"Enigma di Isidore Ducasse \"del primo\" e \"al\" Pianoforte con Feltro \"del secondo.\nChristo era principalmente l'artista delle opere, mentre Jeanne-Claude l'organizzatrice (\u00abLe opere destinate al pubblico sono firmate da Christo e Jeanne-Claude, i disegni da Christo\u00bb).\nIn genere le opere sono state interamente finanziate dalla vendita dei disegni preparatori, collage o modellini.Dal 1972 tutti i loro lavori sono fotografati esclusivamente da Wolfgang Volz; mentre per almeno cinque dei loro maggiori lavori \u00e8 stato prodotto anche un documentario da parte di Albert e David Maysles."}
{"id": "314114", "revid": "834", "url": "https://it.wikipedia.org/wiki?curid=314114", "title": "IVA", "text": ""}
{"id": "314115", "revid": "3082", "url": "https://it.wikipedia.org/wiki?curid=314115", "title": "Jordanes", "text": ""}
{"id": "314116", "revid": "375803", "url": "https://it.wikipedia.org/wiki?curid=314116", "title": "H\u00f6ri", "text": "H\u00f6ri (toponimo tedesco) \u00e8 un comune svizzero di 2\u00a0706 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nH\u00f6ri \u00e8 servito dall'omonima stazione sulla ferrovia Oerlikon-B\u00fclach.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314117", "revid": "6923", "url": "https://it.wikipedia.org/wiki?curid=314117", "title": "Imposta sul Valore Aggiunto", "text": ""}
{"id": "314118", "revid": "767487", "url": "https://it.wikipedia.org/wiki?curid=314118", "title": "Fuori campo (album)", "text": "Fuori campo \u00e8 il quinto album dei Modena City Ramblers (il quarto in studio).\n\u00c8 il disco che porta alla rottura con Giovanni Rubbiani e Alberto Cottica, \u00e8 quindi un album di transizione, l'ultimo prodotto da Kaba Cavazzuti, vede la partecipazione di Luis Sep\u00falveda (che recita nella title track), mescola acustico, etnico, rock, punk, folk, Pogues, Clash, Mano Negra: c'\u00e8 l'africaneggiante \"La rumba\", il reggae \"Fuori campo\" e del tradizionale \"Figli dell'officina\"; \"Celtica Patchanka\" vero e proprio manifesto del \"nuovo\" stile Rambler (pi\u00f9 di \"Combat Folk\"), il reel di \"Etnica danza\"."}
{"id": "314120", "revid": "123871401", "url": "https://it.wikipedia.org/wiki?curid=314120", "title": "Vetta", "text": "La vetta (dal latino \"v\u012dtta\", 'nastro per capelli'; anche \"picco\", \"cima\", \"punta\" o \"sommit\u00e0\") \u00e8, in topografia, la sommit\u00e0, ovvero il punto pi\u00f9 elevato in altitudine di una superficie, con rispetto ai punti ad esso immediatamente adiacenti. Si parla tipicamente di \"vetta\" in relazione alle montagne.\nCaratteristiche generali.\nLa vetta \u00e8 la cima di una montagna, cio\u00e8 un punto con una significativa prominenza topografica. L'UIAA ha definito che una vetta (in inglese \"peak\") deve avere una prominenza di almeno trenta metri. La scelta di una prominenza di almeno 30 metri \u00e8 basata sul dislivello superabile con un classico tiro di corda. Una definizione abbastanza comune di \"montagna\" (in inglese \"mountain\") \u00e8 quella di un rilevo con una altitudine di almeno 600 m sul livello del mare e che abbia una prominenza di almeno 300 metri.\nVale quindi il seguente schema:\nSinonimi.\nTra i toponimi in lingua italiana, oltre a termini pi\u00f9 comuni come \"punta\", \"cima\" o \"picco\", esistono vari altri sinonimi di \"vetta\" che sono da ricondurre a terminologie locali o dialettali. Tra questi possiamo ricordare:\nIn francese, il termine \"aiguille\", 'ago', \u00e8 usato per indicare molte vette. Ne sono esempio molte montagne del massiccio del Monte Bianco quali l'Aiguille du Midi e l'Aiguille Blanche de Peuterey. In Spagna il termine \"pe\u00f1a\" identifica una vetta rocciosa, come ad esempio la Pe\u00f1a de Francia, la Pe\u00f1a de los Enamorados o la Pe\u00f1a Falconera.\nSignificato culturale e simbolico.\nLa conquista della vetta (la cima della montagna) \u00e8 stato un fattore importante per la storia dell'alpinismo. Per arrivare in cima ad una vetta possono esistere uno o pi\u00f9 percorsi, che a seconda dei casi sono detti via normale, via alpinistica, o via d'arrampicata.\nLe vette delle montagne, oltre che per il loro significato geografico, sono importanti in varie culture per le valenze simboliche di varia natura che sono state loro attribuite (religiosa, politica, magica..), e la costruzione di monumenti di vario tipo (ometti, bandiere di preghiera, ovoo, statue, croci, pali sacri, templi, ecc.) sui rilievi montuosi \u00e8 una pratica diffusa in diverse aree geografiche.\nLa stessa \"Bibbia\" cita in numerose occasioni, deprecandolo, il culto reso agli idoli pagani sulle montagne, denominate \"luoghi alti\".\nSpesso inoltre le frontiere tra gli stati seguono le linee di spartiacque e passano quindi per le vette che si trovano lungo queste linee, che possono diventare oggetto di rivendicazioni territoriali e teatro di conflitti armati. Le cime delle montagne sono state spesso fortificate in quanto posizioni di notevole importanza strategica, come ad esempio nel caso del monte Chaberton o del monte Malamot, entrambi situati nei pressi della frontiera italo-francese.\nPi\u00f9 collegata alla frequentazione alpinistica o escursionistica di una montagna \u00e8 invece l'eventuale presenza di un libro di vetta."}
{"id": "314121", "revid": "339392", "url": "https://it.wikipedia.org/wiki?curid=314121", "title": "Cattedrale di St. Paul", "text": ""}
{"id": "314125", "revid": "123999563", "url": "https://it.wikipedia.org/wiki?curid=314125", "title": "Novedrate", "text": "Novedrate (\"Novedraa\" in dialetto brianzolo, ) \u00e8 un comune italiano di abitanti della provincia di Como in Lombardia.\nSituato nella parte meridionale della provincia, nella zona collinare a nord della provincia di Monza e Brianza, confina a nord con il comune di Figino Serenza, a sud con quello di Lentate sul Seveso, a est con Mariano Comense e a ovest con Carimate. Dista 41\u00a0km dall'aeroporto di Milano-Malpensa, 31\u00a0km da Milano e 18\u00a0km da Como. La localit\u00e0 \u00e8 famosa a livello internazionale per la produzione del merletto, ospitando annualmente un'esposizione in concomitanza con la festa patronale.\nOrigini del nome.\nL'origine del nome \u00e8 incerta; secondo alcuni studi sarebbe un derivato, con suffisso -\"at\", da un ipotetico \"noventulum\" o \"novedro\", che starebbe a significare maggese, un campo che si coltiva per la prima volta, di recente. Un'altra ipotesi sostiene che sia invece la derivazione di un antico nome personale con l'aggiunta del suffisso \"ate\" che caratterizza la maggior parte dei comuni della zona.\nStoria.\nSta di fatto che Novedrate viene per la prima volta nominato in un documento ufficiale nel 1017 a Cant\u00f9 quando un certo Landolfo, prete milanese, dispone che un appezzamento di terra del luogo di Novedrate sia dato per met\u00e0 alla chiesa di Santa Maria e per l'altra a diversi uomini della zona. Agli inizi del Duecento Novedrate \u00e8 interessata e tartassata dalla contesa tra popolani e i nobili milanesi rifugiatisi proprio a Cant\u00f9. I Visconti e gli Sforza si susseguono nei decenni con le lotte per il potere, per il dominio della Martesana.\nNel 1346 \u201cel locho da Novedr\u00e0\u201d risulta far parte dei comuni della pieve di Galliano che hanno in carico la manutenzione della \u201cstrata da Dergano\u201d. Nei secoli successivi Novedrate pass\u00f2 sotto diversi signori: gi\u00e0 concesso in feudo a Polidoro Sforza Visconti dal fratello Galeazzo Maria, nel 1475 il paese venne infeudato alla famiglia dei Pietrasanta assieme agli altri comuni della pieve di Galliano.\nNel 1500 e 1600 alle guerre si aggiungono le calamit\u00e0 naturali e la carestia.\nSempre infeudato ai Pietrasanta, nel 1751 Novedrate si estendeva ai cassinaggi di Cassinta, Rugabella e Barozza.\nUn decreto di riorganizzazione amministrativa del Regno d'Italia napoleonico del 1807 sanc\u00ec l'aggregazione di Novedrate al comune di Carimate, decisione che venne tuttavia abrogata con la Restaurazione.\nNel 1928 Novedrate fu nuovamente accorpata a Carimate, per ritornare indipendente nel 1950. L'anno seguente il barone Rinaldo Casana, proprietario dell'omonima villa, venne eletto primo sindaco del paese. Rimarr\u00e0 in carica fino al 1973, anno della sua morte e subito dopo la villa verr\u00e0 ceduta all'IBM che realizzer\u00e0 in paese il proprio centro di istruzione per i tecnici dei centri meccanografici. Dal 30 gennaio 2006 negli stabili dell'ex sede del centro di istruzione dell'IBM, Novedrate ospita l'Universit\u00e0 telematica e-Campus.\nCultura.\nIstruzione.\nA Novedrate, in via Isimbardi 10, ha la sua sede centrale l'universit\u00e0 telematica ECampus.\nMedia.\nIl paese viene citato nella canzone \" 'O scarrafone\" (\"Un uomo in blues\", 1991) di Pino Daniele, usandolo come riferimento di uno dei tanti luoghi dell'emigrazione degli italiani del sud.\nMostra biennale internazionale del pizzo.\nNovedrate \u00e8 conosciuta per la grande tradizione locale nella produzione del pizzo.\nDurante gli anni pari Novedrate ospita una mostra internazionale dedicata al merletto. Delegazioni provenienti dall'Italia, da paesi europei ed extraeuropei sono invitati alla manifestazione arrivata nel 2009 alla venticinquesima edizione.\nLa mostra, che ha ottenuto il patrocinio del Parlamento europeo e del ministero per i beni e le attivit\u00e0 culturali, ha raccolto anche interventi di rappresentanti di istituzioni nazionali come la vice presidente del Senato Rosi Mauro e il ministro Umberto Bossi, oltre ad aver ricevuto da parte del presidente della Repubblica Giorgio Napolitano una targa.\nAmministrazione.\nIl Sindaco in carica per il mandato 2016 - 2021 \u00e8 Serafino Grassi.\nLa Giunta \u00e8 composta da Davide Marelli (Vicesindaco) e Lisa Barni (Assessore).\nLista Civica \"Grassi per Novedrate\".\nSport.\nCalcio.\nLa principale squadra di calcio della citt\u00e0 \u00e8 l\"'A.C. Novedrate Calcio\" che milita nel girone G lombardo di 2\u00aa Categoria."}
{"id": "314145", "revid": "123172725", "url": "https://it.wikipedia.org/wiki?curid=314145", "title": "Betamiloide", "text": "Il peptide betamiloide, o \u03b2-amiloide, (A\u03b2) \u00e8 il maggior costituente delle placche amiloidi (o senili) ed ha origine dalla proteina APP (\"Amyloid Precursor Protein\") in un processo a due stadi.\nDescrizione.\nAPP \u00e8 una proteina di membrana codificata da un gene situato sul cromosoma 21, la cui funzione \u00e8 quella di promuovere la crescita cellulare. Pi\u00f9 specificamente, \u00e8 una proteina transmembrana con un estremo N-terminale (\"ammino-terminale\") extracellulare ed uno C-terminale (\"carbossi-terminale\") citoplasmatico. \u00c8 espressa in diversi tipi di cellule, in particolare nel cervello, nel cuore, nella milza e nei reni. Ne sono state fino ad ora identificate almeno 10 isoforme derivate da splicing alternativo; le tre pi\u00f9 comuni sono chiamate C (presente soprattutto nei neuroni), B (comune nei linfociti T) ed A, e sono composte rispettivamente da 695, 751 e 770 aminoacidi.\nNormalmente l'APP viene tagliata da due proteasi:\nottenendo un prodotto di clivaggio innocuo, chiamato P3.\nSe per\u00f2 nel clivaggio di APP interviene in una fase inopportuna la proteasi \u03b2-secretasi (BACE, \"Beta-Site APP-Cleaving Enzyme\"), che si adopera nel cleavage del dominio extracellulare N-terminale di APP, vengono prodotti due frammenti da 42 e 40 amminoacidi. Di questi, quello da 42 amminoacidi \u00e8 amiloidogenico.\nLa produzione anomala di \u03b2-amiloide come oliogomero \u00e8 la causa di molte malattie neurodegenerative; infatti, sono state identificate un certo numero di mutazioni localizzate sul gene APP in soggetti appartenenti a famiglie nelle quali la malattia di Alzheimer si manifestava con frequenza insolita in et\u00e0 relativamente precoce (\"early-onset\"). Come monomero \u00e8 invece un fattore fisiologico e protettivo che potenzia la plasticit\u00e0 sinaptica. Queste mutazioni aumentano la produzione di A\u03b2-42, che porta all'aggregazione fibrillare tossica per i neuroni. Le mutazioni del gene APP sono responsabili per il 2-3% dei casi di Alzheimer a trasmissione familiare.\nSecondo alcune ricerche, un elevato livello di \u03b2-amiloide si verifica dopo diversi periodi di privazione del sonno, ma questi livelli calano nuovamente a seguito di un corretto riposo.\nMalattia di Alzheimer.\nUno dei pertinenti positivi per la diagnosi della malattia di Alzheimer \u00e8 una riduzione del tasso di proteina \u03b2-amiloide (A\u03b2-42) nel liquido cefalo-rachidiano."}
{"id": "314146", "revid": "339392", "url": "https://it.wikipedia.org/wiki?curid=314146", "title": "Camicie Nere", "text": ""}
{"id": "314151", "revid": "2039709", "url": "https://it.wikipedia.org/wiki?curid=314151", "title": "Roberto Poletti", "text": "Biografia.\nI primi anni come giornalista.\nLa sua carriera inizia nel 1991 quando, a vent'anni, arriva a \"L'Indipendente\" di Vittorio Feltri.\nGiornalista professionista dal 1995, dopo l'esperienza a Radio 24, il canale radiofonico de \"Il Sole 24 Ore\", approda a Telelombardia, dove conduce la rassegna stampa del mattino \"Buongiorno Lombardia\" e i programmi di informazione della fascia preserale.\n\u00c8 stato anche direttore di Radio Padania Libera, contribuendo al grande successo iniziale della radio del Carroccio.\nNell'autunno del 2004 approda sul circuito nazionale 7 Gold con il programma \"Aria pulita\" dove riesce a mettere in piedi una vera e propria sollevazione popolare per bloccare una proposta bipartisan per l'estensione dei rimborsi elettorali anche alle elezioni suppletive. Nel dicembre dello stesso anno, torna negli studi di Legnano di Antennatre per condurre \"Carta straccia\".\nL'elezione come deputato.\nNel febbraio del 2006 Roberto Poletti accetta la proposta di candidatura alle elezioni politiche per la Federazione dei Verdi. \u00c8 candidato indipendente e non condivide le idee troppo di sinistra del partito, ma \"il Sole che Ride\" lo ospita lo stesso nelle sue liste. Diventa deputato. \u00c8 stato membro della Commissione Cultura, Scienza e Istruzione alla Camera e della Commissione Esteri.\nAlla Camera entra subito in collisione coi Verdi e denuncia all'opinione pubblica gli scandali interni al Parlamento. Il 30 ottobre 2007 aderisce al gruppo Sinistra Democratica.\nIl 3 febbraio 2008 annuncia in diretta tv che lascer\u00e0 la Camera dei Deputati dichiarando pubblicamente di vergognarsi di guadagnare uno stipendio tanto generoso senza la possibilit\u00e0 di far niente in Parlamento. Scrive, poi, una serie di inchieste scandalo per il quotidiano Libero.\nIl ritorno alla carriera giornalistica.\nDa una di queste inchieste, in collaborazione con il giornalista Andrea Scaglia, nasce il libro \"Papponi di Stato\", che in pochi giorni esaurisce le 130\u00a0000 copie di tiratura.\nDiventa editorialista di Libero, torna a collaborare con Antennatre/Telelombardia, dove conduce una trasmissione serale a cadenza settimanale.\nDalla fine di agosto 2012 \u00e8 inviato dalle piazze italiane del programma di Paolo Del Debbio \"Quinta colonna\", in onda su Rete 4 ed interviene spesso in veste di opinionista in diverse trasmissioni televisive.\nIn occasione di Expo 2015, gli viene affidata la direzione della televisione dedicata a Milano e Expo dal nome Milano 2015.\nIl 12 febbraio 2015 presenta a Seriate il suo libro \"Salvini&amp;Salvini - Il Matteo-Pensiero dall'A alla Z\", primo manuale sul leader leghista.\nDall'aprile 2015 dirige, inoltre, la web tv www.intelligo.tv, che va in onda anche sulle frequenze del digitale terrestre in Lombardia.\nDal 21 settembre 2016 conduce tutti i mercoled\u00ec su Radio Lombardia la trasmissione \"Magna Magna - Le porcherie della settimana\", un contenitore con il meglio del peggio delle notizie degli ultimi sette giorni.\nNel giugno 2019, nonostante le proteste del Partito Democratico, prende la guida di \"Unomattina\" per volere del direttore di Rai 1 Teresa Da Santis, affiancando la giornalista del Tg1 Valentina Bisti sia nella versione estiva sia nella versione autunnale successiva.\nDurante l'emergenza Coronavirus sceglie di lasciare Roma e condurre Unomattina da Milano (studi Rai di Corso Sempione), mentre la sua collega rimane nello studio di Roma Saxa Rubra, per testimoniare la sua vicinanza alla martoriata Lombardia. \u00c8 la prima volta che accade nella vita dello storico programma Rai, notoriamente pensato e condotto a Roma.\nIl direttore di Rai1 Stefano Coletta, lo sostituisce alla conduzione di Unomattina con Monica Giandotti.\nPoletti diventa quindi autore, inviato ed ospite del programma di Alberto Matano La vita in diretta per la stagione 2020/2021. Dal 4 maggio 2020 ha condotto \u00abSiriparte\u00bb, programma radiofonico in onda su Isoradio Rai dal luned\u00ec al venerd\u00ec dalle 14 alle 15, che racconta l'Italia del dopo lockdown. Successivamente realizza, sempre per Isoradio, il programma quotidiano I Senza Notte, la destinazione dei sogni, in onda tutte le sere dalle 22 alle 23. Nell'estate del 2021 \u00e8 ospite fisso del programma di Rete 4 Zona bianca, condotto da Giuseppe Brindisi."}
{"id": "314152", "revid": "77594", "url": "https://it.wikipedia.org/wiki?curid=314152", "title": "H\u1ed9i An", "text": "H\u1ed9i An \u00e8 una citt\u00e0 del Vietnam centrale situata a a sud di \u0110\u00e0 N\u1eb5ng, nella provincia di Quang Nam.\nEra conosciuta anticamente come Faifoo o Fai-fo. Il centro storico \u00e8 patrimonio dell'umanit\u00e0 dell'UNESCO dal 1999.\nStoria.\nLa precedente citt\u00e0 portuale dei Champa, situata presso l'estuario del Thu Bon, fu un importante centro di commercio vietnamita durante il XVI ed il XVII secolo, quando giapponesi e cinesi provenienti da varie provincie, olandesi ed indiani vi s'insediarono. In questo periodo di commercio con la Cina la citt\u00e0 venne chiamata \"Hai Pho\" (Citt\u00e0 sul mare) in vietnamita. In origine Hai Pho era una citt\u00e0 separata dall'insediamento giapponese, collegato attraverso il \"ponte giapponese\" (XVI e XVII secolo). Il ponte (Ch\u00f9a c\u1ea7u) \u00e8 un'unica struttura coperta costruita dai giapponesi e l'unico ponte coperto al mondo con un tempio buddhista al suo interno.\nLa citt\u00e0 era nota a francesi e spagnoli come Faifo, e con un nome simile a portoghesi ed olandesi. Sono state proposte numerose teorie sull'origine del nome. Alcuni studiosi sostengono che derivi dal termine \"h\u1ea3i-ph\u1ed1\" (\u6d77\u6d66) che significa \"citt\u00e0 del mare\", mentre secondo altri \u00e8 un semplice diminutivo di H\u1ed9i An-ph\u1ed1 (\u6703\u5b89\u6d66), \"la citt\u00e0 di Hoi An\", che divenne \"Hoi-pho\", e poi \"Faifo\".\n\u00c8 stata anche la prima citt\u00e0 a cristianizzarsi e tra i vari missionari, nel XVI secolo, giunse Alexandre de Rhodes un francese che ide\u00f2 l'alfabeto quoc ngu derivato dal latino e utilizzato tuttora nelle lingua scritta vietnamita.\nNel 1999 la citt\u00e0 vecchia venne dichiarata patrimonio dell'umanit\u00e0 dall'UNESCO, come esemplare ben conservato di porto commerciale sud-orientale tra il XV ed il XIX secolo, ed i cui edifici mostrano una fusione unica di tradizione locale ed influenza straniera. \nDescrizione.\nH\u1ed9i An \u00e8 tuttora una citt\u00e0 piccola, ma attrae numerosi turisti che possono trovare prodotti dell'artigianato locale e farsi fare vestiti su misura, venduti a prezzo ridotto rispetto agli standard occidentali. Molti internet caf\u00e9, bar e ristoranti sono stati aperti nelle stradine della cittadina e lungo il fiume. \nQuesta citt\u00e0 da lungo tempo porto commerciale offre una cucina propria che mescola influenze culturali centenarie dall'est al sud dell'Asia. Piatto caratteristico particolare della citt\u00e0 \u00e8 il Cao l\u1ea7u, a base di maiale, spaghetti di riso, verdure e spezie.\nQuesta esperienza culinaria \u00e8 diventata un'attivit\u00e0 crescente per i visitatori.\nUn'altra attrattiva \u00e8 il Festival delle lanterne a luna piena che ha luogo ad ogni ciclo di luna piena. Le celebrazioni rendono onore agli antenati. La gente si scambia fiori, lanterne, candele e frutta come augurio di prosperit\u00e0 e buona fortuna.\nMusei.\nLa citt\u00e0 ospita numerosi piccoli musei che mettono in mostra la storia della regione, soprattutto legata alla ceramica:"}
{"id": "314153", "revid": "599013", "url": "https://it.wikipedia.org/wiki?curid=314153", "title": "Cfr", "text": ""}
{"id": "314154", "revid": "767487", "url": "https://it.wikipedia.org/wiki?curid=314154", "title": "Giuntatrice", "text": "La giuntatrice \u00e8 uno strumento utilizzato dal proiezionista per unire in modo provvisorio tramite nastro adesivo (trasparente o colorato, a seconda delle necessit\u00e0) un fotogramma ad un altro, o le due met\u00e0 dello stesso.\nI fotogrammi possono appartenere a differenti porzioni di una pellicola cinematografica, ma la giunta viene utilizzata anche in caso di rotture e per aggiungere trailer e spot pubblicitari.\nSi tratta di una pressa di piccole dimensioni che unisce facendoli combaciare i due lembi di una pellicola cinematografica, e contemporaneamente produce dei piccoli fori che hanno il compito di permettere l'avanzamento della pellicola stessa tramite ruote dentate presenti nel proiettore.\nLe diverse parti di pellicola in cui \u00e8 originariamente suddiviso un film in gergo vengono dette pizze."}
{"id": "314159", "revid": "98164109", "url": "https://it.wikipedia.org/wiki?curid=314159", "title": "Sillessi", "text": "La sillessi (o sillepsi), detta anche costruzione (o concordanza) a senso (con espressione latina, constructio ad sensum) \u00e8 la concordanza grammaticale a senso, ovvero concordanza non alla forma grammaticale, ma con l'idea che essa contiene.\nLa sillessi indica anche una figura retorica.\nEtimologia.\nIl termine viene dal greco \"s\u00fdll\u0113psis\" () che vuol dire \"presa insieme\".\nTipologia.\nSintassi.\nDal punto di vista sintattico, la costruzione a senso \u00e8 un'anomalia sintattica che consiste nel far concordare due o pi\u00f9 elementi di una frase secondo un senso logico e non grammaticale. Quando l'accordo avviene fra un sostantivo al singolare e un verbo al plurale, si parla di sinesi del numero (dal greco antico \"s\u00fdnesis\"-).\nRetorica.\nDal punto di vista retorico, \u00e8 una figura retorica che consiste nell'attribuire contemporaneamente al medesimo termine un senso proprio e uno figurato."}
{"id": "314169", "revid": "585241", "url": "https://it.wikipedia.org/wiki?curid=314169", "title": "Monte Agnello", "text": "Il monte Agnello \u00e8 una montagna delle Alpi alta 2.357\u00a0m. Si trova nel gruppo del Latemar, nelle Dolomiti della val di Fiemme. Il monte Agnello segna il confine tra il comune di Tesero (\"Tiez\u00e9r\") con quello di Predazzo (\"Pard\u00e0c\")\nPer arrivare sulla cima a piedi si pu\u00f2 partire facilmente dai 2 paesi posti il primo a 1000\u00a0m e il secondo a 1018\u00a0m.\nDa Tesero si prosegue verso nord per la Val di Stava dopodich\u00e9 si \u00e8 arrivati alla localit\u00e0 Pampeago (1600\u00a0m). Da Pampeago si prosegue verso sudest fino ad arrivare alla Piana della Tresca (2100\u00a0m), luogo ideale per l'accampamento con tende. Da l\u00ec si arriva in poche decine di minuti sulla cima del monte Agnello.\nDa Predazzo invece si procede sempre verso nord in direzione baita Gardon\u00e8 dopodich\u00e9 Passo Feudo e infine Piana della Tresca. Internario di media difficolt\u00e0 molto interessante.\nSulla cima del monte Agnello si trova il ripetitore radioamatoriale RU7 gestito dai radioamatori della val di Fiemme insieme al ripetitore del soccorso alpino gestito dagli stessi. Pochi metri pi\u00f9 in basso si trova invece il ponte ripetitore dei vigili del fuoco della valle di Fiemme, Dopo il monte Cermis il monte Agnello \u00e8 uno dei pi\u00f9 strategici posti dove allocare ponti ripetitori."}
{"id": "314170", "revid": "110157", "url": "https://it.wikipedia.org/wiki?curid=314170", "title": "Stadel", "text": "Stadel (toponimo tedesco; informalmente anche Stadel bei Niederglatt) \u00e8 un comune svizzero di 2\u00a0227 abitanti del Canton Zurigo, nel distretto di Dielsdorf.\nStoria.\nNel 1907 ha inglobato i comuni soppressi di Raat-Sch\u00fcpfheim e Windlach, che erano stati istituiti nel 1840 per scorporo dalla stessa Stadel.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (compresi Raat, Sch\u00fcpfheim e Windlach):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314173", "revid": "1516087", "url": "https://it.wikipedia.org/wiki?curid=314173", "title": "TotalEnergies", "text": "TotalEnergies, precedentemente Total, \u00e8 una compagnia petrolifera francese, con sede a Parigi. \u00c8 una delle prime quattro aziende mondiali operanti nel petrolio e nel gas naturale (assieme a Shell, BP ed ExxonMobil). La societ\u00e0 opera nell'intera catena produttiva del gas e del petrolio, dalla ricerca di nuovi giacimenti alla vendita al dettaglio dei prodotti derivati. La Total opera anche nel comparto della chimica.\nStoria.\nLa compagnia fu fondata nel 1924 con il nome di Compagnie Fran\u00e7aise des P\u00e9troles. Le sue attivit\u00e0 di esplorazione ed estrazione si concentrarono inizialmente nel Medio Oriente, per poi passare all'Africa nel dopoguerra. Il marchio Total fece la sua prima comparsa in Francia nel corso degli anni '50. Nel 1955 la compagnia acquis\u00ec l'italiana Aquila, entrando cos\u00ec nel mercato italiano. Dal 1966 allarg\u00f2 la sua attivit\u00e0 agli Stati Uniti\nNel 1992 la compagnia possedeva circa 6.000 stazioni di servizio in Europa, che furono oggetto di un'importante operazione di restyling.\nDopo aver acquistato la belga Petrofina nel 1999, si era fusa con la stessa ed aveva cos\u00ec cambiato la denominazione in Total Fina. Come risultato dell'ulteriore fusione con la francese ELF Aquitaine nel 2000, cambi\u00f2 il nome in TotalFinaElf, fino al 2003, in cui torn\u00f2 a chiamarsi Total.\nNel 2007 la Total \u00e8 stata messa sotto accusa per presunti reati di complicit\u00e0 in crimini contro l'umanit\u00e0 commessi in Birmania, dove rappresenta la principale compagnia petrolifera nonostante le sanzioni imposte dall'Unione europea contro la giunta militare al governo nel Paese. In particolare, la Total \u00e8 stata accusata di sfruttamento della manodopera locale nella costruzioni dei gasdotti.\nIl 20 ottobre 2014 all'Aeroporto di Mosca-Vnukovo l'aereo privato del presidente e CEO di Total Christophe de Margerie, si schianta su uno spazzaneve, causando la morte dell'alto dirigente e di tre membri dell'equipaggio.\nNell'aprile 2018, Total, annuncia l'acquisto del 74% di Direct \u00c9nergie presso i suoi principali azionisti, per 1,4miliardi di euro. Nel luglio 2018, acquista il 73% del capitale e lancia quindi un'offerta pubblica di acquisto sulle rimanenti azioni, valorizzando cos\u00ec l'azienda a 1,9miliardi di euro ed a 2,5miliardi di euro includendovi il debito di Direct \u00c9nergie. Con 1,5 milioni di clienti detenuti in Francia ed in Belgio, a seguito dell'acquisizione di Lampiris (nel 2016, diventata poi Total Spring in Francia), i 2,6 milioni di clienti di Direct \u00c9nergie (in Francia e Belgio) portano Total al 1\u00ba posto tra i concorrenti di EDF in Francia, ma dietro Engie (che ha 4 milioni di clienti in Francia). Total punta ad avere pi\u00f9 di 6 milioni di clienti in Francia al 2022, ovvero a passare dal 7 % del mercato dell'energia al 15 % in 5 anni.\nNel gennaio 2021, Total annuncia l'abbandono dalla lobby petrolifera statunitense \"American Petroleum Institute\" a causa di divergenze su problematiche ambientali, combustibili fossili e mobilit\u00e0 elettrica. \nNel febbraio dello stesso anno viene annunciato il cambiamento di nome in TotalEnergies, per sottolineare la transizione della compagnia verso nuove forme di energia.\nItalia.\nLa Total entr\u00f2 nel mercato italiano nel 1953, con l'acquisizione della rete Aquila e del 50% dell'omonima raffineria di Trieste; l'impianto sarebbe stato definitivamente rilevato 10 anni dopo, prima di essere ceduto alla SELM nel 1987, che acquis\u00ec l'intera rete di distribuzione Total portando alla nascita di MonteShell. L'azienda sarebbe successivamente tornata in Italia dopo la fusione con la Fina, a fine anni '90.\nNel 2008 l'amministratore delegato di \"Total E&amp;P Italia S.p.A.\", Lionel Levha, ed altri dipendenti Total vengono arrestati nell'ambito di un'inchiesta sugli appalti per l'estrazione di petrolio in Basilicata. I reati ipotizzati sono associazione per delinquere finalizzata alla corruzione e alla turbativa d'asta (con riferimento specifico agli appalti dei lavori per le estrazioni petrolifere), corruzione e concussione.\nIl 4 luglio 2009 agli indagati \u00e8 stato notificato l'avviso di conclusione delle indagini preliminari.\nNel 2010 Total Italia S.p.A. si \u00e8 fusa con la ERG Petroli, dando vita a TotalErg; detenuta rispettivamente per il 51% da ERG e per il restante 49% da Total. Il 10 gennaio 2018, le quote azionarie di ambedue le societ\u00e0 sono state acquisite dall'Anonima petroli italiana; congiuntamente \u00e8 stato scisso da TotalErg S.p.A. il ramo d'azienda \"lubrificanti, benzine da competizione, fluidi e solventi industriali\", costituitosi in una nuova societ\u00e0 denominata \"Total Italia S.p.A.\", controllata integralmente dal Gruppo Total.\nOggi opera con Total Italia S.p.A. (lubrificanti, benzine da competizione, fluidi e solventi industriali) e con Total E&amp;P Italia S.p.A. (Esplorazione e Produzione), controllate da \"Total Holdings Europe S.A.\" a sua volta detenuta al 100% da Total S.A.."}
{"id": "314178", "revid": "767487", "url": "https://it.wikipedia.org/wiki?curid=314178", "title": "Lingua tartessica", "text": "Il Tartessico \u00e8 una lingua estinta pre-romana, un tempo parlata nella Spagna meridionale. Verosimilmente non ha parentele con altre lingue, comprese le lingue indoeuropee o l'iberico ed \u00e8 perci\u00f2 considerata una lingua isolata.\nIl nome \"Tartessico\" \u00e8 convenzionale, in quanto non \u00e8 sicuro che fosse la lingua parlata nell'antico regno di Tartesso.\nI pi\u00f9 antichi testi indigeni conosciuti del territorio iberico sono scritti in Tartessico e risalgono a un periodo compreso tra il settimo e il sesto secolo a.C. Le iscrizioni sono redatte in una variet\u00e0 dell'alfabeto iberico (in realt\u00e0 una scrittura semi-sillabica) e furono trovate nella zona dove si suppone sia esistita la citt\u00e0 di Tartesso, e nei suoi dintorni, precisamente nella Andalusia occidentale, in Portogallo meridionale (Algarve) e alcune in Estremadura. Allo stesso sistema di scrittura appartengono le monete trovate a Salacia, una piccola localit\u00e0 situata in Portogallo, tra i fiumi Tago e Guadiana, monete che risalgono al 200 a.C. circa.\nLe difficolt\u00e0 di comprensione della lingua sono dovute prima di tutto alla scrittura stessa: la maggior parte delle iscrizioni, infatti, \u00e8 concentrica e senza segni di interpunzione, cosicch\u00e9 le parole non sono separate (cosiddetta \"scriptio continua\"). Inoltre alcuni segni di tale scrittura non sono stati ancora decifrati.\nAnche se (si veda oltre) sono state avanzate delle ipotesi per avvicinare il tartessico alle lingue indoeuropee vi \u00e8 un maggior consenso sul fatto che questa lingua fosse pre-indeuropea, forse legata al basco e alle lingue iberiche (sia pure in un modo non ancora ben compreso), forse come lingua isolata. Resta il fatto che \u00e8 indecifrata e apparentemente molto peculiare, come le lingue iberiche adottava un sistema di scrittura semi-sillabico ed aveva 5 vocali (presumibilmente tutte brevi).\nIpotesi anatolica.\nNelle iscrizioni tartessiche \u00e8 stata isolata la formula \"bare nabe keenti\", con la variante \"bare nabe keeni\", che potrebbe avere significato funerario, del tipo \"in questo luogo giace\". Infatti, secondo Stig Wikander, ci sarebbe un equivalente nelle iscrizioni funerarie licie dove si trova il termine \"sijeni\" che significa \"situs est\". In questo caso la radice di riferimento \u00e8 \"*kei-\" \"giacere\" (cfr. greco \u03ba\u03b5\u03b9\u03bc\u03b1\u03b9/keimai, sanscrito \"\u015bawte\"), con suffisso uguale a quello dei verbi ittiti tipo \"ijannai\". Secondo Wikander l'alternanza fra \"keenti\" e \"keeni\" indicherebbe rispettivamente il plurale e il singolare come nella coniugazione anatolica \"hi\".\nInoltre nel termine \"nabe\" bisognerebbe riconoscere la desinenza indoeuropea \"*-bhi\", che indica il caso locativo.\nAltro elemento di presunta affinit\u00e0 anatolica sarebbe una desinenza \"-el\" che indicherebbe il caso genitivo.\nIpotesi celtica.\nRecentemente, Jos\u00e9 Antonio Correa ha confermato il valore verbale di \"keeni/keenti\", ma l'incertezza della decifrazione lo fa esitare sugli altri elementi dell'iscrizione. Ad esempio non ritiene sicura la lettura del finale \"-be\" in \"nabe\", per cui scarta il possibile locativo.\nD'altra parte \u00e8 riuscito a identificare dei nomi di persona che avrebbero dei corrispondenti nelle lingue indoeuropee della penisola iberica (soprattutto nel Celtiberico): \"turaaio\" (\"Turaius\"), \"poti\" (\"Boutius\"), \"tala\" (\"Talaus\"), \"tirtos\" (\"Trita\" e \"Tritus\").\nHa identificato un altro verbo con desinenza \"-nt-\" (\"arenti\"), come gi\u00e0 \"keeni/keenti\", e un possibile locativo plurale in \"-bo\", dall'indoeuropeo \"*-bho\", che si troverebbe nell'espressione \"logabo niirabo\", dove Correa ritiene di intravedere una citazione del dio celtico L\u00fag al plurale (caso gi\u00e0 noto in altri contesti linguistici dell'antica Hispania).\nSecondo Correa, tutto questo, sebbene non sia schiacciante, potrebbe essere indizio di una correlazione genetica tra il Tartessico e le lingue celtiche."}
{"id": "314180", "revid": "19580", "url": "https://it.wikipedia.org/wiki?curid=314180", "title": "RU7", "text": ""}
{"id": "314183", "revid": "287204", "url": "https://it.wikipedia.org/wiki?curid=314183", "title": "Giovanni Battista Eliano", "text": "Biografia.\nGiovanni Battista Eliano nacque da una famiglia ebraica con il nome di Elia; il nonno era il famoso grammatico Elia Levita e il fratello il tipografo Vittorio Eliano. Segu\u00ec il nonno a Venezia, in Germania e poi al Cairo.\nNel 1551, Elia torn\u00f2 a Venezia, dove suo fratello Vittorio lo mise in contatto con il gesuita e latinista Andr\u00e9 des Freux. All'inizio di settembre del 1551, chiese di essere alloggiato nel collegio dei gesuiti di Venezia, e il 21 dello stesso mese ricevette il battesimo cattolico nella Chiesa di San Salvador, adottando il nome di Giovanni Battista in onore del \"nuovo Elia Dei Vangeli.\"\nIl padre des Freux ottenne da Ignazio di Loyola che Eliano fosse ammesso alla Societ\u00e0 di Ges\u00f9. Eliano pronunci\u00f2 i voti il giorno di Natale del 1551. Nel settembre del 1552 segu\u00ec des Freux a Roma. Conobbe personalmente Loyola e divenne studente presso il Collegio Romano. Il 1\u00ba marzo del 1561, dopo aver completato gli studi, fu ordinato sacerdote.\nUomo di vasta cultura e noto soprattutto per la sua conoscenza delle lingue orientali, svolse diverse missioni diplomatiche in Oriente per conto della Santa Sede. Nel novembre del 1561 fu inviato da Papa Pio IV, insieme ad altri due gesuiti (tra i quali il converso spagnolo Crist\u00f3bal Rodr\u00edguez), in una missione ufficiale a Il Cairo presso il Papa della Chiesa copta Gabriel Minchawi (Gabriele VII), che respinse ogni idea di riunificazione con la Chiesa di Roma. Al loro ritorno, la loro nave affond\u00f2 nei pressi di Cipro e Eliano, sopravvissuto, rimase a Nicosia fino all'aprile del 1563, quando riusc\u00ec a imbarcarsi per Venezia. Di l\u00ec part\u00ec per Trento, dove partecip\u00f2 al Concilio collaborando con Diego La\u00ednez, Preposito generale della Compagnia di Ges\u00f9. Alla fine dell'anno ritorn\u00f2 a Roma dove riprese i suoi studi al Collegio Romano.\nStudi\u00f2 teologia fino al 1566. Insegn\u00f2 per molti anni l'ebraico e l'arabo presso il Collegio Romano e partecip\u00f2 al progetto della Bibbia poliglotta di Giambattista Raimondi. Tra il 1578 e il 1582 papa Gregorio XIII lo invi\u00f2 in missione in Libano presso la Chiesa maronita. Ritorn\u00f2 a Roma portando con s\u00e9 diversi libri orientali (inclusi i manoscritti \"Vat. ar\". 467 e \"Vat. ar\". 468, che contengono una versione quasi completa della Bibbia in arabo; il \"Vat. ar.\" 468 serv\u00ec da base all'edizione della Bibbia araba pubblicata dalla Congregazione de Propaganda Fide nel 1671).\nMor\u00ec a Roma il 3 marzo del 1589.\nOpere.\nNel 1587 pubblic\u00f2 a Roma il primo catechismo illustrato in volgare per analfabeti, intitolato \"Doctrina christiana nella quale si contengono li principali misteri della nostra fede rappresentati con figure per instruttione de gl'idioti et di quelli che non sanno leggere\".\nNel 1566 pubblic\u00f2 con i caratteri tipografici che aveva fatto fabbricare appositamente, una versione araba con testo latino a fronte della professione di fede tridentina (\"I'tiqad al-am\u0101na al-urtuduks\u012bya\" \u2013 \"Fidei orthodox\u00e6 brevis et explicata confessio\"), che fu uno dei primi testi stampati in arabo.\nLa sua opera sull'Islam \"H\u0101dha mu\u1e63\u0101\u1e25ab\u0101 r\u016b\u1e25\u0101n\u012byah ba\u012bna \u2018l-\u2018\u0101lima\u012bn\" (\"Conversazione tra due studiosi\"), fu scritta in arabo e pubblicata a Roma (Collegio Romano, 1579). Fu successivamente tradotta in inglese dall'orientalista William Bedwell (1563-1632) e pubblicata a Londra nel 1615 con il titolo provocatorio: \"Mohammedis imposturae, that is a discovery of the manifold forgeries, falshoods and horrible impieties of the blasphemous seducer Mohammed: with a demonstration of the insufficiency of his law, contained in the accursed Alkoran, delivered in a conference had between two Mohammetans in their return from Mecka\". Il nome di Eliano non viene menzionato nella traduzione inglese, che afferma solo che l'opera \u00e8 stata scritta molto tempo fa in arabo."}
{"id": "314189", "revid": "767487", "url": "https://it.wikipedia.org/wiki?curid=314189", "title": "Bruno Bartolozzi", "text": "Biografia.\nBruno Bartolozzi nasce a Firenze. Di famiglia non abbiente \u00e8 costretto a guadagnarsi da vivere presto a causa della malattia e poi della morte del padre (invalido della Grande guerra); riesce, con molti sforzi a studiare e a diplomarsi in violino all'et\u00e0 di 19 anni, presso il Conservatorio di Firenze. Dopo anni passati a suonare nelle orchestrine che accompagnavano gli spettacoli nei cinematografi, vince un concorso per professori d'orchestra al \"Teatro Comunale di Firenze\", dove rimase fino alla met\u00e0 degli anni settanta. Contemporaneamente ottiene la cattedra di Esercitazioni Orchestrali presso il Conservatorio.\nDopo la guerra Bartolozzi studia composizione al conservatorio di Firenze con Paolo Fragapane e successivamente con Luigi Dallapiccola, diplomandosi nel 1949. Le prime importanti composizioni risalgono al 1952 e risentono dell'influsso della tecnica dodecafonica e della scuola di Dallapiccola.\nNel 1954, assieme ad altri giovani allievi del Conservatorio d\u00e0 vita alla \"Schola Fiorentina\", un sodalizio tra studenti che senza una specifica intenzione programmatica (vedi ad esempio il Gruppo dei Sei in Francia) cerca un confronto, una discussione e una condivisione sulle tematiche offerte dalla musica contemporanea che, dopo il periodo bellico, finalmente trovava spazio anche in Italia. Fanno parte di questo ristretto gruppo di compositori, oltre a Bartolozzi stesso, Carlo Prosperi, Arrigo Benvenuti, Alvaro Company, Reginald Smith-Brindle e Sylvano Bussotti. Alcuni di questi musicisti e compositori (Company, Smith-Brindle, Bussotti) poco dopo si trasferiranno per studiare all'estero, e quindi la loro attivit\u00e0, sia concertistica che professionale, li porter\u00e0 lontano da Firenze per molti anni.\nLa figura di Bartolozzi come compositore si pu\u00f2 comprendere, oltre che riferendosi agli studi intrapresi in et\u00e0 avanzata (evento causato oltre che dalla necessit\u00e0 di mantenersi agli studi lavorando come strumentista, che dallo scoppio della guerra), dal rapporto che lo leg\u00f2 alla figura di Luigi Dallapiccola e all'uso della tecnica dodecafonica, per le composizioni che vanno dal 1952 al 1960. Citiamo ad esempio il \"Quartetto per archi\" (dedicato proprio a Dallapiccola).\nDopo il 1960 egli ha un periodo di transizione che lo porta ad esplorare il suono orchestrale o del singolo strumento in maniera diversa, fino ad iniziare una ricerca che lo porter\u00e0, con la conoscenza di Sergio Penazzi, primo fagotto dell\"'Orchestra della Scala\" di Milano, ad una accurata esplorazione dei \"suoni multipli\", ovvero quei suoni che scaturivano da alcuni strumenti a fiato in base a posizioni diverse delle diteggiature. Questa ricerca sistematica sugli strumenti a fiato, condotta assieme agli strumentisti Sergio Penazzi per il fagotto, Lawrence Singer per l'oboe, Giuseppe Garbarino per il clarinetto, Pierluigi Mencarelli per il flauto, durata diversi anni, culminer\u00e0 nel 1967 con la pubblicazione del volume \"New sounds for Woodwinds\" edito dalla \"Oxford University Press\" di Londra, seguita dalla pubblicazione dell'edizione tedesca nel 1971 e finalmente da quella italiana del 1974 con il titolo di \"Nuovi suoni per i legni\" edita dalla \"Suvini Zerboni\".\nIl terzo periodo compositivo pu\u00f2 essere identificato con l'inizio della composizione delle \"Concertazioni\", brani per piccolo ensemble, in cui la tecnica dei \"suoni multipli\" viene affiancata da un nuovo modo di scrittura musicale, da nuovi segni che vogliono spingere l'interprete, gi\u00e0 nell'atto visivo di approccio alla pagina della composizione, a trovare un respiro che, dall'interno della scrittura musicale porti il suono ad assumere nello spazio una diversa presenza, e quindi portare l'ascoltatore ad un diverso modo di ascolto (citiamo come riferimento posteriore quella definizione di \"tragedia dell'ascolto\", definita da Luigi Nono, per la necessit\u00e0 di un diverso porsi in ascolto della propria scrittura musicale).\nIl paradosso che contraddistingue il percorso musicale di questo autore \u00e8 rappresentato dal fatto che, molto conosciuto in Europa, soprattutto nei paesi di lingua inglese, e in America, si pu\u00f2 oggettivamente definire quasi uno sconosciuto nelle sale da concerto italiane (a parte qualche addetto ai lavori che coltivi interessi in merito alla ricerca sui suoni multipli).\nIl catalogo delle opere di Bartolozzi non \u00e8 esteso: comprende circa una sessantina di titoli, tra le opere edite e le inedite, comprese alcune composizioni giovanili o d'occasione.\nOpere edite.\nConcertazioni.\nLa serie delle \"Concertazioni\" comprende:"}
{"id": "314190", "revid": "111373", "url": "https://it.wikipedia.org/wiki?curid=314190", "title": "Glattfelden", "text": "Glattfelden (toponimo tedesco) \u00e8 un comune svizzero di 5\u00a0069 abitanti del Canton Zurigo, nel distretto di B\u00fclach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGlattfelden \u00e8 servito dalle stazioni di Glattfelden e di Zweidlen sulla ferrovia Winterthur-B\u00fclach-Koblenz. A Glattfelden ha termine l'autostrada A50.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314192", "revid": "1632387", "url": "https://it.wikipedia.org/wiki?curid=314192", "title": "Keeper of the Seven Keys - Part II", "text": "Keeper of the Seven Keys \u2013 Part II \u00e8 il terzo album della band power metal tedesca Helloween, pubblicato dalla Noise Records nel 1988.\n\u00c8 composto da nove canzoni (la maggior parte delle quali composte dal chitarrista Michael Weikath) ma, in diverse edizioni, \u00e8 stata inclusa o aggiunta, nella track-list, la traccia \"Save Us\" pubblicata come ultimo singolo estratto dall'album.\nSi tratta del lavoro pi\u00f9 famoso del gruppo, arrivato fino al quinto posto della classifica tedesca e certificato disco d'oro per le vendite. \u00c8 inoltre l'ultimo album del gruppo registrato assieme a Kai Hansen, che decise di abbandonare gli Helloween durante il tour promozionale; Hansen, che fu sostituito da Roland Grapow, fonder\u00e0 i Gamma Ray. La copertina sembra ispirata alle tre cime di Lavaredo, tra le vette dolomitiche pi\u00f9 celebri."}
{"id": "314201", "revid": "554814", "url": "https://it.wikipedia.org/wiki?curid=314201", "title": "Affidamento", "text": "Il termine affidamento \u00e8 un sintagma giuridico, attinente alle persone ovvero ai rapporti giuridici."}
{"id": "314205", "revid": "110157", "url": "https://it.wikipedia.org/wiki?curid=314205", "title": "Weiach", "text": "Weiach (toponimo tedesco) \u00e8 un comune svizzero di 1\u00a0483 abitanti del Canton Zurigo, nel distretto di Dielsdorf.\nStoria.\nNei pressi di Weiach avvenne l'incidente del volo Alitalia 404, il 14 novembre 1990, in cui morirono 46 persone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWeiach \u00e8 servito dalla stazione di Weiach-Kaiserstuhl sulla ferrovia Winterthur-Koblenz.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314209", "revid": "125689004", "url": "https://it.wikipedia.org/wiki?curid=314209", "title": "Mr. Bean - L'ultima catastrofe", "text": "Mr. Bean - L'ultima catastrofe (\"Bean: The Ultimate Disaster Movie\") \u00e8 un film del 1997 diretto da Mel Smith.\n\u00c8 il primo sequel cinematografico della serie televisiva \"Mr. Bean\" (1990-1995) dedicata all'omonimo personaggio, interpretato da Rowan Atkinson.\nTrama.\nMr. Bean \u00e8 un impiegato scansafatiche della National Gallery di Londra: \u00e8 talmente inetto e irresponsabile che il vicepresidente del museo, in accordo con tutto il consiglio d'amministrazione, lo vorrebbe licenziare, ma il presidente in persona, che per motivi non precisati \u00e8 molto affezionato a lui, lo difende pubblicamente. Il vice, per ripicca e per liberarsi di Bean, gli affida un incarico prestigioso ed impegnativo, che solo un grande critico d'arte potrebbe adempiere: Bean deve quindi recarsi a Los Angeles presso un museo che ha appena acquistato per cinquanta milioni di dollari il celebre ritratto di James Abbott McNeill Whistler intitolato \"La madre\": si tratta del pi\u00f9 pregiato capolavoro di un pittore statunitense e per l'occasione le autorit\u00e0 statunitensi hanno chiesto alla National Gallery la presenza di un suo rappresentante per tenere un importante discorso alla presentazione del quadro.\nDopo aver combinato una serie interminabile di disastri sia all'interno dell'aereo che anche dopo un lungo inseguimento con la Polizia aeroportuale con tanto d'interrogatorio, Bean viene trasferito e ospitato a casa di David Langley, responsabile artistico del museo, che crede di avere a che fare con un geniale critico d'arte. Ma Mr. Bean, che gi\u00e0 a vista non era ospite gradito dalla moglie Alison e dai figli Jennifer e Kevin, non tarda a mostrarsi per l'idiota che \u00e8 e per giunta provoca nuovi disastri in casa tali da causare una crisi matrimoniale: la donna infatti, non avendo ottenuto dal marito di disfarsi dello scomodo ospite, per qualche giorno si allontana da casa portando con s\u00e9 i figli e lasciandolo solo con lui.\nUn giorno Bean, portato al museo per osservare il dipinto e trovare l'ispirazione per il discorso da fare al gran giorno della presentazione, spolverandolo ci starnutisce involontariamente sopra e, dopo numerosi tentativi di ripulirlo, finisce per rovinarlo.\nBean decide allora di rimediare alla sua maniera, sostituendolo con poster delle stesse dimensioni, in una corsa contro il tempo: la notte prima del discorso si procura in casa del suo amico delle uova, un phon, un montalbumi, una torcia, delle gomme da masticare, un pennello e del lassativo; arrivato al museo mette il lassativo nel caff\u00e8 della guardia notturna che al momento \u00e8 fuori, prende le chiavi della stanza del dipinto e nasconde quelle del bagno mischiandole con tutte le altre chiavi; quando la guardia torna, dopo che Bean se ne \u00e8 andato, beve il caff\u00e8 ma, a causa di un inevitabile attacco di diarrea, \u00e8 costretto a precipitarsi in bagno; la cosa sar\u00e0 pi\u00f9 difficoltosa del previsto, dato che non riesce a trovare la chiave corretta.\nBean ha cos\u00ec tutto il tempo per togliere la tela dal supporto, usare le gomme per attaccarvi il poster e coprirlo con una patina di albume d'uovo e smalto per dargli l'aspetto di un dipinto, in maniera tale che nessuno si accorga di nulla. Alla fine tutto si conclude per il meglio: nessuno si accorge della sostituzione, David salva il suo posto di lavoro e Bean, con un discorso stravagante sulla genesi del quadro prezioso, riesce a fare un'ottima impressione davanti al pubblico composto dagli impiegati del museo, autorit\u00e0 militari, federali e giornalisti, preservando cos\u00ec anche la sua reputazione. Il problema per\u00f2 non \u00e8 finito: il capo della polizia informa David che sua figlia Jennifer ha avuto un terribile incidente con la moto insieme al ragazzo e che ora \u00e8 ricoverata all'ospedale in stato di coma.\nSaputa la notizia scioccante si fa scortare dal federale fino alla clinica insieme a Bean, ma nel tragitto il poliziotto rimane ferito in un conflitto a fuoco con un ladro e i due amici proseguono verso la meta. Arrivati all'ospedale, mentre David si riunisce alla moglie preoccupata, Bean vede a terra uno stetoscopio e lo raccoglie: viene cos\u00ec scambiato per un medico e portato a fare un intervento in sala operatoria. Qui salva la vita proprio al capo della polizia rimasto ferito poco prima togliendogli con il solo uso delle mani il proiettile e lo salva da morte certa; e come d'incanto, portato nella sala dove \u00e8 ricoverata Jennifer, con un piccolo incidente con il defibrillatore, riuscir\u00e0 a svegliare dal coma la ragazza e verr\u00e0 cos\u00ec apprezzato dai genitori, addirittura smascherandosi davanti ai loro occhi increduli; costoro rimangono stupiti al vedere che il salvatore altri non \u00e8 che quell'impiastro del loro ospite, e per ripagarlo accettano di ospitarlo in casa per un'altra settimana. Passata la settimana felice con i Langley, Bean se ne torna in aeroporto soddisfatto: la sera, giunto a casa, dopo aver messo a letto tramite \"ipnosi\" il suo inseparabile orsetto di peluche Teddy, si sente consapevole di aver appeso ad una parete e conservato il disastrato ma originale dipinto.\nProduzione.\nLe riprese vennero effettuate nel 1996, precisamente dal 30 settembre al 6 dicembre; il costo della produzione fu di 18 milioni di dollari.\nRiprese.\nIl film fu girato fra Londra, Hollywood e Los Angeles.\nAccoglienza.\nIncassi.\nIl film ha incassato oltre 250 milioni di dollari in tutto il mondo.\nSequel.\nNel 2007 \u00e8 uscito \"Mr. Bean's Holiday\", diretto da Steve Bendelack."}
{"id": "314210", "revid": "767487", "url": "https://it.wikipedia.org/wiki?curid=314210", "title": "Love is a Battlefield of Wounded Hearts", "text": "Love is a Battlefield of Wounded Hearts \u00e8 un album della hardcore punk band australiana degli Hard-Ons, pubblicato nel 1989.\nQuesto fu il primo disco degli Hard-Ons che ebbe una buona distribuzione sul territorio americano. \"Love is a Battlefield of Wounded Hearts\" prende spunto sicuramente dal precedente lavoro, \"Dickcheese\" del 1988. I due album sembrano presi dalle stesse sessioni, anche se vennero pubblicati a distanza di un anno l'uno dall'altro, e presentano delle similitudini anche nella grafica di copertina, dove trovano posto dei disegni fatti a mano, con molti colori, di chiara ispirazione psichedelica.\nDal lato musicale invece, troviamo pezzi pop punk come \"Don't Wanna See You Cry\" e \"Missing You, Missing Me\", che si alternano a pezzi di matrice hardcore, come \"Chitty Chitty Bang Bang\" e \"Rich Scrag\", alla ricerca di un equilibrio che la band raggiunger\u00e0 nel loro album di maggior successo, il successivo \"Yummy!\" del 1991."}
{"id": "314223", "revid": "1750468", "url": "https://it.wikipedia.org/wiki?curid=314223", "title": "Pino Campagna", "text": "Biografia.\nPino Campagna inizia la carriera di cantante folk all'inizio degli anni ottanta, esibendosi in un repertorio umoristico e avvicinandosi cos\u00ec ben presto al cabaret. Il suo primo successo discografico fu \"Paese Mije\", una canzone dedicata alla sua citt\u00e0 natale . Anche se nel 1985 partecipa a \"La corrida\" classificandosi al secondo posto, il suo vero debutto televisivo \u00e8 nel gennaio del 1988, nella trasmissione \"D.O.C.\" in onda su Rai Due, presentata da Geg\u00e8 Telesforo.\nDal 1987 al 1992 Pino Campagna si trasferisce a Roma ed entra a far parte della compagnia stabile di Cabaret \"Al Fellini\" diretta da Marcello Casco. Nel 1990 approda al suo primo grande appuntamento televisivo nazionale con \"Gran Premio 1990\" presentato da Pippo Baudo su Rai Uno, dove Campagna si contraddistingue per il suo cabaret folle e demenziale e per un taglio di capelli originale. Nel 1992 ha partecipato alla terza edizione del Festival di Sanscemo con la canzone \"Donatella Raffai twist\".\nDopo il festival Pino partecip\u00f2 a vari programmi televisivi, tra cui a varie edizioni de \"La sai l'ultima?\" (1993-1999-2000), per poi passare nel 2001 su Rai Uno con \"Ci vediamo su Rai 1\" presentato da Paolo Limiti, raggiungendo per\u00f2 la fama con \"Zelig Circus\". Pino Campagna arriva nel 2003 a Zelig Circus dove inventa il personaggio del Papy Ultras, famoso per la battuta pronunciata dalla figlia \u00abPapi, ci sei? Ce la fai? Sei connesso?\u00bb. Il personaggio \u00e8 un padre alle prese con due figli disobbedienti che \"slogheggiano\", ossia parlano tramite abbreviazioni e neologismi.\nNel 2005 pubblica il libro comico \"Papy, ci sei? Ce la fai?? Sei connesso???\", dove raccoglie alcuni dei suoi monologhi scoppiettanti sulla non comunicazione genitori-figli con un'ottica comico-umoristica. Nell'edizione di \"Zelig\" del 2007 il comico propone un nuovo numero, in cui \u00e8 sempre alle prese con la sua famiglia, dove viene continuamente disturbato dal cellulare. Partecipa anche all'edizione di \"Zelig\" del 2008-2009 con una gag sui dialetti pugliesi.\nNel 2010 ha fatto parte del cast del cabaret pi\u00f9 visto d'Italia e ha proposto vari monologhi tratti dai libri di Paolo Crepet. Nello stesso anno 2010 lancia un video intitolato \"Welcome to Puglia\" prodotto da Telenorba e partecipa a due edizioni di \"Battiti Live\", sempre su Telenorba. Nel 2012 mette in circolazione un nuovo video prodotto da lui stesso dal titolo \"Scegli la Puglia\" e mette in circolazione un cd con 10 brani."}
{"id": "314224", "revid": "92723", "url": "https://it.wikipedia.org/wiki?curid=314224", "title": "Djedefhor", "text": "Biografia.\nDjedefhor (o Hordjedef secondo una diversa lettura del nome) fu figlio del faraone Cheope (2589\u20132566 a.C.) e fratellastro dei faraoni Djedefra (2566\u20132558 a.C.) e Chefren (2558\u20132532 a.C.). Il nome della \"sposa reale\" di Cheope Meritites I compare nella tomba a mastaba G7220 ed \u00e8 possibile che si tratti di sua madre. \nDjedefhor \u00e8 menzionato in un'iscrizione rinvenuta nello Uadi Hammamat: il suo nome compare in un cartiglio subito dopo i nomi di Cheope, Djedefra e Chefren e prima di quello di un altro fratello, Bafra. Non si ha alcun'evidenza archeologica che Djedefhor e Baufra abbiano mai regnato. Si tratta dell'unico documento che lo attesti come sovrano. L'assenza di ogni altra prova al riguardo rende il suo eventuale regno molto dubbio. \nL'esatta posizione di un eventuale regno di Djedefhor non \u00e8 definibile. Djedefhor \u00e8 citato anche nel testo di epoca ramesside, ma risalente al Medio Regio, conosciuto come Papiro Westcar. Fu forse divinizzato dopo la morte."}
{"id": "314226", "revid": "44876", "url": "https://it.wikipedia.org/wiki?curid=314226", "title": "Stadio Dino Liotta", "text": "Lo stadio comunale \"Dino Liotta\" \u00e8 un impianto calcistico di Licata, in provincia di Agrigento, che ospita le partite dell'omonima squadra di calcio.\nRistrutturato nel 1988, in occasione della promozione della squadra della citt\u00e0 dalla Serie C1 alla Serie B, \u00e8 situato in un punto adiacente al fiume Salso, in prossimit\u00e0 della foce.\nL'impianto ha una capienza di circa 11.000 spettatori: 4500 in una tribuna coperta, 5000 in una gradinata coperta e 1500 nella curva scoperta. Il terreno di gioco dal 2006 \u00e8 in erba sintetica. \nEsso \u00e8 tristemente noto per il crollo della tettoia dell'adiacente palazzetto dello sport in occasione dell'incontro Licata- del 26 novembre 1989, che ha causato la morte di Franco Air\u00f2, ragazzo poco pi\u00f9 che ventenne di Ribera e il ferimento di una quindicina di spettatori.\nUna sua particolarit\u00e0 \u00e8 la presenza di una casa abitata (un palazzo condominiale) direttamente confinante con il terreno di gioco."}
{"id": "314227", "revid": "2225", "url": "https://it.wikipedia.org/wiki?curid=314227", "title": "Mr. Bean (film)", "text": ""}
{"id": "314228", "revid": "23437", "url": "https://it.wikipedia.org/wiki?curid=314228", "title": "Giovanni Battista Romano", "text": ""}
{"id": "314230", "revid": "88740", "url": "https://it.wikipedia.org/wiki?curid=314230", "title": "Pietro Pascal e Catalano Fabri", "text": "Biografia.\nNel 1321, Jacopo Bernardo (Jacques Bernard), inquisitore francescano deputato da Papa Giovanni XXII alle province di Arles, Aix, Vienna ed Embrun, invi\u00f2 i due frati nella diocesi di Valence per occuparsi di alcuni eretici. \nAd alcuni di questi, pentiti, venne imposto di portare degli scapolari con la croce gialla dei penitenti (i \"sambenito\" spagnoli); altri eretici convinti, temendo di essere costretti alla stessa pena o ad una peggiore, decisero di uccidere i due religiosi. Li cercarono nel Castello di Cabiola, dove sapevano che avrebbero dovuto trovarsi, ma il luogo risultava scomodo per Fabri, quindi i due frati avevano preso alloggio al Castello di Monfil. L\u00ec vennero raggiunti e uccisi nottetempo, il 30 novembre, dagli eretici.\nIl Papa, venuto a conoscenza dei fatti, ordin\u00f2 a Bernardo e ai vescovi di Valence e di Viviers di trovare i colpevoli, chiedendo anche l'aiuto delle autorit\u00e0 giudiziarie. I due religiosi, che vennero considerati martiri, furono seppelliti nella chiesa dei frati minori di Valence, e cominci\u00f2 a spargersi la voce di miracoli compiuti per loro intercessione. Il Papa ordin\u00f2 al vescovo di Valence di informarsi al riguardo, ma l'indagine non venne portata avanti. "}
{"id": "314231", "revid": "768068", "url": "https://it.wikipedia.org/wiki?curid=314231", "title": "Baka (Egitto)", "text": "Biografia.\nFiglio maggiore di Chefren, il suo nome compare su una statua rinvenuta ad Abu Rawash e su un'iscrizione rinvenuta sulle rocce dello Uadi Hammamat.\nIl suo nome potrebbe essere messo in relazione con il \"Bicheris\" della lista di Manetone.\nIl Canone Reale \u00e8 danneggiato proprio nella parte riguardante la IV dinastia e la sistemazione che attualmente hanno ricevuto alcuni frammenti lascia il posto per uno (o due) sovrani.\nLa collocazione e la stessa storicit\u00e0 di questo sovrano si collocano nella complessa questione della successione a Cheope. L'esiguit\u00e0 dei dati conosciuti non permettono una chiara ricostruzione delle vicende in questione.\nLa durata del suo regno dovrebbe comunque essere stata decisamente inferiore a quanto riportato da Manetone per Bicheris.\nTitolatura.\nIl nome compare in diverse forme\nb3 k3 - Baka - Lo spirito del Ka\nb3 k3 r\u02c1 - Bakara - Il Ka di Ra\nb3 f r\u02c1 - Bafra (Baefra) - il suo Ka \u00e8 Ra\nBibliografia.\nCimmino, Franco - Dizionario delle dinastie faraoniche - Bompiani, Milano 2003 - ISBN 88-452-5531-X"}
{"id": "314234", "revid": "339392", "url": "https://it.wikipedia.org/wiki?curid=314234", "title": "1,1,1-tricloro-2,2-bis(p-clorofenil)etano", "text": ""}
{"id": "314238", "revid": "762947", "url": "https://it.wikipedia.org/wiki?curid=314238", "title": "Concerto per pianoforte e orchestra n. 19 (Mozart)", "text": "Il concerto per pianoforte e orchestra n. 19 in Fa maggiore K 459 di Wolfgang Amadeus Mozart inizia con un tempo di marcia e per questa ragione viene a volte catalogato tra i \"concerti militari\". Tuttavia di militare questa composizione non ha nulla se non una grande limpidezza nella parte solistica.\nIl concerto \u00e8 anche noto come \"Concerto dell'incoronazione\" in quanto il compositore lo esegu\u00ec e diresse in occasione dei festeggiamenti per l'incoronazione dell'imperatore Leopoldo II a Francoforte sul Meno, assieme al concerto dell'Incoronazione n. 26 K 537, il quale era stato composto proprio per l'occasione; per tale importante esecuzione, Mozart ampli\u00f2 l'organico, aggiungendo 2 trombe e timpani, in modo da aumentarne l'aspetto pi\u00f9 marziale e celebrativo. ma queste parti sono andate perdute.\nL\"'allegro\" inizia con un tema molto semplice, privo di impennate e di improvvisi, che Mozart ripropone per tutto il movimento quasi a dimostrare che l'intero pezzo possa essere risolto con un unico tema. Mozart introduce nel corso dell'allegro altri due temi, ma quello iniziale si presenta con una insistenza quasi ossessiva e lo caratterizza. \nUn carattere pastorale, esposto con il tema iniziale e pi\u00f9 volte ripreso nel corso del movimento, apre l\"'allegretto\"; si tratta di un tema sereno e cantabile ricco di toni patetici quando si esprime in tonalit\u00e0 minore.\nSi trovano accenti haydniani nell\"'allegro assai\" finale che espone un tema nitido, con un ritmo molto marcato e il cui tema riporta a quello con cui inizia il concerto. \nDel concerto ci sono rimaste le cadenze originali di Mozart per il primo e terzo movimento.\nFerruccio Busoni ha trascritto il finale del concerto per 2 pianoforti con il titolo \"Duettino concertante nach Mozart\""}
{"id": "314240", "revid": "62748", "url": "https://it.wikipedia.org/wiki?curid=314240", "title": "Gotico inglese", "text": "Il Gotico inglese \u00e8 uno stile architettonico che fu usato in Inghilterra dalla seconda met\u00e0 del XII secolo, importato dalla Francia settentrionale.\nStoria ed evoluzione.\nL'Inghilterra aveva stretti contatti politici ed economici con la Normandia, essendo stata conquistata dai normanni nel 1066; attraverso queste vie arriv\u00f2 nell'isola lo stile romanico ed altrettanto avvenne con le novit\u00e0 gotiche sviluppate nell'\u00cele-de-France a partire dal 1140.\nLa prima architettura gotica inglese \u00e8 il coro della Cattedrale di Canterbury, concluso nel 1175 da un architetto francese di nome Guillame de Sens. Un anno dopo le campate occidentali della cattedrale di Worcester venivano erette in forme gotiche, in quello che ormai viene chiamato \"Early english\" (o Gotico primitivo inglese). La velocit\u00e0 con cui attecch\u00ec il Gotico in Inghilterra deriva dalla predisposizione che l'architettura romanica anglo-normanna possedeva tra tutti i sotto-stili regionali europei: gi\u00e0 nelle cattedrali romaniche inglesi si riscontra una spiccata verticalit\u00e0 nelle navate centrali grazie all'uso gi\u00e0 consolidato di volte a crociera costolonate con archi a sesto a acuto ed addirittura volte gi\u00e0 a sei spicchi, come nella Cattedrale di Durham terminata nel 1113, le cui novit\u00e0 assolute tornarono presto in Normandia e da l\u00ec fecondarono di idee gli architetti dell'area parigina che \"inventarono\" il gotico.\nAnche nel caso del Gotico in Inghilterra si svilupparono presto delle caratteristiche peculiari diverse da quelle continentali:\nMa la caratteristica pi\u00f9 innovativa e pi\u00f9 immediatamente riconoscibile del Gotico inglese \u00e8 quella dell'invenzione della volta a raggiera e della volta a ventaglio. Le membrature della volta si moltiplicano: compaiono nuove nervature intermedie, chiamate anche tiercerons, che risultano prive di funzione portante. Esse conducono in un punto situato su un costolone longitudinale e non pi\u00f9 alla chiave di volta, manifestando cos\u00ec il loro ruolo puramente decorativo. Le nervature si slanciavano infatti dai pilastri senza confluire verso un'unica chiave di volta, ma si diramano creando un reticolo geometrico che termina lungo una linea centrale (conformazione \"a spina di pesce\"). Uno dei primi esempi di tali innovazioni \u00e8 nella Cattedrale di Lincoln (post 1192).\nMa il gotico inglese \u00e8 ricco per l'inventiva e lo studio di soluzioni coerenti ed esteticamente pregevoli per particolari problemi strutturali. Per esempio nella Cattedrale di Wells all'incrocio tra navata e transetto si erge un'alta torre, che all'interno della chiesa \u00e8 sorretta da un'inedita struttura di rinforzo composta da due archi ogivali contrapposti (1340).\nL'Abbazia di Westminster di Londra (costruita dal 1245) ruppe con la tradizione locale e torn\u00f2 ad ispirarsi direttamente all'architettura francese, con coro e cappelle radiali nel deambulatorio.\nSecondo la suddivisione di Thomas Rickman, il Gotico inglese si svilupp\u00f2 in tre fasi:\nGotico primitivo (c.1190 - c.1300).\nBench\u00e9 le chiese siano esternamente allungate, appaiono sviluppate pi\u00f9 in senso orizzontale che verticale.\nLa pianta presenta la tipica sequenza spaziale inglese: aula, coro longitudinale, retrocoro (\u00e8 uno spazio indipendente nel quale domina la \"Lady Chapel\", o cappella della Madonna), transetto principale occidentale, transetto secondario orientale.\nI transetti presentano in genere una estensione ampia conclusa da pareti frontali dritte, una composizione asimmetrica e vestiboli ai lati dell'aula.\nMaggiore esempio di questo stile \u00e8 la cattedrale di Canterbury costruita nel 1174.\nGotico decorato (c.1300 - c.1390).\nPresenta un grande sviluppo longitudinale con la presenza di due transetti, inoltre le volte hanno una soluzione costruttiva molto originale, che non fa leggere il soffitto come sequenza di campate, ma come spazio unitario.\nAll'interno, i pilastri sono contornati da colonnine in controvena, mentre la massa muraria \u00e8 piuttosto consistente; all'esterno le facciate sono pi\u00f9 basse e larghe rispetto a quelle francesi e le statue non dominano l'architettura.\nGotico perpendicolare (c.1390 - c.1540).\nIl \"Perpendicular English\" caratterizza fortemente il periodo tardo-gotico anglosassone; il nome deriva dall'accentuazione in senso verticale dell'apparato decorativo (guglie e pinnacoli). Inoltre scompare la suddivisione in campate e si moltiplicano le nervature senza la funzione strutturale (volta a ventaglio)."}
{"id": "314241", "revid": "547034", "url": "https://it.wikipedia.org/wiki?curid=314241", "title": "Guanlong wucaii", "text": "Guanlong wucaii (in cinese \u51a0\u9f99\u4e94\u5f69, trascriz. pinyin \"gu\u0101nl\u00f3ng w\u016dc\u00e1i\"), che significa \"drago coronato dai cinque colori\", \u00e8 una specie di dinosauro carnivoro descritta nel 2006 e proveniente da depositi della prima parte del Giurassico superiore della Cina.\nUn tirannosauro crestato.\nLungo circa tre metri e alto poco pi\u00f9 di un metro, questo dinosauro \u00e8 uno dei primi esempi conosciuti di tirannosauridae, ovvero quella superfamiglia di dinosauri teropodi di cui fa parte il famosissimo \"Tyrannosaurus rex\". I resti di \"Guanlong\", infatti, sono stati rinvenuti in terreni antichi 160 milioni di anni (et\u00e0 Oxfordiano). \"Guanlong\" condivide con i suoi discendenti pi\u00f9 noti molti tratti, ma possiede anche caratteristiche decisamente insolite, a cominciare da una strana cresta presente sul capo. Inoltre, diversamente dai tirannosauridi veri e propri, \"Guanlong\" aveva lunghe zampe anteriori terminanti in tre dita artigliate. Nonostante la cresta, l'aspetto di \"Guanlong\" richiama molto quello del suo successivo parente \"Dilong\", e come quest'ultimo potrebbe essere stato ricoperto da uno strato di piume primitive. L'ambiente in cui viveva \"Guanlong\" era abitato da un altro dinosauro carnivoro dotato di una cresta simile ma non strettamente imparentato, \"Monolophosaurus\".\nSignificato del nome.\nDal momento che \"Guanlong\" \u00e8 stato scoperto in Cina, gli scienziati che lo descrissero hanno scelto per lui un nome di origine cinese. \"Guanlong\" infatti deriva dalle parole cinesi che stanno per \"corona\" e \"drago\", in chiaro riferimento alla cresta. L'epiteto specifico, invece, significa \"cinque colori\" e si riferisce ai colori delle rocce di Wucaiwan, ovvero il territorio dagli strati multicolori dove sono stati rinvenuti gli scheletri.\nResti fossili.\nFino ad ora, \"Guanlong\" \u00e8 conosciuto per due ritrovamenti. L'olotipo \u00e8 uno scheletro adulto quasi completo, parzialmente articolato. Un altro esemplare, un individuo immaturo, \u00e8 conosciuto attraverso uno scheletro totalmente articolato. La cresta sullo scheletro giovanile \u00e8 decisamente pi\u00f9 piccola e limitata alla porzione anteriore del muso, mentre l'adulto ha una cresta pi\u00f9 grande ed estesa. Le creste di entrambi gli esemplari sono sottili strutture, particolarmente delicate, che probabilmente servivano come display intraspecifico e forse erano ricoperte da vivaci colori.\nNella cultura di massa.\nUn branco di questi dinosauri compare nel film \"L'era glaciale 3 - L'alba dei dinosauri,\" anche se il loro aspetto ricorda pi\u00f9 quello di dromaeosauridi.\nCompare anche nel documentario della Discovery \"Il regno dei Dinosauri\" ed in quello della National Geographic \"La Pompei dei dinosauri,\" oltre che nel videogioco \"Jurassic World: The Game.\""}
{"id": "314244", "revid": "648655", "url": "https://it.wikipedia.org/wiki?curid=314244", "title": "Gotico spagnolo", "text": "Il gotico spagnolo riprende lo stile francese, ma con certa differenze, come il triforio cieco, le nervature assiali e l'assenza del matroneo.\nL'arte gotica ha il suo inizio in Francia, sorse intorno all'anno 1140 nell'isola di Francia, da quel momento in poi ci fu un profondo sviluppo e rinnovamento dell'architettura, sia per la qualit\u00e0 che per il numero di edifici costruiti. La Spagna, insieme alla Germania e all'Inghilterra, furono i paesi in Europa che ricevettero l'architettura gotica con il massimo entusiasmo. L'introduzione del gotico nella penisola iberica, a causa del rapporto geografico e politico con la Francia, inizi\u00f2 abbastanza presto e dur\u00f2 molto a lungo, mantenendo stretti legami con il gotico francese a causa dell'interesse dei monarchi ispanici nel rafforzare i legami con l'arte e la cultura del suo vicino francese.\nI primi edifici gotici spagnoli risalgono alla seconda met\u00e0 del XII secolo, malgrado sin dal 1131 i cistercensi avessero introdotto dalla Francia l'arco a sesto acuto, impiegandolo per\u00f2 in composizioni ancora romaniche.\nDal XIII secolo l'influenza francese port\u00f2 alla realizzazione di vaste cattedrali, come quelle di Burgos (dal 1221) e di Le\u00f3n.\nOriginale fu il contributo della Catalogna, dove sorsero chiese caratterizzate da ampie navate, particolarmente alte e dotate di cappelle laterali tra i contrafforti: si ricordano, ad esempio, Santa Maria del Mar e la Cattedrale di Sant'Eulalia a Barcellona, nonch\u00e9 la Cattedrale di Gerona.\nAl tardo gotico si attesta la costruzione delle torri della cattedrale dei Burgos, desunte dai modelli del gotico tedesco e olandese.\nTuttavia, la conformazione spaziale delle chiese dell'epoca era tipicamente spagnola, con piante derivate, non di rado, dalle moschee, ma sviluppate in dimensioni e altezze notevoli."}
{"id": "314251", "revid": "1516566", "url": "https://it.wikipedia.org/wiki?curid=314251", "title": "Civitavecchia", "text": "Civitavecchia (: ) \u00e8 un comune italiano di abitanti della citt\u00e0 metropolitana di Roma Capitale nel Lazio. Affacciata sul mar Tirreno, la sua storia \u00e8 legata alla marineria e al commercio, tanto che oggi il porto di Civitavecchia \u00e8 tra i pi\u00f9 importanti d'Italia, il secondo scalo europeo per numero di passeggeri annui in transito.\nGeografia fisica.\nTerritorio.\nIl villaggio, che poi divent\u00f2 Civitavecchia, si svilupp\u00f2 lungo la costa tirrenica in epoca etrusca. La citt\u00e0 \u00e8 situata in un territorio compreso tra il fiume Mignone a nord e il fiume Marangone a sud. Anche se non gode di grandi rilievi, la periferia \u00e8 leggermente rialzata rispetto al resto dei quartieri. Inoltre vi sono numerosi fossi e piccoli canyon che partono dai vicini monti della Tolfa e sfociano a mare. La costa presenta numerose insenature e golfetti (cellae) con fondali rocciosi, le spiagge sabbiose invece sono presenti solo verso nord.\nA nord di Civitavecchia scorre l'ultimo tratto del fiume Mignone che passa poi nella provincia di Viterbo per confluire infine nel mar Tirreno.\nOrigini del nome.\n\"Centum Cellae\" (questo il nome latino che significa \"Cento [numerose] Celle\") era all'epoca riferito, secondo quanto scrisse Plinio il Giovane per la prima volta in una lettera nel 107 d.C., a un luogo dove erano in corso grandi lavori per la costruzione del porto, nei pressi della villa dell'imperatore Traiano. Si pu\u00f2 ipotizzare quindi che la citt\u00e0 venne a compimento intorno al 110 d.C.\nNumerose sono le ipotesi avanzate per spiegare l'origine del toponimo \"Centumcellae\"; si ritiene possa riferirsi al numero di insenature naturali che erano presenti sulla costa, oppure ai numerosi ambienti costruiti nella darsena per la raccolta merci, o ancora alle cento stanze della Villa Imperiale.\nNell'828, in seguito all'invasione distruttiva dei Saraceni, la popolazione lasci\u00f2 il centro, rifugiandosi prima sui monti, poi in un nuovo sito chiamato \"Cencelle\" (per distinguerla dal primitivo), fino a quando non fece definitivamente ritorno nell'889 nella citt\u00e0 d'origine, cambiandone il nome in \"Civitas Vetula\" (Citt\u00e0 Vecchia) per distinguerla da Cencelle.\nStoria.\nLa citt\u00e0 venne creata sicuramente da un insediamento etrusco. La zona civitavecchiese non diventa realmente citt\u00e0, n\u00e9 \u00e8 presente in documenti romani, fin dopo il ritorno di Traiano nel 103 d.C.\nPreistoria.\nIl territorio di Civitavecchia fu certamente abitato fin da epoche antichissime. Presso il torrente Fiumaretta sono stati ritrovati punte di frecce e raschiatoi in silice di epoca neolitica. Nelle localit\u00e0 di Mattonara, Malpasso e Torre Chiaruccia, l'erosione della costa ha riportato alla luce numerosi scarichi di capanne dell'et\u00e0 del bronzo e dell'et\u00e0 del ferro. Si tratta di popolazioni che certamente traevano dal mare i propri mezzi di sussistenza.\nI \"pagi\" di epoca etrusca.\nPlinio il Vecchio nella \"Naturalis Historia\", nel libro III dedicato alla geografia del Mediterraneo occidentale, nell'elencare i popoli dell'antica Etruria nomina gli \"Aquenses Taurini\" e i \"Castronovani\". L'ubicazione dei due insediamenti \u00e8 stata accertata il primo presso il colle Ficoncella nei pressi dei resti delle Terme di Traiano, il secondo presso il torrente Marangone. Tutto il territorio di Civitavecchia \u00e8 disseminato da resti di tombe etrusche e si pu\u00f2 supporre che anche in epoca preromana, in corrispondenza dell'attuale centro della citt\u00e0, prosperasse un piccolo insediamento etrusco.\nLa necropoli etrusca della Mattonara, non lontana dallo stabilimento della Molinari, fu scoperta nel 2002 ed \u00e8 quasi sicuramente riferibile al VII - VI secolo a.C.: Molto probabilmente era collegata con la vicina necropoli della Scaglia. Storici e archeologi concordano sull'esistenza di un antichissimo porto cellulare, formato cio\u00e8 da piccoli bacini paralleli capaci di dare alloggio a una singola imbarcazione. I resti di tali approdi erano ancora visibili alla fine del XIX secolo nei pressi del Forte Michelangelo.\nPeriodo romano.\nLa prima volta che compare il nome Centumcellae \u00e8 in una lettera in cui Plinio il Giovane informa Corneliano di essere stato convocato dall'imperatore per il \"Consilium Principis\" presso la sua villa, situata nel luogo chiamato \"Centum Cellae\", nel 107. \u00abVilla pulcherrima cingitur viridissimis agris\u00bb, cos\u00ec scriveva lo storico all'amico quando, ospite dell'imperatore Traiano, pot\u00e9 ammirare i grandi lavori, destinati a far sorgere il porto che avrebbe conservato per sempre, egli diceva, il nome del suo fondatore. L'imperatore aveva voluto stabilire in tale localit\u00e0 la propria residenza proprio al fine di accelerare i lavori di costruzione del porto.\nCentumcellae \u00e8 poi menzionata nell'Itinerarium Maritimum, tra i porti e gli approdi del tragitto marittimo che da Roma conduceva in Provenza. \nIl significato di \"Centum Cellae\" per anni \u00e8 stato luogo di discussioni, alcuni ritengono che esso si riferisca alle insenature della costa, ma \u00e8 stato ritenuto pi\u00f9 probabile che \"centum\", il quale in latino \u00e8 un aggettivo che indica un numero ancora da definire, si riferisca alle stanze della Villa di Traiano, la quale \u00e8 ancora da collocare. Dunque si pu\u00f2 dedurre che la data natale di Civitavecchia sia attorno al 107, durante il quale dovrebbero essere iniziati i lavori per la costruzione del porto, e che nel 110 siano terminati i lavori. Durante l'edificazione della citt\u00e0 essa prese lo stile romano e venne edificato il cardo massimo, ovvero l'attuale \"Corso Marconi\".\nSul finire dell'impero, quando tanti luoghi abitati, gi\u00e0 fiorenti, declinavano rapidamente, Civitavecchia conservava ancora la sua importanza. Ne d\u00e0 notizia il poeta Rutilio Namaziano che all'inizio del V secolo, tornando via mare in Gallia, si ferm\u00f2 presso Centocelle e descrisse sia la vitalit\u00e0 del porto sia le Terme di Traiano che, seppur lontane tre miglia, erano di facile accesso al viaggiatore.\nAlto medioevo.\nL'Impero bizantino assunse il controllo di Civitavecchia tra il 537 e il 538, strappandola ai Goti. Lo storico bizantino Procopio di Cesarea, nel narrare le vicende della guerra contro i Goti, sottolinea l'importanza strategica dell'occupazione di Civitavecchia da parte delle forze bizantine, in considerazione delle dimensioni e dell'elevato numero degli abitanti della citt\u00e0, dotata di un porto ancora in piena efficienza. Durante la dominazione dell'impero romano d'oriente la citt\u00e0 dipendeva dal Duca con sede in Roma, ma il vero e proprio comando dipendeva dal Conte a capo della guarnigione militare di stanza in citt\u00e0. Di uno di essi, un certo Teofanio, vissuto verso la fine del secolo VI, si ha una menzione nei \"Dialoghi\" di papa Gregorio Magno, in ragione delle sue virt\u00f9 di mitezza nel governo. Bisanzio mantenne il controllo di Civitavecchia fino all'ottavo secolo. La citt\u00e0 passo sotto il dominio dello Stato Pontificio nel 728. Papa Gregorio III nel 740 fece restaurare le mura che consentirono alla citt\u00e0 di resistere al tentativo di occupazione delle milizie longobarde guidate dal duca Grimoaldo nel 749. Le mura gregoriane non bastarono qualche decennio pi\u00f9 tardi contro gli assalti dei saraceni.\nL'incombente pericolo delle incursione saracene sembra verificarsi gi\u00e0 nell'anno 776, quando si ha notizia di navi piratesche condotte a \"Centumcellae\" e date alle fiamme. Si ha notizia di una prima devastante incursione e del saccheggio di \"Centumcellae\" tra la fine dell'813 e gli inizi dell'814 (da Eginardo, lo storico di corte di Carlo Magno nella sua opera \"Vita Karoli\"), cui seguirono ripetute incursioni, fino alla distruzione della citt\u00e0 nell'828. Gli abitanti dovettero trovare rifugio tra le selve boscose circostanti, ma gi\u00e0 nell'854 il pontefice Leone IV, per dare loro stabile e sicura dimora, consacr\u00f2 non lontano, tra le colline dei Monti della Tolfa, sulla sinistra del fiume Mignone, sui ruderi di un preesistente \"pagus\" etrusco, una nuova citt\u00e0, che secondo il biografo di questo pontefice avrebbe dovuto chiamarsi Leopoli, ma che nella realt\u00e0, come attestano i documenti, perpetu\u00f2 il nome di \"Centumcellae\", anche perch\u00e9 ivi si era trasferito il vescovo della primigenia citt\u00e0 romana portando con s\u00e9 il titolo dell'antica omonima diocesi. Questa nuova citt\u00e0 munita di dieci torri e tre porte prosper\u00f2 per lungo tempo come libero Comune mutando gradualmente il nome in Centocelle e poi Cencelle.\nUna narrazione esaltata da Vincenzo Annovazzi, alimentata da errate interpretazioni storiche, narra che dopo 60 anni dall'invasione saracena dell'828, la popolazione della nuova citt\u00e0 di Leopoli fosse assai incerta se tornare tra i ruderi della vecchia Centumcellae o rimanere nel nuovo abitato, lontano dal mare ma certamente pi\u00f9 protetto da altre eventuali invasioni. La popolazione totalmente rinnovata e i giovani affezionati al luogo nativo si sarebbero riuniti in aperta campagna all'ombra di una grande quercia, per decidere se tornare ai luoghi antichi vicini al mare. Quando i contrari al ritorno stavano per ottenere la maggioranza sarebbe intervenuto un vecchio marinaio, di nome Leandro, uno dei superstiti dell'antica citt\u00e0. Il suo eloquio sarebbe stato cos\u00ec convincente che riusc\u00ec a cambiare l'esito della votazione convincendo l'assemblea a votare, all'unanimit\u00e0, per il ritorno alla vecchia citt\u00e0, che sarebbe stata ribattezzata appunto Civitas Vetula. Sarebbe questo, secondo la leggenda, all'origine del simbolo della citt\u00e0, la quercia con le lettere O.C., per l'ottimo consiglio fornito dal vecchio marinaio, al quale sarebbe stata intitolata la piazza principale della nuova citt\u00e0 marinara, ancora oggi denominata piazza Leandra. In realt\u00e0 il nome si fa risalire all'Oleandro(Leandro) secondo una consuetudine medievale di attribuire il nome di piante a via e piazze: nei pressi di questa Piazza infatti vi sono vicolo dell'Olmo, via Colle dell'Olivo, via di Laura (Alloro=Lauro).\nLa figura di Leandro, nata dalla fantasia romantica di Padre Alberto Guglielmotti, ha radicatio una forte leggenda accettata storicamente da Carlo Calisse e creduta acriticamente fino ai giorni nostri, \u00e8 per\u00f2 contraddetta dalle ricerche storiche condotte da Odoardo Toti a partire dal 1958 e confermate dalle indagini archeologiche condotte sul sito della citt\u00e0 leoniana dalla Prof Letizia Pani Ermini dell'Universit\u00e0 di Roma La Sapienza a partire dal 1998. La Centumcellae (Leopoli-Cencelle) fondata da Leone IV si estinse definitivamente solo nella seconda met\u00e0 del XV secolo, in concomitanza con la scoperta dell'allume tra i monti della Tolfa e il conseguente sviluppo commerciale della romana Centumcellae, che attorno all'anno 1072 compare per la prima volta come una Rocca sulle rovine del porto, con il nome di Civita Vetula o Civita Veccla, donde il nome definitivo di Civitavecchia. Le lettere OC che campeggiano nell'insegna araldica di Civitavecchia, si ritiene che non siano le iniziali del motto \"Ottimo Consiglio\" riferibile alla favola del mitico Leandro che avrebbe \"consigliato\" gli abitanti a fare ritorno alla citt\u00e0 marinara, bens\u00ec le iniziali del motto ORDO CENTUMCELLENSIS in ricordo e a onore delle origini romane di Civita vecchia.\nBasso medioevo.\nSui primi secoli della citt\u00e0 rinata le notizie sono assai scarse. Nell'XI secolo ebbero signoria su Civita Vetula il Conte Ranieri di Civitacastellana e il Monastero di Farfa. Il Pontefice Innocenzo II concesse Civita Vetula in feudo a Pietro \"Latro\" appartenente alla famiglia romana dei Corsi. I feudatari che ebbero pi\u00f9 a lungo il possesso della citt\u00e0 furono i Prefetti di Vico, ai quali fu inizialmente concessa la sovranit\u00e0 da Federico Barbarossa poi confermata anche dal papa Urbano IV. A contendere la sovranit\u00e0 sul feudo ai Prefetti di Vico fu la famiglia nobile dei Romani che esercit\u00f2 il potere sulla Rocca prima di restituirlo a Giovanni di Vico nell'anno 1347 (fonte: Carlo Calisse, \"Storia di Civitavecchia\"). L'ultimo feudatario di Civitavecchia fu Giacomo Di Vico il quale si un\u00ec ai Colonna contro il papa Eugenio IV. Nell'anno 1431 il pontefice invio contro Giacomo l'esercito comandato dal cardinale Giovanni Maria Vitelleschi e composto dai migliori capitani di ventura dell'epoca: Fortebraccio, Ranuccio Farnese e Menicuccio dell'Aquila. Nonostante il numero soverchiante dei fedeli al Papa la rocca di Civita Vecchia o Civita Vetula risult\u00f2 inespugnabile e Giacomo Di Vico riusc\u00ec a trattare la resa, cedendo la citt\u00e0 alle forze del papa per 4.000 fiorini d'oro.\nIl Rinascimento.\nParallelamente alle lotte intestine della nobilt\u00e0 romana per il controllo del feudo civitavecchiese, il popolo della citt\u00e0 cominciava a sviluppare i propri statuti comunali di cui si ha la prima traduzione in volgare conosciuta risalente al 1451 ed \u00e8 opera di Bartolomeo di Ser Giovanni da Toscanella, vicario di Civitavecchia. A capo della magistratura comunale era posto un Visconte che durava in carica 4 anni ed era coadiuvato da un Camerlengo che svolgeva le funzioni di tesoriere, nonch\u00e9 da due \"assessori\" chiamati consiglieri o ufficiali.\nCon la vittoria di papa Eugenio IV su Giacomo Di Vico il potere dei papi su Civitavecchia si consolid\u00f2 definitivamente, dando inizio a un periodo di rinascita della citt\u00e0 nel quadro del contestuale Rinascimento italiano. Papa Nicola V provvide a restaurare le mura nel 1455, e il suo successore Sisto IV doto la citt\u00e0 di un efficiente acquedotto. Come per il resto dello Stato Pontificio fu Papa Giulio II a dare il maggior impulso di sviluppo e rinascita di Civitavecchia. Fu sotto il suo pontificato che iniziarono i lavori della fortezza, progettata dal Bramante, ma che prese il nome di Michelangelo, anche se quest'ultimo, su commissione di Papa Paolo III si limit\u00f2 a realizzare la parte superiore del maschio esagonale, completando l'opera nel 1535.\nNel 1522 l'Ordine dei Cavalieri Ospitalieri con il loro Gran Maestro Filippo Villiers, a seguito della loro cacciata dall'isola di Rodi da parte dei turchi, si stabil\u00ec a Civitavecchia rimanendovi fino al 1530, anno in cui Carlo V concesse ai Cavalieri l'Isola di Malta, di cui assunsero in seguito il nome.\nPapa Paolo III bened\u00ec a Civitavecchia le navi delle flotte veneziana, genovese e spagnola, che nel 1535 partirono dal porto della citt\u00e0 per combattere i pirati di Tunisi, il cui capo era il celebre corsaro Aruj Barbarossa.\nDurante tutto il XVI secolo la citt\u00e0 fu fortificata e dotata di nuove infrastrutture. Si segnalano per pregio e importanza le mura del Sangallo iniziate nel 1515 e terminate nel 1555 sotto il pontificato di Giulio III, nonch\u00e9 di opere di difesa andate perdute nel bombardamento dell'ultima guerra come il bastione della vecchia darsena e le quattro torri di avvistamento (Chiaruccia, Marangone, Valdaliga e Bertalda).\nIl Papa Sisto V istitu\u00ec la flotta pontificia permanente di stanza a Civitavecchia nell'anno 1588, dotando la citt\u00e0 di acqua dalla sorgente di San Liborio. I papi Clemente VIII, Paolo V e soprattutto Urbano VIII, contribuirono a portare il porto alla piena efficienza perduta con la caduta dell'Impero romano d'Occidente.\nNel XVII secolo Civitavecchia fu dotata da Papa Alessandro VII di un imponente arsenale, andato distrutto nel corso dei bombardamenti alleati subiti dalla citt\u00e0 nella seconda guerra mondiale e il suo porto divenne nevralgico per l'approvvigionamento di cereali, da cui dipendeva la capitale. In meno di un secolo la popolazione pass\u00f2 da mille a tremila abitanti. L'arsenale costituiva un supporto indispensabile per la flotta pontificia impegnata all'epoca nella lotta contro la pirateria e la politica espansionista dell'Impero Ottomano.\nNel 1693 Civitavecchia ottenne lo statuto di citt\u00e0.\nL'anno precedente (1692) papa Innocenzo XII aveva promosso il ripristino dell'antico acquedotto di Traiano, incrementato dalla captazione di nuove sorgenti. Nell'approssimarsi della sua inaugurazione, il 6 maggio 1696 il pontefice si rec\u00f2 personalmente a Civitavecchia per spronare la conclusione dell'opera, lunga 35\u00a0km.\nFu all'inizio del XVIII secolo che, data l'accresciuta importanza della citt\u00e0, Civitavecchia divenne sede di governatore e capoluogo di provincia, che comprendeva i territori di Tolfa, Allumiere e Tarquinia. Ancora in questo periodo, per\u00f2, le autorit\u00e0 cittadine erano quelle di epoca rinascimentale, ossia il visconte e il camerlengo.\nIl secolo d'oro, caratterizzato da pace e stabilit\u00e0, stava per finire. Con l'occupazione dello Stato Pontificio i francesi presero possesso anche della citt\u00e0 di Civitavecchia nel 1798 e del suo porto. Qui nello stesso anno si concentr\u00f2 e prese imbarco una divisione francese di 6.000 uomini, guidata dal generale Desaix, destinata da Napoleone Bonaparte alla campagna d'Egitto. A tal fine fu requisita e utilizzata tutta la flotta pontificia.\nIl generale austriaco Mack, alla testa dell'esercito del Regno di Napoli, invase lo Stato Pontificio nel novembre del 1798. Le truppe francesi a quel punto si ritirarono dalle citt\u00e0 per concentrarsi e resistere unite all'invasore. Le istituzioni cittadine a quel punto decisero di mostrarsi neutrali alla disputa che impazzava tra i francesi da una parte e austriaci, che peraltro godevano dell'appoggio inglese da mare e di quello russo da terra.\nQuando i francesi tentarono di rientrare in citt\u00e0, il primo febbraio 1799, la citt\u00e0 chiuse le porte dando inizio a un lungo assedio, durato oltre un mese. Le forze francesi in campo ammontavano a circa 3000 uomini ben equipaggiati con artiglieria pesante, guidati dal generale Merlin. Nonostante la soverchiante superiorit\u00e0 di forze i francesi non riuscirono a fare breccia tra le mura e, infine, il Popolo di Civitavecchia pot\u00e9 trattare una resa onorevole.\nNel 1809 tutto lo Stato Pontificio venne annesso all'Impero francese e grande impulso fu dato da Napoleone allo sviluppo delle infrastrutture e delle istituzioni della citt\u00e0. Furono creati tra l'altro il Tribunale, la Camera di Commercio e un'importante Stazione Meteorologica.\nDalla restaurazione all'Italia unita.\nCon il ritorno di Pio VII sul seggio di Pietro nel 1814, a seguito della disfatta napoleonica, venne dato ulteriore impulso alla crescita delle istituzioni locali, con la creazione di un Ufficio di sanit\u00e0 marittima, che aveva competenza su tutto il litorale dello Stato. In questo periodo di restaurazione Civitavecchia divenne capoluogo di Delegazione e il visconte e il camerlengo furono sostituiti da un gonfaloniere, con funzioni di \"sindaco\", coadiuvato da una giunta di sei persone chiamati Anziani.\nLeone XII ripristino la cattedra vescovile di Civitavecchia, soppressa dalla caduta di Centumcellae e da allora unita a quella di Tuscania. Nel corso del papato di Gregorio XVI furono costruiti importanti edifici, tra cui il Teatro Traiano.\nIl popolo di Civitavecchia, di sentimenti liberali, ader\u00ec subito al movimento risorgimentale. Il 9 febbraio 1849, giorno in cui fu proclamata la Repubblica Romana, il primo tricolore sventolava sul Forte Michelangelo. L'entusiasmo dur\u00f2 poco e fu subito spento il successivo 24 marzo, allorquando le truppe francesi di Luigi Napoleone Bonaparte, comandate dal generale Oudinot, sbarcarono in citt\u00e0 con l'intenzione, malcelata, di ristabilire l'ordine e rimettere il Papa al suo posto di comando. Il popolo non oppose resistenza convinto, a torto, che i francesi avrebbero svolto quel ruolo di \"liberatori\" dall'oppressione clericale che gli era stato proprio qualche anno prima.\nL'ultimo ventennio di dominio pontificio su Civitavecchia fu caratterizzato, sotto il pontificato di Pio IX, da importanti opere pubbliche, tra cui il tronco ferroviario Civitavecchia Roma del 1859.\nIl 16 settembre 1870, quattro giorni prima della Breccia di Porta Pia, gli italiani guidati da Nino Bixio, fecero il loro ingresso in citt\u00e0 tra ali di folla plaudente. Civitavecchia divenne cos\u00ec definitivamente italiana. \u00c8 la fine del potere ultra millenario dei papi risalente (sia pur con qualche discontinuit\u00e0) all'anno 728 d.C.\nSeconda guerra mondiale.\nCivitavecchia, durante la seconda guerra mondiale, venne rasa al suolo dalle bombe alleate nel corso dei 76 bombardamenti protrattisi dal 14 maggio 1943 al giugno 1944.\nFu luogo di forte movimento partigiano, anche se Mussolini faceva frequenti visite in questa citt\u00e0. Si pu\u00f2 dire che il movimento partigiano ha antiche origini che risalgono alla forte compagine degli \"Arditi del Popolo\", fondata nel 1921 da Argo Secondari ex pluridecorato Ardito assaltatore. Tale formazione univa principalmente anarchici, ma anche comunisti, socialisti e altri idealisti di sinistra, l'appoggio delle masse operaie a tale formazione fu molto rilevante proprio a Civitavecchia, per cui la bandiera degli Arditi del Popolo di Civitavecchia assunse valenza nazionale come gagliardetto delle squadre di difesa antifascista. Il 10 giugno 1940 L'Italia di Mussolini entra in guerra contro la Francia e la Gran Bretagna. Ovviamente la prima risorsa di Civitavecchia, il porto, fu la prima a risentire dello Stato bellico, il traffico portuale \u00e8 ridotto allo stremo e si ha un crollo dei traffici portuali passando da 1.000.215 tonnellate lavorate nel 1938 a 39.000 tonnellate lavorate nel 1944. Il risultato sulla popolazione come in tutta Italia, fu devastante il primo problema furono sicuramente i supermercati, gli alimenti cominciano a scarseggiare e quel poco che c'\u00e8 a un prezzo elevatissimo, un avviso della polizia nel 1941 annuncia che il pesce era quasi totalmente scomparso e ci\u00f2 che veniva comprato era acquistato dai commercianti romani. Il terrore vero e proprio inizi\u00f2 il 14 maggio del 1943 alle 15:20 per 15 minuti 48 fortezze volanti americane seminarono panico distruzione su tutta Civitavecchia. Si \u00e8 fatto un calcolo per difetto dei morti e ammonta circa a 400, i feriti oltre 300; il porto diventa inagibile e anche le linee ferroviarie vengono interrotte. Per i civitavecchiesi \u00e8 stato un duro colpo non c'era cibo, non c'erano alloggi, l'unica soluzione era rifugiarsi nei paesi vicini. Qui ricordiamo alcune date importantissime che riconducono a dei bombardamenti mortali come: il 30 agosto 1943, il 21 novembre 1943, il 16 dicembre 1943, nel mese di maggio del 1944 se ne susseguono sei e poi si ha l'ultimo bombardamento il 22 maggio 1944. Civitavecchia appare spettrale, devastata al 95% nei suoi edifici pubblici e privati viene rasa al suolo la cattedrale, il quartiere medievale, la chiesa di Santa Maria, l'antica Rocca. La citt\u00e0 \u00e8 totalmente abbandonata nell'anno che va dal 1943 al 1944, la sede comunale \u00e8 stata trasferita a Santa Marinella; con l'arrivo degli alleati si cerca di sistemare le cose, si cerca di creare un'amministrazione ma ancora la vita Civitavecchia non era semplicissima anzi la popolazione non aveva un tetto, non aveva cosa mangiare e nonostante questo ci fu anche la razione aumentata del pane. Ad aggravare i problemi dei civitavecchiesi ci furono anche dei profughi e militari sardi che per tornare nella loro isola cominciarono a organizzare bande e assalire gli agricoltori razziando bestiame che gi\u00e0 scarseggiava. Civitavecchia alla fine ha contato i suoi caduti e ce ne sono oltre 200 nelle forze armate solamente. Civitavecchia piano piano si risolleva anche se anche oggi non sia completamente conclusa la ricostruzione.\nNel 1949 cedette la frazione di Ladispoli al comune di Cerveteri.\nL'8 marzo 1999 Civitavecchia ha ricevuto la Medaglia d'oro al Valor civile, per i sacrifici delle sue popolazioni e per i danni alla citt\u00e0.\nIl 4 ottobre 1949 Santa Marinella e\u00a0Santa Severa\u00a0si distaccano da\u00a0Civitavecchia\u00a0diventando Comune autonomo.\nSimboli.\nLo stemma della Citt\u00e0 di Civitavecchia ha la seguente blasonatura:\nL'origine dello stemma tra la fantasia popolare, la leggenda e la tradizione si fa risalire al memorabile avvenimento, dopo il quale gli abitanti di Centumecellae fecero ritorno al vecchio sito di origine, essendosi rifugiati per alcuni decenni su un sito collinare a causa dell'invasione saracena.\nLa tradizione narra di un'assemblea del popolo, all'ombra di una quercia, affinch\u00e9 venisse presa una decisione: se tornare tra i ruderi della vecchia citt\u00e0 o rimanere nella nuova patria. Qui si fece notare un vecchio marinaio, di nome Leandro, il quale volse in suo favore tutte le menti, facendo decretare all'unanimit\u00e0 il ritorno alla vecchia patria. Lo stemma ricorda il memorabile avvenimento con la quercia su fondo azzurro e con le lettere O.C. (l'Ottimo Consiglio dato da Leandro).\nIn verit\u00e0 lo stemma cittadino nel XVII secolo raffigurava santa Fermina ma nel primo quarto del 700 compare, per quanto se ne sappia, per la prima volta, la Quercia con le lettere C.O. che nel 1740 in una stampa dello Scotto sono invertite (O.C.), disposizione che si generalizza nella prima met\u00e0 dell'Ottocento. La Commissione Araldica Nazionale sul finire dell'Ottocento presieduta da Giuseppe Tomassetti chiaramente esplicita che le due lettere sono abbreviazione del motto .\nAltre fonti posteriori citano che le lettere O.C. non significano Ottimo Consiglio come vorrebbe la tradizione popolare, bens\u00ec sono le iniziali del motto Ordo Centumcellensis, a ricordo delle origini romane della citt\u00e0 marinara, se non il motto Orbis Centumcellensis che compare in un Homelia di san Gregorio Magno.\nOnorificenze.\nLa citt\u00e0 di Civitavecchia \u00e8 tra le citt\u00e0 decorate al valor militare per la guerra di liberazione, insignita della medaglia d'oro al merito civile e della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nRicorrenze.\nIl 28 aprile ricorre la morte di Santa Fermina, patrona di Civitavecchia e Amelia.\nLa ricorrenza prevede una processione in costume e alla fine di questa la statua della santa viene trasportata con un rimorchiatore sul faro antico della citt\u00e0.\nDurante questa fase suonano a festa incessantemente le trombe dei rimorchiatori creando un'atmosfera goliardica.\nMonumenti e luoghi d'interesse.\nIl centro storico della citt\u00e0 \u00e8 ben conservato e molto apprezzato dai turisti, nonostante molti dei monumenti storici siano stati distrutti dai bombardamenti della seconda guerra mondiale.\nArchitetture civili.\nIl porto antico della citt\u00e0, nonostante le modifiche apportate nel corso dei secoli e i bombardamenti del 1943, rappresenta un'importante opera architettonica, come testimoniano alcune opere in esso contenute:\nDetto anche \"cimitero vecchio\", \u00e8 uno dei due attuali cimiteri della citt\u00e0, situato su via Aurelia nord.\nIl lungomare storico \u00e8 rappresentato dal tratto centrale di Viale Garibaldi, dove sorgono alberghi, ristoranti e numerosi bar. Un altro tratto molto frequentato, soprattutto nella stagione estiva, \u00e8 il tratto del \"Pirgo\", posto verso sud. Negli ultimi anni il lungomare \u00e8 stato interessato da lavori di riqualificazione che hanno ampliato la zona pedonale a disposizione, facendo nascere la zona detta \"La Marina\".\nSiti archeologici.\nL'antico complesso di edifici termali di Civitavecchia, grazie anche all'ottimo stato di conservazione, si pone tra i pi\u00f9 interessanti in tutto il territorio etrusco.\nAree naturali.\nTerme molto apprezzate dai civitavecchiesi e dai romani, prendono il nome di Ficoncella, l'albero di fico situato tra le vasche.\nLe Terme hanno conservato la loro antica struttura, fatta di vasche in pietra all'aperto da cui si pu\u00f2 ammirare il panorama delle vallate sottostanti e del mare da una parte, dei Monti della Tolfa dall'altro. Le acque della Ficoncella sono acque solfato-calciche che superano i 40\u00ba, utili per trovare sollievo a artropatie, dermatiti e allergie.\nAltro.\nNella stessa zona \u00e8 presente il parco acquatico Aquafelix, il pi\u00f9 grande del centro Italia, che durante l'estate attira numerose persone dai comuni limitrofi.\nSociet\u00e0.\nEtnie e minoranze straniere.\nLa presenza straniera in Civitavecchia continua a salire, in parte dovuta alla sua vicinanza alla capitale, Roma. Al 31 dicembre 2017 vivevano nel comune stranieri, pari al 5,2% della popolazione, percentuale inferiore alla media regionale e nazionale. Le comunit\u00e0 pi\u00f9 rappresentate erano:\nCultura.\nIstruzione.\nScuole.\nCivitavecchia \u00e8 sede di varie scuole elementari e medie, e di un numero rilevante di complessi scolastici per le scuole superiori che al loro interno contengono, a volte, scuole differenti.\nTra gli indirizzi presenti si trova: Alberghiero, Artistico, Classico, Classico delle comunicazioni, per Geometri, Linguistico, Scienze umane, Scienze umane opzione Economico Sociale, Scienze umane indirizzo Socio-sanitario, per Ragionieri, Scientifico, Scientifico Scienze Applicate, Turistico, Tecnico Industriale.\nNel A.S. 2017/2018 la citt\u00e0 si avvale anche del liceo musicale.\nCivitavecchia \u00e8 una delle sedi del concorso scolastico internazionale Olimpiadi della Cultura del Talento.\nUniversit\u00e0.\nA Civitavecchia sono presenti alcune sedi dell'universit\u00e0 di Roma La Sapienza.\nSono presenti 2 corsi di laurea triennale:\nSono 2 i corsi di laurea magistrale offerti dall'ateneo viterbese:\nMedia.\nStampa.\nOggi a Civitavecchia \u00e8 presente la redazione di un solo quotidiano, che \u00e8 il giornale della citt\u00e0: La provincia di Civitavecchia. Degli altri due storici quotidiani che avevano una redazione in citt\u00e0, Il Messaggero e Il Tempo, solo il primo mantiene una edizione locale con la cronaca di Civitavecchia. Sono presenti diverse testate telematiche dalla prima, Civonline.it, fondata nel 1999, a TRCgiornale.it, Centumcellae.it, e BIGnotizie.it.\nTelevisione.\nA Civitavecchia hanno sede due emittenti televisive, una locale Telecivitavecchia, nata nel 1979 da una costola di Radio Civitavecchia e visibile in tutta la citt\u00e0. L'altra Mecenate TV nata il 23 gennaio 2016 che trasmette sul canale 815, in tutto il Lazio, per 10 ore di diretta al giorno, poi nel 2018 assunta dalla stessa TRC.\nElenco delle principali serie televisive girate in toto o in parte a Civitavecchia:\nRadio.\nA Civitavecchia hanno sede le emittenti radiofoniche locali Radio Stella Citt\u00e0, fondata nel 1976, Idea Radio, Radio Blue Point e Radio Civitavecchia.\nInternet.\nIl Comune di Civitavecchia ha voluto realizzare la rete \"Civitavecchia WiFi\", dando la possibilit\u00e0 alla cittadinanza di usufruire, lungo il percorso di copertura del segnale, della navigazione su internet gratuita.\nL'inaugurazione di questa infrastruttura si \u00e8 svolta il 21 dicembre 2012.\nCinema.\nElenco dei principali film girati in toto o in parte a Civitavecchia:\nMusica.\nLa Cittadella della Musica \u00e8 un complesso multifunzionale realizzato per ospitare eventi musicali e culturali di varie tipologie; \u00e8 stato inaugurato il 19 dicembre 2009 alla presenza del Maestro Ennio Morricone a cui \u00e8 stata dedicata la sala pi\u00f9 grande del complesso.\nLa struttura \u00e8 stata ricavata recuperando l'edificio storico della ex Infermeria Presidiaria situato in pieno centro cittadino.\nEventi.\nDurante l'arrivo dell'Epifania e nel giorno di Santa Fermina si organizzano mercatini per tutto il lungomare.\nGeografia antropica.\nIl comune comprende tre frazioni: Aurelia nei pressi dell'autostrada e La Scaglia, dove sorgeva l'omonimo centro commerciale, ormai acquisito dalla multinazionale francese Leclerc, e Campo dell'Oro, quartiere alla periferia della citt\u00e0 chiamato cos\u00ec perch\u00e9 un tempo totalmente ricoperto da distese di spighe di grano.\nSuddivisioni amministrative.\nCivitavecchia \u00e8 suddivisa in otto rioni, riuniti in quattro circoscrizioni:\nEconomia.\nL'economia \u00e8 basata principalmente sul porto e su una recente attivit\u00e0 turistica di passaggio, poich\u00e9 \u00e8 uno scalo d'obbligo per arrivare a Roma per chi arriva tramite traghetto. Vi \u00e8 anche una modesta attivit\u00e0 peschereccia.\nLa citt\u00e0 \u00e8 sede di due centrali termoelettiche, una a ciclo combinato (gas metano) di propriet\u00e0 di Tirreno Power e un'altra recentemente convertita per l'utilizzo del carbone come combustibile, facendo di Civitavecchia il cantiere pi\u00f9 importante di Europa.\nPer anni Civitavecchia ha fondato la propria economia in dipendenza delle grandi centrali termoelettriche ENEL (Torrevaldaliga Nord e Sud) presenti sul proprio territorio. Soltanto nell'ultimo decennio il porto, che vanta una posizione geografica strategicamente vantaggiosa per l'incremento dei traffici marittimi, ha sviluppato tutta una serie di attivit\u00e0, che grazie agli ingenti finanziamenti provenienti dallo Stato e dalla Regione Lazio, hanno consentito allo scalo marittimo di affermarsi a livello nazionale e internazionale. Oggi Civitavecchia \u00e8 il primo Porto nazionale e il secondo in ambito europeo dopo Barcellona per traffico croceristico (1.850.000 passeggeri previsti nel 2009 pari al 21,8% dell'intero traffico nazionale - fonte Cemar). Di assoluta importanza sono le \"Autostrade del Mare\" che per la movimentazione delle merci rappresentano l'alternativa al trasporto su gomma generando notevoli risparmi di spesa e di energie: esempi emblematici sono rappresentati dai collegamenti Civitavecchia-Palermo e Civitavecchia-Messina, che consentono a molti autotrasportatori di evitare la problematica Salerno-Reggio Calabria. Il Porto di Civitavecchia si \u00e8 inoltre affermato tra i grandi armatori di navi da crociera quale porto di accesso alla citt\u00e0 di Roma. Moltissimi sono i turisti che scelgono le crociere nel Mediterraneo e fanno scalo a Civitavecchia per poi visitare la Citt\u00e0 eterna. Il porto di Civitavecchia pu\u00f2 godere altres\u00ec di un entroterra storicamente interessante: si possono visitare le citt\u00e0 etrusche di Tarquinia e Cerveteri e Viterbo, la citt\u00e0 dei Papi, tutte distanti pochissimi chilometri.\nIl porto di Civitavecchia potr\u00e0 affermarsi anche come porto commerciale se tutti i progetti attualmente in cantiere saranno realizzati: l'interporto, la darsena grandi masse, il terminal container e le fondamentali opere della linea ferroviaria Civitavecchia-Orte, l'autostrada (o il potenziamento della S.S. Aurelia) Civitavecchia-Livorno e la superstrada Civitavecchia-Orte, per la quale manca soltanto la tratta Tarquinia-Monte Romano.\nPresenti anche importanti aziende come Mondo Convenienza (settore mobili per casa), Molinari e il \"Centro Moda Carabetta\" operante nel ramo abbigliamento.\nInfrastrutture e trasporti.\nFerrovie.\nLa citt\u00e0 \u00e8 servita in modo rapido, efficiente e strategico dalla linea ferroviaria FL5, che collega il centro cittadino e il porto di Civitavecchia con Roma Termini, passando per le stazioni di Roma San Pietro e Roma Ostiense.\n\u00c8 collegata anche con altre citt\u00e0 grazie ai treni Frecciabianca e Intercity.\nUn ruolo importante nello sviluppo e nella storia di Civitavecchia fu giocato dal trasporto ferroviario: nel XX secolo il territorio comunale fu nodo della rete e grazie all'apertura del traghettamento Civitavecchia-Golfo Aranci gestite dalle Ferrovie dello Stato. Il comune era infatti servito da tre stazioni: Civitavecchia (punto di diramazione tra la Roma-Livorno, Civitavecchia-Capranica-Orte e la Civitavecchia-Civitavecchia Marittima), Civitavecchia Marittima (sulla Civitavecchia-Civitavecchia Marittima) e Aurelia (sulla Civitavecchia-Capranica-Orte). Tale ruolo si ridimension\u00f2 a seguito della dismissione del traghettamento Civitavecchia-Golfo Aranci nel 2009 che port\u00f2 di conseguenza alla chiusura della Civitavecchia-Civitavecchia Marittima (con smantellamento del tratto Scalo-Invasature e della stazione Marittima, poi recuperata nel Terzo millennio riservato ai crocieristi in visita guidata con la nuova stazione Marittima aperta nel 2005) e nel 1961, a seguito di una frana, fu chiusa la linea Civitavecchia-Capranica-Orte (con smantellamento del tratto Civitavecchia-Capranica).\nStrade.\nLa citt\u00e0 \u00e8 collegata mediante le strade:\nMobilit\u00e0 urbana.\nCivitavecchia \u00e8 servita per il solo servizio extraurbano regionale dalle autolinee COTRAL \nMediante autobus, altri collegamenti extraurbani sono garantiti dalle seguenti societ\u00e0:\nI collegamenti urbani sono garantiti esclusivamente dagli autobus della societ\u00e0 CSP grazie a numerose linee.\nSport.\nHockey In Line e pattinaggio.\nDal 26 marzo 2012 a Civitavecchia \u00e8 attiva la Cv Skating, che oggi gestisce il pattinodromo comunale \"Indra Mercuri\", in memoria di un atleta scomparso tragicamente in un incidente stradale il 28 dicembre 2008. Il club organizza corsi di pattinaggio in line, pattinaggio artistico e hockey in line. La prima squadra milita in serie A (stagione 2017-18): molto florido e partecipato il settore giovanile.\nPallamano.\nCivitavecchia conta su una squadra femminile e una maschile di pallamano, la Handball Flavioni.\nOrienteering.\nCivitavecchia conta una societ\u00e0 sportiva:\nRugby.\nLa societ\u00e0 principale \u00e8 la \"Civitavecchia Rugby Centumcell\u00e6\", societ\u00e0 dotata di impianto proprio, lo stadio \"Moretti-Della Marta\".\nAttualmente la prima squadra milita nel campionato di serie A, dopo il ripescaggio avvenuto nel 2019.\nTennis.\nPresso i campi del Tennis Club DLF (Dopolavoro Ferroviario) si \u00e8 svolto per anni un torneo di tennis femminile (singolare e doppio) con tenniste dalla 100\u00aa posizione del ranking in gi\u00f9, che si teneva di solito nel mese di aprile.\nNello stesso impianto viene svolta una manifestazione internazionale di Tennis in carrozzina."}
{"id": "314253", "revid": "80268", "url": "https://it.wikipedia.org/wiki?curid=314253", "title": "Eurosport 1", "text": "Eurosport 1 \u00e8 un network televisivo sportivo su satellite e digitale terrestre disponibile in 59 paesi e 20 differenti lingue.\nTrasmette in molti paesi d'Europa, con i commenti generalmente in lingua locale, ma non necessariamente pubblicit\u00e0 locale. Una serie di canali trasmette sotto il nome di Eurosport: Eurosport 1 (Francia, Regno Unito, Germania, Italia, Polonia) ed Eurosport 2 (versione uguale per tutti gli Eurosport regionali eccetto che per l'Asia). In passato trasmetteva anche il canale all news Eurosport News.\nLa versione tedesca del canale \u00e8 disponibile in tutta Europa gratuitamente e in chiaro attraverso i satelliti Astra, in posizione orbitale 19,2\u00b0 Est.\nEurosport trasmette le Olimpiadi (dal 2018), la Rally Dakar, ciclismo, football australiano, tennis, gare del mondiale Superbike, sci alpino, sci nordico, biathlon, WTCR, l'IRC, il WEC, e altri sport come skateboard, canottaggio, snooker, freccette e surf.\nStoria.\nEurosport nasce nel 1989 come joint-venture tra l'Unione europea di radiodiffusione e Sky Television plc di Rupert Murdoch allo scopo di trasmettere molti eventi sportivi che l'ente pubblico paneuropeo aveva acquistato negli anni. Dopo una disputa legale, il canale viene rilanciato nel 1991 con il nome di \"Eurosport International\", quando la tv del magnate australiano si unisce con BSB e crea la piattaforma BSkyB. BSkyB crea \"The Sports Channel\", poi rinominata in Sky Sports.\nEurosport \u00e8 successivamente acquistato da un consorzio francese, formato dal gruppo di TF1, Canal+ e Havas Images. Da dicembre 2012 \u00e8 posseduta all'80% da TF1 e al 20% da Discovery Communications, la quale a gennaio 2014 sale al 51% e diventa il proprietario principale.\nL'edizione italiana del canale \u00e8 nata all'interno della piattaforma D+ (che nell'agosto del 2001 diventer\u00e0 TELE+ Digitale) di TELE+ (che il 31 luglio 2003 si fonder\u00e0 con Stream TV diventando Sky Italia). I canali Eurosport 1 ed Eurosport 2 sono disponibili nel pacchetto Sky TV di Sky sui canali 210 e 211. Eurosport News era disponibile nel pacchetto News &amp; International sul canale 507 dello Sky Box.\nEurosport dal 5 febbraio 2010 trasmette nel formato panoramico .\nIl 5 aprile 2011 i canali Eurosport rinnovano logo e grafica.\nIn Italia, il 1\u00ba agosto 2013 Eurosport e Mediaset hanno concluso un accordo per la trasmissione di Eurosport ed Eurosport 2 anche sul digitale terrestre sulla piattaforma Mediaset Premium dal 1\u00ba novembre 2013.\nIl 29 giugno 2015 Discovery ha acquisito i diritti esclusivi dei Giochi Olimpici del 2018, 2020, 2022 e 2024 per tutta Europa, esclusa la Russia (tutte le edizioni), Francia e Regno Unito (giochi 2018 e 2020).\nIl 23 luglio 2015, Discovery Communications ha annunciato un accordo per acquisire la piena propriet\u00e0 di Eurosport, per 491 mln di euro, da TF1 Group, esercitando un'opzione put sulla sua quota del 49%.\nIl 13 novembre 2015 Eurosport rinnova il logo e le grafiche e, per l'occasione, cambia nome in Eurosport 1.\nIl 28 febbraio 2019 il canale interrompe le trasmissioni su Mediaset Premium e resta disponibile solo su Sky.\nDal 1\u00ba agosto 2019 il canale \u00e8 visibile anche sulla piattaforma DAZN.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione SD del canale continua ad essere disponibile in streaming su Sky Go.\nDal 14 settembre 2020 il canale \u00e8 disponibile in streaming, insieme a Eurosport 2 sulla piattaforma Dplay Plus; sempre dalla stessa data viene rimossa la dicitura HD dal logo dell'emittente e la versione SD viene rimossa e rimpiazzata da quella HD anche su Sky Go.\nAltre versioni.\nEurosport 1 HD.\nEurosport 1 HD \u00e8 la versione in alta definizione del canale, lanciata il 25 luglio 2008 su Sky per mezzo di un accordo con Sky plc al canale 209 dello Sky Box HD. Dal 1\u00ba luglio 2009 il canale \u00e8 stato spostato al 210, dove prima era presente la versione a definizione standard. Dal 12 gennaio 2010 il canale passa al numero 211 dello Sky Box HD. Dal 24 febbraio 2014 il canale torna al numero 210 dello Sky Box HD, lascia il pacchetto Sport ed \u00e8 visibile a tutti gli abbonati a Sky Italia con il pacchetto base Sky TV."}
{"id": "314256", "revid": "39900", "url": "https://it.wikipedia.org/wiki?curid=314256", "title": "Giugliano in Campania", "text": "Giugliano in Campania (: , comunemente chiamato \"Giugliano\") \u00e8 un comune italiano di abitanti della citt\u00e0 metropolitana di Napoli in Campania. \u00c8 il primo comune d'Italia per popolazione tra i non capoluoghi di provincia, nonch\u00e9 il secondo nella Citt\u00e0 metropolitana e terzo della Campania.\nGeografia fisica.\nTerritorio.\nGiugliano si trova nella zona nord-occidentale dell'entroterra di Napoli, il cosiddetto Agro giuglianese, confina a nord con il casertano e a sud con i Campi Flegrei. Il Territorio si trova nella pianura campana ed \u00e8 pressoch\u00e9 pianeggiante, l'unico rilievo \u00e8 il Monte San Severino. L'altezza media sul livello del mare varia dai pochi m s.l.m. della zona marittima ai 97 m s.l.m. del centro storico. Il tratto costiero, basso e sabbioso, si estende sul \"litorale domitio\" per oltre 3\u00a0km, dalla Marina di Varcaturo a Lido di Licola (o Licola Mare). All'interno del territorio si trova il Lago di Patria, con l'omonima localit\u00e0 sulle sue sponde. Il lago non \u00e8 di origine vulcanica, ma residuale retrodunale, cio\u00e8 generato dalla chiusura di dune sabbiose verso il mare.\nStoria.\nLe origini.\nIl territorio giuglianese fu abitato sin dall'et\u00e0 del ferro dalle trib\u00f9, definite dagli storici romani, italiche. Tra il V e il IV secolo a.C. vi si stanziarono gli Osci, i quali fondarono, tra le molte citt\u00e0, \"Atella\" e \"Liternum\" (situata sulle sponde del lago Patria), fiorenti sotto il dominio di Roma. L'area \u00e8 quella della Liburia - Terra di Lavoro, la parte pi\u00f9 fertile della \"Campania felix\".\nUn'infinit\u00e0 di reperti archeologici attesta la presenza di insediamenti romani. Ma la tradizione vuole che un nucleo di Cumani, rifugiatosi nelle campagne giuglianesi nel 421 a.C., chiam\u00f2 \"Leirianum\" la zona, per un'estesa fioritura di gigli, e quindi \"Lilianum\". Secondo un'altra tesi, invece, il toponimo di Giugliano deriverebbe dall'antroponimo latino \"Julius\" perch\u00e9 in questi luoghi ci sarebbe stata una villa di Giulio Cesare, presso la quale gli abitanti avrebbero poi costruito un villaggio (\"Iulianum\"). A Giugliano, lungo il corso della via Consolare Campana, sorgeva la localit\u00e0 San Cesareo (San Cesareo, o Cesario, diacono e martire ha sostituito e cristianizzato il culto di Giulio Cesare), ritenuta di epoca molto antica.\nLa zona attorno al lago Patria era abitata gi\u00e0 in epoca preistorica e successivamente da popolazioni di stirpe osca che vi crearono un insediamento. La colonia fu ampliata dai romani nel 194 a.C. con la fondazione di Liternum che venne assegnata a dei veterani della seconda guerra punica, appartenenti all'esercito di Publio Cornelio Scipione l'Africano che qui si rifugi\u00f2 esule, in una villa fortificata, e vi mor\u00ec nel 183 a.C.. Liternum vide il massimo sviluppo in epoca augustea, soprattutto tra la fine del I ed il II secolo d.C. grazie alla costruzione della via Domitiana che ne favor\u00ec il collegamento con le altre colonie. A partire dalla tarda et\u00e0 imperiale sub\u00ec un progressivo abbandono. Dopo il IV secolo, a seguito di alluvioni e alcune invasioni barbariche la popolazione superstite migr\u00f2 verso l'attuale centro storico di Giugliano.\nIl medioevo.\nL'anno 1207 segna una svolta decisiva nella storia del piccolo centro feudale; in quell'anno Cuma fu distrutta dai Napoletani, al comando di Goffredo di Montefuscolo. I Cumani fuggiaschi trovarono ospitalit\u00e0 a Giugliano, insieme con il Clero ed il Capitolo Cattedrale, trasferendovi anche il culto di San Massimo e Santa Giuliana. Di Giugliano, in quanto feudo, abbiamo i primi documenti a partire dal 1270. Nel XII secolo troviamo le famiglie di Pietro Trotta, dei Varavalla, gli Aversano e la famiglia Vulcano. A questi subentrarono poi i Filomarino e i Pignatelli; una parte del Feudo fu propriet\u00e0 dei D'Aquino. Nel XV secolo il Feudo pass\u00f2 a Ettore Pignatelli, Conte di Fondi.\nLa sera di Natale del 1437 a Giugliano avvenne un episodio molto importante per le sorti del Regno di Napoli: i giuglianesi misero in salvo Alfonso V d'Aragona che stava per cadere in un agguato da parte dei suoi avversari, i quali per\u00f2, per ritorsione dell\u2019aiuto misero a ferro e fuoco l\u2019abitato.\nEt\u00e0 moderna.\nNel 1495 Carlo VIII di Francia, occupato il Regno di Napoli don\u00f2 il feudo al conte Michele Riccio, cui venne tolto con la disfatta dei francesi. I Carbone nel 1536 e, poi, i Carafa nel 1542 vendettero le loro quote a Cosimo Pinelli, la famiglia del quale amministr\u00f2 rettamente Giugliano per circa un secolo. Cosimo, con la sua influenza, ottenne la concessione della giurisdizione che affranc\u00f2 amministrativamente il feudo di Giugliano dalle ingerenze aversane. Nel 1545 vi fece costruire il Palazzo ducale, all\u2019epoca il centro del potere. In questo periodo si ebbe un impulso notevole all\u2019economia e alla crescita culturale e sociale dell\u2019universitas di Giugliano, lasciando diverse testimonianze artistiche. Nel 1639 Galeazzo Pinelli vendette a Cesare D'Aquino le quote a lui spettanti. Il periodo della signoria dei D\u2019Aquino cre\u00f2 caos e malcontento nella popolazione, la quale chiese aiuto al vicer\u00e9 dei soprusi subiti. Nel 1647, Enrico II di Guisa scese in Italia con un suo esercito, con pretese sulla corona di Napoli, e pose il suo campo proprio a Giugliano con circa 5000 soldati. Nel corso del Seicento la famiglia Mancini fu, probabilmente per un breve periodo, investita della baronia di Giugliano con Domenico Nicola II, gi\u00e0 Marchese di Fusignano e Vice Gran Cancelliere del Regno di Napoli. Nel 1691 il Feudo pass\u00f2 a Francesco Grillo che acquis\u00ec il titolo di \u201cDuca di Giugliano\u201d. Con la morte del Duca Domenico Grillo, senza figli, venne devoluto alla Regia Corte. Il vicer\u00e9 e Principe di Stigliano, Marcantonio Colonna, l'acquist\u00f2 nel 1778 e lo tenne fino alla Rivoluzione francese. Con il decennio francese di Giuseppe Bonaparte, furono emanate le Leggi eversive della feudalit\u00e0 decretando la fine di tutti i privilegi feudali nel Regno di Napoli e l'inizio dell'Amministrazione comunale. Dunque l'ultima a governare il feudo Giuglianese, \u00e8 stata la dinastia Colonna, dopo di che il potere \u00e8 passato in mano ai cittadini.\nSimboli.\nIl gonfalone cittadino \u00e8 un drappo troncato di giallo e di blu, riccamente ornato di ricami dorati e caricato dello stemma civico coll'iscrizione in oro: \u00abCitt\u00e0 di Giugliano in Campania\u00bb.\nLo stemma della citt\u00e0 di Giugliano nel regio decreto del 26 luglio 1876, con cui alla stessa veniva dato il titolo di \"Citt\u00e0\", veniva cos\u00ec blasonato:\nMonumenti e luoghi d'interesse.\nArchitetture civili.\nPalazzo Pinelli.\nIl Palazzo Pinelli, chiamato anche \"Palazzo Palumbo\", \u00e8 stato edificato nel 1545 dall'architetto Giovanni Francesco di Palma su commissione di Cosimo Pinelli, duca dell'Acerenza, che dal 1542 era il proprietario del feudo di Giugliano. Originariamente il Palazzo aveva una torre laterale, decurtata dopo il sisma del 1980. Il palazzo sub\u00ec nel corso dei secoli numerose trasformazioni da parte dei feudatari che si succedettero. Nel XVII secolo, Giambattista Basile fu governatore di Giugliano e questo palazzo fu la residenza dello scrittore.\nGi\u00e0 propriet\u00e0 dei Grillo duchi di Giugliano, nel 1795 fu acquistato dai Colonna di Stigliano. I lavori furono effettuati su progetto dell'architetto Domenico Chelli provvedendo alla ridecorazione degli interni in stile pompeiano. I Colonna vi fecero erigere una cappella privata, tuttora esistente, dove si trovano le spoglie di San Feliciano Martire; un teatrino, un giardino monumentale (oggi scomparso) e una sorta di museo delle cere. I Colonna lo tennero fino al 1833, anno in cui fu espropriato a beneficio dei Palumbo.\nLa maggior parte delle stanze del palazzo \u00e8 adornata da antichi affreschi, in parte restaurati. Il palazzo, di propriet\u00e0 privata, non \u00e8 aperto al pubblico.\nAree archeologiche.\nLiternum.\nDopo essersi ritirato dalla vita politica, Scipione l'Africano si trasfer\u00ec nella sua villa nella citt\u00e0 di Liternum, nei pressi del Lago Patria, dove mor\u00ec nel 183 a.C. Gli scavi, eseguiti dal 1932 al 1937, hanno riportato alla luce: il Foro, il Capitolium, il Tempio, la Basilica, il Teatro, un anfiteatro dove avvenivano giochi gladiatori, quartieri abitativi e stralci di viabilit\u00e0 urbana. Nel luogo del ritrovamento dei resti \u00e8 stato realizzato un parco archeologico oggetto di sviluppo e potenziamento dei servizi offerti, mentre una parte dei reperti rinvenuti durante gli scavi sono conservati presso una sala dedicata nel Museo archeologico dei Campi Flegrei.\nMasserie e borghi.\nLe campagne giuglianesi sono disseminate da un fitto reticolo di insediamenti rurali costituiti dalle \"Masserie\", attorno alle quali si \u00e8 sviluppata una civilt\u00e0 contadina ancora esistente fino al XX secolo. La costruzione di tali insediamenti \u00e8 stata favorita dalla presenza di ruderi romani che venivano dissotterrati e riadattati dai contadini per la costruzione di nuove abitazioni.\nAree naturali.\nIl Lago di Patria e la costa di Licola, fanno parte dell'area protetta regionale chiamata Riserva naturale Foce Volturno - Costa di Licola.\nInoltre, nella zona di Lago Patria \u00e8 presente una riserva naturale ecoturistica denominata \"Parco degli Uccelli\".\nLa citt\u00e0 dispone di sole tre piccole aree verdi pubbliche: la villa comunale di via I Maggio, il parco pubblico di via dell'Acquario e il Giardino francescano di via Verdi. \nSociet\u00e0.\nEvoluzione demografica.\nGrazie ad alcuni documenti storici si pu\u00f2 analizzare l'evoluzione demografica del centro abitato. Attorno al 1550 Giugliano contava circa 3000 abitanti (dato ricavato dal calcolo dei tributi che il feudatario versava al vicer\u00e9). Nel 1711, lo storico Fabio Sebastiano Santoro fornisce dati su Giugliano: 6.240 abitanti. Nel 1798 raggiunse quota 8106. Al censimento dell'unit\u00e0 d'Italia, Giugliano contava 10.000 abitanti; a quello del 1931 ne contava 20.000; a quello del 1985 ne contava 50.000 e a quello del 2006 ne contava 100.000. Se si prendono in considerazione i dati 1550-1711 e 1991-2011 si pu\u00f2 notare come la popolazione sia raddoppiata prima in centocinquant'anni, poi in venti.\nEtnie e minoranze straniere.\nAl 31 dicembre 2018 a Giugliano in Campania risultano residenti cittadini stranieri, ovvero il 5,6% della popolazione residente. Le nazionalit\u00e0 principali sono:\nPopolazione e urbanistica.\nGiugliano nasce lungo la via Campana.\n\u00c8 probabile che il primo nucleo della citt\u00e0 si sia sviluppato nel Medioevo (poco o nulla si sa riguardo all'estensione di Giugliano antica) all'incrocio tra questa e \"Via Cumana\", dove vi \u00e8 l'unica vera piazza del centro storico e dove, non a caso, affacciano i pi\u00f9 tardi Palazzo Ducale (Palazzo Pinelli) e Collegiata di Santa Sofia, chiesa principale della citt\u00e0 in quanto contenente le reliquie del Santo Patrono.\nDietro gli edifici patrizi che si affacciavano lungo le strade principali rettilinee, cos\u00ec, sorse un intricato sistema viario radiocentrico con case pi\u00f9 modeste, pi\u00f9 fitto attorno alla chiesa di Sant'Anna.\nLo sviluppo ad occidente lungo il Corso Campano, \u00e8 stato progressivamente pi\u00f9 regolare, con strade che corrono parallele ed ortogonali all'asse di riferimento.\nNon sono rare case in linea che affacciano lungo i vicoli, o agglomerati di queste che sembrano addossarsi l'una all'altra: tuttavia sembra prevalente la tipologia di case a corte, con le propriet\u00e0 che subordinano ai loro confini le stesse strade.\nNel 1985, la popolazione giuglianese risultava essere di quasi 50.000 abitanti e nel 2006 raggiunse i 100.000. In poco pi\u00f9 di 20 anni la popolazione della citt\u00e0 \u00e8 quindi raddoppiata, con il risultato che Giugliano \u00e8 diventata la pi\u00f9 popolosa citt\u00e0 italiana non capoluogo di provincia. Ci\u00f2 \u00e8 dovuto anche al flusso di stranieri, ma soprattutto all'arrivo di persone dalla periferia di Napoli. L'aumento della popolazione ha comportato anche una crescita urbanistica notevole. Infatti la popolazione del comune \u00e8 di gran lunga superiore a quella della maggior parte dei comuni capoluoghi di provincia e quasi doppia rispetto alla citt\u00e0 da cui Giugliano dipende per giurisdizione ecclesiastica (Aversa).\nLa distribuzione della popolazione sul territorio \u00e8 assai squilibrata. L'espansione della citt\u00e0 si \u00e8 rivolta soprattutto alle periferie: in seguito all'arrivo di numerosi terremotati negli anni ottanta e anche a causa della crescente richiesta di abitazioni, nella periferia nord della citt\u00e0 sono stati costruiti molti palazzi, alcuni dei quali prefabbricati o abusivi. L'abitato centrale si trova nella zona orientale del comune, direttamente collegato a quelli di Qualiano, Mugnano di Napoli, Villaricca e Melito, con i quali forma un unico agglomerato. La frazione Lago Patria, che comprende la localit\u00e0 omonima nonch\u00e9 Varcaturo e una parte di Licola (divisa con il comune di Pozzuoli), che sono tre nuclei urbani distinti, si trovano molto distanti dal capoluogo, rispetto agli standard della zona, e mancano di alcuni servizi. Tuttavia, la costruzione della base Nato a Lago Patria ha messo in moto una rete di progetti che prevedono la riqualificazione, anche urbanistica, della zona.\nPrimato demografico.\nGrazie al costante aumento della sua popolazione Giugliano detiene da alcuni anni un curioso primato:\nInoltre:\nReligione.\nLa citt\u00e0 fa parte della Diocesi di Aversa, molti sono i luoghi di culto sparsi per il territorio. Giugliano ha inoltre due Santi Patroni: San Giuliano e la Madonna della Pace. Il giorno festivo \u00e8 il 27 gennaio e il luned\u00ec dopo Pentecoste.\nIl Santo Patrono.\nIl santo patrono di Giugliano \u00e8 San Giuliano di Sora, (dal latino \"Julianus\" -della \"Gens Julia\"). San Giuliano dedic\u00f2 la sua vita all'apostolato; in et\u00e0 giovanile, abbandon\u00f2 la Dalmazia e si diresse in Campania allo scopo di svolgere un'intensa opera evangelizzatrice ma, ad Anagni, fu arrestato dai soldati imperiali (contrari alla cristianizzazione del popolo) che, dopo averlo flagellato, lo condussero a Sora; ivi, il proconsole Flaviano lo rinchiuse in prigione per sette giorni. Successivamente allo scopo di evitare un eccessivo coinvolgimento della popolazione, venne condannato alla decapitazione.\nSecondo la tradizione San Giuliano Martire, mor\u00ec il 27 gennaio al tempo della reggenza di Antonino Pio (imperatore dei romani dal 138 al 161 d.C.).\nA distanza di secoli, il 6 aprile 1614, le sue sacre spoglie furono ritrovate e condotte a Sora.\nDiversi, negli anni, sono stati i Santi Protettori di Giugliano; in epoca antica, difatti, S. Anna era considerata la Patrona, poi a seguito dell'avvento dei Cumani (1207) si diffuse il culto di Santa Giuliana Martire, da loro venerata. L'11 aprile dell'anno 1622, gli abitanti di Giugliano inviarono a Sora una delegazione di cittadini allo scopo di ottenere dal Vescovo parte delle insigni reliquie di San Giuliano Martire (un osso del cranio e l'osso fucile). Tornata in Giugliano, la delegazione fu accolta con somma esultanza da tutta la cittadinanza che proclam\u00f2 San Giuliano Martire quale Patrono della citt\u00e0 di Giugliano. Pertanto, nell'anno 1631 (all'interno della Chiesa di Santa Sofia), in onore di San Giuliano Martire, fu realizzata l'artistica cappella denominata la \"Cappella del Tesoro\".\nCompatrona di Giugliano.\nIl culto della Madonna della Pace da parte dei giuglianesi si \u00e8 originato nel XV secolo e deriva dalla leggenda popolare: il ritrovamento di una statuina raffigurante la Vergine che secondo alcuni venne trasportata da Bisanzio in Campania, nei pressi di Cuma. La statuina venne trovata da due contadini che avevano dei buoi; questi ultimi appena videro la statuina si inginocchiarono. La statua venne quindi trasportata a Giugliano, dove in seguito venne costruito il Santuario. Nel 1739 il Vaticano riconobbe la Madonna della Pace come \"Patrona meno principale di Giugliano\" e ne ordin\u00f2 i festeggiamenti, che si tengono dalla Vigilia di Pentecoste fino alla domenica successiva.\nTradizioni e folclore.\nLa festa della Madonna della Pace.\nI festeggiamenti dedicati alla Compatrona di Giugliano, Maria SS. della Pace, si svolgono dalla vigilia della festivit\u00e0 di Pentecoste fino a tutta la settimana che segue.\nNel sabato che precede Pentecoste, il simulacro della Madonna viene portato nella Cappella dell'Epitaffio da dove partir\u00e0 la processione, con le confraternite e le congregazioni, che finir\u00e0 con l'arrivo a Piazza Annunziata e l'intronizzazione sul famoso carro trionfale dedicato alla Madonna. L'usanza del carro deriva dalla leggenda della Madonna della Pace. Si racconta che quest'ultima venne ritrovata, dopo esser stata buttata nelle acque della costa dell'antica Bisanzio e arrivata sulle spiagge di Cuma, da alcuni contadini i quali dopo aver notato alcuni buoi (ancora oggi coloro che tirano il carro) inginocchiarsi dinanzi ad una statuetta raffigurante la Madonna, che poggia selle sue ginocchia il corpo morto di Ges\u00f9 (un esempio di Piet\u00e0, nome con cui veniva chiamata secoli fa l'effige), la presero e su di un \"carro\" trainato dai buoi venne portata a Giugliano.\nIl luned\u00ec mattina, che segue Pentecoste, dopo una messa presieduta da tutto il clero giuglianese, il carro \u00e8 portato fuori dal santuario dell'Annunziata e viene posizionato al centro della piazza dove si attende il \"volo dell'angelo\". Questa \u00e8 la parte pi\u00f9 attesa e scenografica della festa, si tratta di una rappresentazione simbolica in cui una bambina, 2 il luned\u00ec e 2 l'ottava di festa, rappresenta l'arcangelo Gabriele. Mediante un sistema di carrucole e funi, una alla volta, all'uscita del carro e prima dell'entrata attraversano la piazza ad un'altezza di circa 30 m, una volta arrivate al centro della piazza vengono calate sul carro. Dopo una poesia e una preghiera vengono rialzate con la consueta canzoncina e finiscono il tragitto al palazzo di fronte.\nLa processione per le vie del centro segue il volo dell'angelo del mattino, per finire alle ore 24:00 con un altro volo dell'angelo.\nTammurriata giuglianese.\nLa citt\u00e0 \u00e8 conosciuta anche per la \"variante giuglianese\" della Tammurriata, una danza tradizionale campana, il cui nome deriva dal tamburo che scandisce il suo ritmo, detto \"tammorra\". La tipicit\u00e0 di tale variante \u00e8 la presenza del \"sisco\" ossia un flauto dolce realizzato con canne di bamb\u00f9 che crescono sulle sponde del Lago Patria.\nIstituzioni, enti e associazioni.\nLa principale struttura sanitaria pubblica del comune \u00e8 l'ospedale civile \"San Giuliano\". \nIn citt\u00e0 \u00e8 presente anche una sede territoriale dell'INPS, e un distaccamento dei vigili del fuoco.\nA Licola ha sede il 22\u00ba Gruppo Radar (22\u00ba Gr.R.A.M.), ente dell'Aeronautica militare che opera con compiti di sorveglianza dello spazio aereo dell'area del medio e basso Tirreno. \nDal 2012, a Lago Patria, ha sede il comando militare NATO JFC Naples.\nCultura.\nIstruzione.\nLa biblioteca comunale \u00e8 situata in via Giuseppe Verdi.\nFra gli istituti superiori vi sono: Liceo scientifico e linguistico; Istituto commerciale e alberghiero; Istituto tecnico industriale; Liceo classico; Istituto per l\u2019industria e l\u2019artigianato. Dal 1931 l'istituto religioso Fratelli maristi \u00e8 presente in citt\u00e0 con sua scuola primaria e secondaria.\nArte letteraria.\nUno dei primi scrittori e letterati in lingua napoletana fu il giuglianese Giovan Battista Basile vissuto nella prima met\u00e0 del Seicento. Il Basile, definito anche il \"Boccaccio napoletano\", fu il primo ad utilizzare la fiaba come forma di espressione popolare. La sua opera pi\u00f9 famosa \u00e8 \"Lo Cunto de li Cunti ovvero lo trattenimiento de le piccerille\", una raccolta di 50 fiabe tra cui \"La gatta Cenerentola\", \"Ninnillo e nennella\" (da cui \"H\u00e4nsel e Gretel\"), \"Petrosinella\" (da cui \"Raperonzolo\") e \"la bella addormentata nel bosco\". Il volume venne pubblicato, solo dopo la sua morte, dalla sorella Adriana e circol\u00f2 negli ambienti letterari di tutta Europa, dove le fiabe vennero tradotte e rielaborate da numerosi favolisti come Perrault e i Fratelli Grimm.\nMedia.\nTelevisione.\nLa citt\u00e0 \u00e8 sede degli studi dell'emittente televisiva Tele Club Italia, attiva nel documentare fatti di cronaca, sport e politica dell'area Nord di Napoli.\nLa citt\u00e0 di Giugliano \u00e8 citata pi\u00f9 volte negli episodi della serie di Gomorra, nel momento in cui il Clan Savastano decide di intervenire nelle elezioni comunali.\nCucina.\nIn occasione della festa patronale, il 27 gennaio, \u00e8 tradizione cucinare polpette al sugo dette \"palle di san Giuliano\".\nEventi.\nDurante il periodo natalizio viene organizzato \"Giugliano citt\u00e0 Natale\", evento in cui la magia del natale incontra il mondo fantastico della fiaba. La manifestazione ospita anche concerti, spettacoli teatrali, cabaret e recitazioni delle fiabe del Basile per le strade cittadine interpretate da attori in costume d\u2019epoca.\nLa citt\u00e0 \u00e8 stata sede di due importanti manifestazioni musicali: \"Agor\u00e0 Jazz Festival\" e \"Liberevocifestival\" rassegna canora per interpreti e cantautori. \u00c8 inoltre sede annuale del premio letterario \u201cMinerva\u201d organizzato dall\u2019Associazione Culturale Minerva.\nMusica.\nIl nome della citt\u00e0 \u00e8 citato nella canzone \"Canto do mar\" del cantautore Pino Daniele.\nGeografia antropica.\nQuartieri e zone storiche.\nLe zone storiche e i quartieri antichi pi\u00f9 conosciuti sono:\nFrazioni.\nPoco discosta dal centro storico vi \u00e8 la localit\u00e0 Casacelle, che prende il nome dall\u2019omonimo antico borgo. Questa zona con la realizzazione di numerose strutture sportive \u00e8 divenuta una cittadella dello sport, essa \u00e8, inoltre, caratterizzata dalla presenza di molteplici parchi residenziali con palazzi di molti piani. Nella zona marittima vi sono tre frazioni: a nord vi \u00e8 l\u2019abitato di Lago Patria vicino all\u2019omonimo lago e sede di un importante parco archeologico; nella parte centrale \u00e8 posta Varcaturo, la pi\u00f9 popolata, che si sviluppa prevalentemente lungo \"via Ripuaria\"; nella parte meridionale \u00e8 situata Licola, localit\u00e0 balneare in parte condivisa con il comune di Pozzuoli.\nEconomia.\nAgricoltura e mercato ortofrutticolo.\nL'economia della citt\u00e0 \u00e8 da sempre legata alla produzione e commercio di prodotti agroalimentari. La citt\u00e0 \u00e8 uno dei pi\u00f9 grandi poli ortofrutticoli d'Italia ed \u00e8 soprannominata \"Citt\u00e0 della mela annurca\", una caratteristica mela locale apprezzata in tutto il mondo, tanto da meritarsi l'appellativo di \"regina delle mele\". Questo frutto \u00e8 diffuso in tutto il sud Italia, ma principale luogo di lavorazione \u00e8 stato in passato ed \u00e8 in parte ancora Giugliano.\nLa nascita del mercato ortofrutticolo risale al 1920, l'area scelta ricadeva nel centro urbano e fu ben presto inadeguata. Il Comune nel 1930 mise a disposizione un'area pubblica di circa 5000 m\u00b2, situata in Corso Campano, dove si svolsero le operazioni commerciali fino al 1989. La nuova struttura, pi\u00f9 ampia, per ospitare il mercato fu inaugurata nel 1990 in Via Santa Maria a Cubito. Il mercato ortofrutticolo di Giugliano in Campania \u00e8 il pi\u00f9 grande della Campania e, in Italia, secondo solo a quello di Milano. Ha una superficie di duecentomila m\u00b2 di cui una parte coperta con un movimento merci di circa un milione di quintali l'anno.\nIndustria.\nL'area industriale della citt\u00e0 di Giugliano \u00e8 l'ASI di \"Ponte Riccio\". Una delle aziende di maggior rilievo \u00e8 la Divisione Elettronica di Leonardo che opera nel settore della elettronica per la difesa e nel campo delle comunicazioni.\nServizi.\nLe attivit\u00e0 operanti nel settore dei servizi sono caratterizzate dalla prevalenza di unit\u00e0 di piccola o piccolissima dimensione, attive prevalentemente nel settore dell'edilizia, della lavorazione del metallo e dei generi alimentari.\nNel comune \u00e8 situato il parco commerciale \"Grande Sud\", fino al 30 dicembre 2020 chiamato \"Auchan Giugliano\", inaugurato nel 2006 su un\u2019area di 330.000 mq in una zona chiamata Chiatano, dal nome dell\u2019omonima Masseria.\nTurismo.\nIl turismo della citt\u00e0 si concentra soprattutto sul litorale domitio e sulla zona del Lago di Patria dove sono presenti i resti dell'antica citt\u00e0 romana di Liternum legata a Scipione l'Africano. Sulle sponde del lago \u00e8 possibile osservare numerose specie di uccelli migratori o stanziali, mentre nel periodo estivo vengono di solito organizzate gare di canottaggio regionali.\nIl turismo estivo del litorale si concentra sul \"Lido di Licola\" e sulla \"Marina di Varcaturo\", dove sono presenti numerose strutture alberghiere e di intrattenimento (bar, ristoranti, strutture sportive). Gli utenti interessati sono prevalentemente gli abitanti della stessa regione, mentre \u00e8 limitato l'interesse di persone provenienti da zone pi\u00f9 lontane.\nInfrastrutture e trasporti.\nStrade.\nIl territorio giuglianese \u00e8 attraversato da diverse strade extraurbane:\nLa principale strada del centro cittadino \u00e8 il corso Campano (il cui nome deriva dall'antica via Campana che arriva fino a Pozzuoli), che percorre per quasi 4,5\u00a0km in direzione est-ovest il territorio, fino ad arrivare nei pressi della circonvallazione. Altra strada importante del centro \u00e8 via Colonne, che unisce la citt\u00e0 al territorio di Melito di Napoli e alla diramazione della via Appia.\nFerrovie.\nLa stazione ferroviaria di Giugliano-Qualiano, posta lungo la ferrovia Villa Literno-Napoli e situata ad una decina di chilometri dal centro abitato (difficile da raggiungere), \u00e8 servita dai treni regionali Villa Literno-Napoli Campi Flegrei svolti da Trenitalia nell'ambito del contratto di servizio stipulato con la Regione Campania.\nNella parte orientale della citt\u00e0 \u00e8 situata la Stazione di Giugliano della ferrovia Napoli-Giugliano-Aversa meglio conosciuta come \"linea Arcobaleno\", ricostruzione della vecchia ferrovia Alifana Bassa che fu in servizio fino al 1976. Tale relazione \u00e8 gestita dall'Ente Autonomo Volturno (EAV).\nGiugliano fungeva inoltre da capolinea di due ulteriori relazioni su ferro, la linea Napoli-Giugliano, facente parte delle cosiddette tranvie di Capodimonte, inaugurata nel 1900, incorporata nella rete urbana di Napoli e soppressa nel 1960, e da una diramazione della tranvia Napoli-Aversa, gestita dalla Soci\u00e9t\u00e9 Anonyme des Tramways Provinciaux (SATP), inaugurata nel 1882 e soppressa nel 1959.\nMobilit\u00e0 urbana.\nIl comune \u00e8 servito dalle linee della CTP, Compagnia trasporti pubblici di Napoli, e della ANM, entrambe societ\u00e0 aderenti al Consorzio UnicoCampania. Inoltre, alcune linee di Trasporto Pubblico Locale sono gestite da Gepatour.\nAmministrazione.\nDi seguito la lista dei sindaci.\nSport.\nHa sede nel comune la societ\u00e0 Giugliano calcio 1928, che ha disputato diversi campionati professionistici.\nDal 1977 al 1990 era attiva l'Associazione Calcio Femminile Giugliano, vincitrice di uno scudetto di Serie A e due Coppe Italia.\nIn occasione dei Giochi della XVII Olimpiade di Roma del 1960 la fiamma olimpica attravers\u00f2 le vie di Giugliano.\nImpianti sportivi.\nNel quartiere Casacelle sono siti i principali impianti sportivi della citt\u00e0: \nAltri impianti sono:\nDisagi sociali.\nAbusivismo edilizio.\nGiugliano \u00e8 attanagliata dal problema dell'abusivismo edilizio che colpisce principalmente due zone: la periferia nord (compresa nella zona di Casacelle) e Lago Patria. Nel 2008 \u00e8 stato trovato un intero rione abusivo composto da palazzine e villette.\nDiscarica di Taverna del Re.\nNella localit\u00e0 \"Taverna del Re\", posta tra il comune di Giugliano e quello di Villa Literno, c'\u00e8 da tempo un enorme sito di stoccaggio provvisorio di rifiuti imballati, pi\u00f9 volte usato come espediente per la risoluzione del problema rifiuti in Campania. Gli ambientalisti e gli abitanti del posto sono sempre stati contrari alla riapertura, pi\u00f9 volte avvenuta, della discarica. Anche la sicurezza all'interno della discarica \u00e8 molto scadente, con ecoballe scoperte e alcuni incendi divampati nei mesi estivi. Nel 2016 \u00e8 iniziata la rimozione dei rifiuti accumulati nel sito.\nScioglimento per infiltrazioni camorristiche.\nIl 24 aprile 2013 il Comune di Giugliano viene sciolto per infiltrazioni camorristiche dal Consiglio dei Ministri del Governo Monti, in seguito all'invio di 500 pagine al Ministro dell'Interno Anna Maria Cancellieri relative a sospetti sul Comune. Vengono quindi sospese le elezioni ed \u00e8 nominato un Commissario per diciotto mesi. Nell'agosto del 2014 lo scioglimento del consiglio comunale viene prorogato di ulteriori 6 mesi."}
{"id": "314259", "revid": "767487", "url": "https://it.wikipedia.org/wiki?curid=314259", "title": "Ghost in the Shell 2 - Innocence", "text": " \u00e8 un film d'animazione del 2004 diretto da Mamoru Oshii.\nSequel di \"Ghost in the Shell\", \u00e8 stato sceneggiato dallo stesso regista Oshii ed \u00e8, nonostante le modifiche apportate, basato sul sesto capitolo del manga originale di Masamune Shirow, intitolato \"Robot Rondo\".\nDistribuito nelle sale cinematografiche giapponesi il 6 marzo 2004 e costato circa 20 milioni di dollari, il film \u00e8 stato prodotto da Production I.G, azienda gi\u00e0 autrice del film precedente e della serie TV \"\", e coprodotto dallo Studio Ghibli.\nIl film ha fatto parte della selezione ufficiale del Festival di Cannes 2004 risultando il sesto film d'animazione nella storia del festival a essere in concorso.\nIl 4 agosto 2006, distribuito da Eagle Pictures, \u00e8 approdato nelle sale cinematografiche italiane con il titolo Ghost in the Shell - L'attacco dei cyborg. L'edizione DVD \u00e8 uscita nel dicembre dello stesso anno. La Dynit ha distribuito il film nel 2012 con un titolo pi\u00f9 fedele all'originale, \"Ghost in the Shell 2 - Innocence\".\nTrama.\n2032: le citt\u00e0 sono ormai abitate da sempre meno esponenti della razza umana \"pura\" in favore di androidi meccanici e di cyborg, come Batou, dotati di \"ghost\" ma vulnerabili all'hacking del loro cervello meccanizzato.\nIl film presenta numerosi personaggi gi\u00e0 apparsi nel prequel: Togusa, il membro pi\u00f9 umano della squadra, Aramaki, Ishikawa e Batou, nel ruolo di protagonista. Batou era solito al lavoro di coppia con il maggiore Motoko Kusanagi, data per dispersa gi\u00e0 al termine del primo film. Il suo nuovo compagno \u00e8 ora la recluta Togusa che afferma di non aver mai chiesto volontariamente il posto del maggiore ben sapendo di non essere in grado di sostituirla, sia come efficienza pratica sia come intelligenza.\nI membri dell'organizzazione governativa \"Sezione 9\" stanno indagando su un'azienda operante nella produzione di cyborg, la Locus Solus (dal romanzo omonimo dello scrittore francese Raymond Roussel), i cui ginoidi, androidi dalla forma di giovane donna utilizzati come strumento sessuale, hanno ucciso otto persone e si sono manomessi volontariamente la memoria. I ginoidi possedevano un'anima, fattore che li rendeva pi\u00f9 appetibili ai clienti, creata attraverso un'illegale macchina che, partendo da un'anima originale, eliminava quest'ultima per produrne in serie numerose copie. Al fine di raggiungere questo scopo, la yakuza rapiva giovani ragazze innocenti e le vendeva alla Locus Solus che avrebbe poi rubato loro l'anima. Un ispettore delle spedizioni, Volkerson, causa per\u00f2 il malfunzionamento negli androidi, rendendo quindi pubblica la loro condizione.\nIl corpo di Batou \u00e8 completamente artificiale. Come gi\u00e0 anticipato dal trailer, \"dietro al cranio di titanio le uniche componenti umane rimaste sono tracce del suo cervello e i ricordi di una donna chiamata Motoko Kusanagi\". Il maggiore Kusanagi, protagonista di \"Ghost in the Shell\", \u00e8 data per dispersa ma il personale del governo la sta ancora cercando per recuperare e distruggere le informazioni che possiede riguardo al Progetto 2501. Nel film, Batou spiega a Togusa come il maggiore sia scomparso proprio per sfuggire agli uomini del governo, interessati solo alla sua memoria e non a lei come persona.\nNel \"climax\" del film, quando Batou \u00e8 circondato dalle guardie della Locus Solus e dai ginoidi che si uccidono a vicenda, Kusanagi e Batou si ritrovano grazie alla capacit\u00e0 del maggiore di scaricare una parte della propria coscienza nel cervello di un ginoide. Alla fine Kusanagi far\u00e0 ritorno nella \"vasta e immensa rete\".\nCitazioni.\nLe anatomie delle ginoidi sono un evidente richiamo alla \"Puppe\", una sorta di bambola a grandezza naturale scomponibile in ogni sua parte, creata negli anni trenta dallo scultore tedesco Hans Bellmer. Il film presenta numerosi riferimenti culturali, rivolti verso il poema \"Paradiso perduto\" di John Milton, \"Eva futura\" di Auguste de Villiers de L'Isle-Adam, \"Locus Solus\" di Raymond Roussel, e il pensiero femminista della teoria cyborg di Donna Haraway.\nMusic Video Anthology.\nPubblicata in Giappone e negli USA da Bandai e sul suolo italiano dalla francese Beez Entertainment, \"Ghost in the Shell 2: Innocence - Music Video Anthology\" \u00e8 composto da un cofanetto contenente un DVD e un CD. Nel primo \u00e8 possibile trovare una raccolta di video musicali che sposano le immagini del film con i brani tratti dal lungometraggio e, in pi\u00f9, un'intervista video a Kenji Kawai. Nel CD vi \u00e8 la colonna sonora integrale ascoltabile tramite un normale lettore CD audio.\nEdizione italiana.\nL'edizione italiana, \u00e8 stata curata dalla Sefit-CDC, con i dialoghi di Rossella Acerbo e la direzione del doppiaggio di Alessandro Rossi."}
{"id": "314260", "revid": "124519748", "url": "https://it.wikipedia.org/wiki?curid=314260", "title": "Trevico", "text": "Trevico \u00e8 un comune italiano di 878 abitanti della provincia di Avellino in Campania.\n\u00c8 il comune della regione posto alla maggior altitudine, nonch\u00e9 l'unico con la sede comunale situata oltre i 1.000 \nGeografia fisica.\nTerritorio.\nSituato nell'Appennino campano, Trevico \u00e8 il paese pi\u00f9 antico e pi\u00f9 alto della Baronia. Ribattezzato \"il tetto d'Irpinia\", con i suoi 1090\u00a0metri di altitudine \u00e8 anche il comune pi\u00f9 elevato dell'intera regione.\nDal centro storico la visuale \u00e8 assai ampia, tanto sulla vicina valle dell'Ufita quanto verso il Tavoliere delle Puglie; \u00e8 inoltre possibile scorgere alcune parti di 6 delle 20 regioni italiane. Le pendici del rilievo su cui sorge Trevico sono rivestite da fitti castagneti.\nClima.\nA causa dell'altitudine il clima si presenta rigido e ventoso d'inverno ma assai fresco d'estate. A differenza che nel resto dell'Irpinia, ma analogamente alla vicina Puglia, le precipitazioni sono relativamente scarse.\nOrigini del nome.\nIl toponimo \"Trivicum\" \u00e8 attestato fin dall'epoca romana, sebbene nel Medioevo fossero utilizzate le forme \"Mons de Vico\" o semplicemente \"Vicum\".\nIn quanto all'etimologia vi sono due diverse spiegazioni. Secondo una prima ipotesi, si chiama cos\u00ec perch\u00e9 formato anticamente dall'unione di tre borghi (\"vici\" in latino). Una teoria alternativa vorrebbe che il nome Trevico derivi dal culto della \"Dea Trivia\" (altro nome di Diana) cui era dedicato, proprio su quel monte, un tempio.\nStoria.\nOrazio, nel 37 a.C., afferma nella Quinta Satira del primo libro dei suoi Sermones di aver percorso una diramazione della via Appia, sostando in una \"vicina Trivici villa\", mentre era in viaggio verso Brindisi per una missione diplomatica in compagnia di Mecenate e Virgilio. Se l'origine del nome Trevico \u00e8 dovuta alla fusione di tre villaggi, \"tres vici\", \u00e8 opportuno risalire ad un unico centro dalle caratteristiche ben definite.\nLa moderna Trevico sorse per\u00f2 nell'alto Medioevo.\nQuasi tutti i comuni della Baronia erano in origine casali di Trevico, che nel Medioevo era detta \"Mons de Vico\" o semplicemente \"Vicum\".\nL'importanza di Trevico crebbe nel tempo. Sotto i Normanni divenne sede di diocesi e venne per la prima volta usato il termine \"Baronia\" nel 1122 per indicare i possedimenti di Riccardo filius Riccardi che divenne appunto barone di Trevico, Contra e Flumeri.\nNell'Ottocento il comune fece parte del circondario di Castelbaronia ricadente nel distretto di Ariano nell'ambito del principato Ultra all'interno del regno delle Due Sicilie. In epoca postunitaria Trevico fu parte del mandamento di Castelbaronia nell'ambito del circondario di Ariano di Puglia all'interno della provincia di Avellino.\nMonumenti e luoghi d'interesse.\nArchitetture religiose.\nCattedrale.\nDedicata a Santa Maria Assunta, fu edificata fra il V e il VI secolo, con pianta a croce greca. Tuttavia nell'XI secolo, allorquando Trevico fu eretta a sede vescovile, l'edificio fu profondamente modificato tanto che l'ingresso principale venne ricavato nel corpo del campanile. Ingrandita nel Cinquecento, venne gravemente lesionata durante il terremoto del 1694 e poi nuovamente a causa del sisma del 1702. Dopo lunghi lavori di ristrutturazione, pat\u00ec gravi danni per effetto del terremoto del 1732. Rimodernata a fine Ottocento, venne ancora una volta danneggiata dal terremoto dell'Irpinia del 1980, cui segu\u00ec l'ennesimo restauro. Dichiarata monumento nazionale, custodisce le reliquie di Sant'Euplio e della martire palermitana Santa Rosalia.\nCripta.\nSituata nei sotterranei della Cattedrale, ma provvista di ingresso autonomo, \u00e8 di origine assai antica (il portale in stile gotico porta la data del 1409). A seguito di restauri eseguiti nel XX secolo, furono rinvenuti un altare sacrificale, due statue lignee della Madonna della Libera, tracce di affreschi (forse realizzati da allievi napoletani di Giotto) oltre a statue e dipinti antichi. La cripta \u00e8 fornita di una serie di lucernari e orientata in modo tale da consentire l'illuminazione naturale..\nArchitetture militari.\nCastello.\nIl castello di Trevico si ergeva sul punto pi\u00f9 alto del paese, in posizione ottimale per la difesa. Gi\u00e0 esistente all'epoca della dominazione normanna, quando vi risiedeva Gradilone signore di Trevico e della Baronia, il castello divenne poi la dimora dei feudatari locali. Progressivamente abbandonato a partire dal XV-XVI secolo, cadde rapidamente in rovina. Di esso rimangono soltanto alcune cortine murarie munite di finestroni e i resti di una torre in stile aragonese.\nArchitetture civili.\nPalazzo Scola.\n\u00c8 questa la casa in cui il regista Ettore Scola nacque (nel 1931) e trascorse la prima infanzia. Ubicato fra i vicoli del centro storico in posizione assai panoramica, conserva molti degli elementi stilistici e decorativi originari. Ristrutturato dopo i danni patiti a seguito del sisma del 1980, nel 2003 venne donato dalla famiglia Scola al comune di Trevico. Pur avendo risieduto stabilmente a Roma, Ettore Scola mantenne sempre legami molto stretti con il borgo d'origine, il cui nome compare anche nel titolo di un film (\"Trevico-Torino - Viaggio nel Fiat-Nam\", girato nel 1973).\nSociet\u00e0.\nEtnie e minoranze straniere.\nAl 31 dicembre 2010 risultano residenti nel territorio di Trevico 23 cittadini stranieri, pari al 2,12% della popolazione comunale.\nLingue e dialetti.\nAccanto alla lingua italiana, a Trevico \u00e8 in uso una variet\u00e0 del dialetto irpino.\nReligione.\nLa diocesi di Trevico, attestata fin dal 1058, si estendeva su tutta la Baronia. La sede vescovile venne per\u00f2 soppressa nel 1818 e aggregata a Lacedonia. Dal 1986 Trevico fa parte della diocesi di Ariano Irpino-Lacedonia.\nGeografia antropica.\nIl centro cittadino, situato sulla vetta del monte di Trevico, accoglie solo una parte della popolazione residente. Una parte cospicua risiede invece nelle frazioni ubicate lungo il versante nord, a mezza costa. Tra le frazioni pi\u00f9 notevoli si citano \"Molini\", \"Caprareccia\", \"Farullo\" e \"Lungarella\".\nEconomia.\nLe attivit\u00e0 agro-silvo-pastorali sono alla base dell'economia locale. I tre principali prodotti tipici, quali la castagna di Trevico (di origini assai antiche), la patata di Trevico (impiantata fin dagli inizi dell'Ottocento) e il prosciutto di Trevico (anch'esso attestato fin dall'Ottocento), si fregiano del marchio PAT rilasciato dal Ministero delle politiche agricole alimentari e forestali.\nAmministrazione.\nAltre informazioni amministrative.\nIl comune fa parte della Comunit\u00e0 montana dell'Ufita."}
{"id": "314261", "revid": "123623349", "url": "https://it.wikipedia.org/wiki?curid=314261", "title": "Lingua ligure antica", "text": "Il ligure antico fu una lingua parlata in epoca pre-romana e romana dai Liguri, un antico popolo dell'Italia nord-occidentale e della Francia sud-orientale (Alpi Marittime), territorio nella zona geografica ligure. \nMolto poco si conosce del ligure antico, che non si sa con certezza se considerare pre-indoeuropeo o indoeuropeo. \u00c8 sempre pi\u00f9 probabile che l'antica lingua ligure sia di origine non indoeuropea come la lingua etrusca e la lingua retica. Il problema \u00e8 strettamente correlato alla carenza di documentazione e alla mancanza di iscrizioni, e all'altrettanto misteriosa origine dell'antico popolo ligure. Le ipotesi linguistiche sono basate prevalentemente su toponimi e nomi di persona. \nDai riferimenti di Seneca e di Plinio sappiamo che la lingua dei Liguri si continuava a parlare ancora nel I secolo d.C..\nSi ritiene che tra le poche radici liguri vi siano i tipici i suffissi \"-asca\" o \"-asco\", che sono una desinenza usata per indicare un villaggio. Esempio: il toponimo \"Grugliasco\", dall'antico Curliascum, prende probabilmente il nome (Currelius o Correlius) del colono che fond\u00f2 l'insediamento nel territorio dei Taurini, all'epoca della colonizzazione romana (I sec. a.C.). Moltissime altre citt\u00e0 prendono la desinenza nei territori tradizionalmente occupati dai liguri (Buriasco, Piossasco...).\nUn'altra radice legata ai toponimi \u00e8 il prefisso \"alb-\", che indicherebbe \"capitale federale della trib\u00f9\", esempio: \"Album Intemelium\" (Ventimiglia) capitale degli Intemeli, \"Album Ingaunum\" (Albenga) capitale degli Ingauni, \"Album Pompeia\" (Alba in Piemonte) capitale degli Epanteri.\nInfine, alcuni studiosi ritengono che la discussa radice \"alp-\", da cui deriverebbe il nome delle Alpi, sia di origine ligure, con il significato di \"pascoli/prati di montagna\".\nIpotesi non-indoeuropea e pre-indoeuropea.\nLa maggior parte dei linguisti considerano l'antico ligure una lingua pre-indoeuropea e paleoeuropea, con significative influenze indoeuropee, soprattutto celtiche (gallico) e italiche (latino), sovrappostesi alla lingua originaria.\nLa tesi di fondo \u00e8 che i Liguri fossero dei superstiti delle antichissime popolazioni pre-indoeuropee che avevano occupato l'Europa, almeno dal V millennio a.C. Queste popolazioni avrebbero avuto un loro ceppo linguistico, che avrebbero conservato fino al sopraggiungere delle ondate migratorie indoeuropee. In seguito, questi ultimi, avrebbero conquistato i territori, imponendo la loro cultura e la loro lingua.\nLe poche popolazioni che erano riuscite a creare enclave etniche, avrebbero mantenuto il substrato dell'antica lingua; anche se, con il passar dei secoli, termini \"stranieri\" hanno finito per impregnarne la lingua. L'antico ligure, come il basco e il protosardo, rappresenterebbero i resti dell'antico ceppo linguistico. Tracce dei Liguri si riscontrano anche in Veneto (Euganei), Alpi piemontesi, area del Lago Lemano, Toscana (Apuani, Casentini, Maugelli, Ilviates e gli Ambroni che trasmetteranno il loro nome agli italici Umbri), Lazio, Corsica, Gallura, Sicilia Occidentale, Provenza, Linguadoca e in varie localit\u00e0 della penisola iberica (sebbene si ipotizzi che i Greci qui con il termine Liguri si vogliano riferire semplicemente agli indigeni delle paludose coste dell'Occidente).\nDelle prove indirette relative all'identificazione di una cultura ligure sono i ritrovamenti archeologici megalitici (che ne fa esponenti della cultura megalitica dell'estremo occidente europeo) e l'esame genetico delle popolazioni italiane (che evidenzia nell'area dei Liguri una variabilit\u00e0 genetica particolare).\nUn'altra testimonianza della diversit\u00e0 culturale tra celti e liguri, ci arriva dall'antico geografo greco Strabone (I sec. a.C.), il quale sosteneva: \"\u00abIn quanto alle Alpi... molti popoli (\"\u00e9thn\u00ea\") occupano queste montagne, tutti celti (\"Keltik\u00e0\") tranne i Liguri; ma sebbene questi Liguri appartengano a un popolo differente (\"hetero-ethneis\"), essi sono simili ai Celti nel loro modo di vivere (\"b\u00edois\").\u00bb\"\nFrancisco Villar scrive che in epoca romana la Liguria presenta per lo meno cinque strati ben identificati: latino, gallico, lepontico, antico europeo e pre-indoeuropeo.\nPaul-Louis Rousset, analizzando i toponimi dell'area alpina, suggerisce che molte radici, ritenute celtiche o galliche, siano in realt\u00e0 radici di origine pre-indoeuropea (es. -bal, -lap o -pen).\nIpotesi indoeuropea.\nIn opposizione della tesi precedente, alcuni linguisti sostengono che l'antico ligure sarebbe stato un'antica variante della lingua indoeuropea, per cui cugino del gallico.\nXavier Delamarre sostiene che il ligure sia una lingua celtica, simile ma non identica al gallico. La sua argomentazione verte su due punti: primo, il toponimo ligure Genua (odierna Genova, situata vicino alla foce di un fiume), sostiene Delamarre, deriva dal PIE *genu-, \"mascella\". Molte lingue indoeuropee usano il termine 'bocca' per indicare la foce di un fiume, ma solo in goidelico il PIE *genu- significa 'bocca'. Oltre a Genua, che \u00e8 considerata ligure (Delamarre 2003, p.\u00a0177), questo termine si trova anche in Genava (moderna Ginevra), che potrebbe essere gallica. Comunque, Genua e Genava potrebbero derivare da un'altra radice PIE con la forma *genu-, che significa \"ginocchio\" (cos\u00ec in Pokorny, IEW ).\nIl secondo punto di Delamarre si basa sulla menzione che Plutarco fa (nella \"Vita di Mario\" 10, 5-6) di un fatto avvenuto durante la battaglia di Aquae Sextiae nel 102 a.C., quando gli Ambroni iniziarono ad urlare \"Ambrones!\" come loro grido di battaglia; le truppe liguri alleate dei Romani, a sentire questo grido, trovarono che era identico a un antico nome del loro paese che i Liguri spesso usavano parlando della loro discendenza (\"out\u00f4s kata genos onomazousi Ligues\"), cos\u00ec gridarono a loro volta, \"Ambrones!\".\nDelamarre evidenzia un rischio di logica circolare: se si crede che i Liguri siano non-celtici, e se molti toponimi e nomi tribali che molti autori classici sostengono essere liguri sembrano essere celtici, non \u00e8 corretto scartare tutti quelli celtici quando si raccolgono i termini liguri e usare questo corpus pubblicato per dimostrare che il ligure \u00e8 non-celtico o non-indoeuropeo.\nErodoto (5.9) scrive che \"Sigynnai\" significa 'venditori ambulanti' tra i Liguri che vivevano intorno a \"Massalia\" (odierna Marsiglia), parola che ricorda quella dei Sequani, popolazione celto-gallica che all'epoca di Cesare era situata nella Franca Contea e nella Borgogna, 450\u00a0km a nord di Marsiglia. Inoltre Erodoto ricorda un popolo dei Sigynnai, stanziato lungo il Danubio.\nAntonio Sciarretta, analizzando la toponomastica italiana, ha ipotizzato che l'antico ligure fosse una lingua appartenuta ad una popolazione della ondata indoeuropea pi\u00f9 antica, poi schiacciata dall'arrivo di successive ondate migratorie pi\u00f9 consistenti (quelle che formeranno le etnie italiche).\nLe questione celto-ligure \u00e8 discussa anche da Barruol (1999).\nSecondo l'indoeuropeista Villar i Liguri sono effettivamente una \"gens antiqua\" come diceva Tito Livio, ma indoeuropea, del primo popolamento e con numerosi elementi di sostrato pre-indeuropeo rimasti vivi nella loro lingua, vivevano in tutte le coste dalla zona di Pisa (foci dell'Arno) alla foce dell'Ebro con molte isole linguistiche all'interno della Spagna, della Francia e dell'Italia, (e forse anche della Sicilia, della Corsica e del nord della Sardegna) in seguito occupate dai Celti e da altre popolazioni indoeuropee successive che agirono come sovrastrato linguistico modificando il ligure originario in modo divergente. Anche se va ridimensionato o negato il concetto di super-ligure proposto da D'Arbois de Jubanville come corrispondente occidentale del pan-illirismo dell'Europa sud-orientale.\nAlcune isoglosse liguri sono asia (segale), bodinco- (profondo), sigyna (mercante/ambulante), e forse leberis (coniglio), raucielo- (pino, forse pino marittimo), saliunca (nardo), balaro (disertore), damma (cervo), ginnus (mulo), tutti di tipo indeuropeo, inoltre lapid (pietra), pala (lapide) e cararia (cava) che sarebbero per\u00f2 termini liguri come prestito linguistico del sostrato pre indeuropeo (con qualche dubbio per pala, che ha attinenza a termini religiosi indiani e indoeuropei relativi al fiume che le anime attraversano dopo la morte). Comunque, pur propendendo per l'indoeuropeit\u00e0 del ligure (ma molto antico), Villar non esclude che sia una lingua pre-indoeuropea, magari fortemente condizionata da lingue indoeuropee con cui era venuto in contatto.\nRecentemente (2016) Adolfo Zavaroni, che in precedenza aveva pubblicato vari studi sull'ingente mole di iscrizioni rupestri incise dai \"Ligures Friniates\" del Frignano e dell'Appennino tosco-emiliano, ha rivolto la sua attenzione alle iscrizioni rupestri della Liguria che egli ritiene siano anche pi\u00f9 numerose. Come anticipazione degli studi in corso ha pubblicato su www.academia.edu due articoli: a) \"Lingua, scrittura, divinit\u00e0 e arte rupestre degli antichi \"Ligures\": l'iscrizione di Beverino (La Spezia)\"; b) \"La lingua degli antichi Liguri: iscrizioni e figure sacre su due rocce di Campocatino (Alpi Apuane)\". Nei suoi precedenti studi Zavaroni era incline a considerare i \"Friniates\" una popolazione che aveva una propria lingua (indoeuropea, affine alle lingue italiche) e una propria scrittura e dubitava che essi fossero Liguri nonostante Tito Livio li avesse chiamati \"Ligures Friniates\" o semplicemente \"Ligures\". Tale scetticismo era dovuto al fatto che i \"Friniates\" chiamavano se stessi \"Ombros\", \"Umbros\" e al fatto che la letteratura glottologica riguardante l'antica lingua dei Liguri lo aveva indotto a credere non solo che non si conosceva nulla di probante sulla sua tipologia ed origine, ma anche che la scrittura fosse poco o per nulla diffusa nell'attuale territorio ligure, dove parevano documentate soltanto incisioni rupestri senza iscrizioni e rare iscrizioni etrusche (non rupestri). \nNel 2015, per\u00f2, dopo la scoperta di scritte su una pietra altare e su un cippo nell'alto Appennino reggiano (rispettivamente Busana e Passo dell'Ospitalaccio poco lontano dal Passo del Cerreto), Zavaroni inizi\u00f2 ad esplorare alcuni siti liguri, scoprendo iscrizioni nel medesimo sistema grafico (improntato ad un frequentissimo uso di legature) e nella stessa lingua dei \"Friniates\". Quindi la lingua dei Liguri che abitavano nell'attuale Liguria sarebbe la stessa dei Liguri dell'Appennino tosco-emiliano (almeno fino all'attuale provincia di Bologna e alle Apuane). Tale lingua era indoeuropea. Secondo Adolfo Zavaroni, la comparazione con le lingue italiche, le celtiche e le germaniche (rari sono i lessemi praticamente identici a lessemi etruschi) porterebbe ad una interpretazione pressoch\u00e9 sicura di tutti i numerosissimi termini e dei tanti appellativi divini contenuti nelle iscrizioni."}
{"id": "314262", "revid": "1318658", "url": "https://it.wikipedia.org/wiki?curid=314262", "title": "Cementazione", "text": ""}
{"id": "314265", "revid": "8897", "url": "https://it.wikipedia.org/wiki?curid=314265", "title": "Foto digitale", "text": ""}
{"id": "314266", "revid": "69794", "url": "https://it.wikipedia.org/wiki?curid=314266", "title": "Avery Brundage", "text": "Ha ricoperto la carica di Presidente del Comitato Olimpico Internazionale dal 1952 al 1972.\nBiografia.\nBrundage si laurea in ingegneria civile nel 1909 presso l'Universit\u00e0 dell'Illinois. Pochi anni dopo, fonda la \"Avery Brundage Company\", una societ\u00e0 attiva nel campo edilizio a Chicago fino al 1947. Atleta versatile, partecipa ai Giochi olimpici di , gareggiando nel pentathlon (arrivando sesto), nel decathlon (arrivando sedicesimo) e nel lancio del disco (concludendo ventiduesimo).\nNel 1914, conquista il suo primo titolo nazionale di atletica leggera (confermandosi altre due volte nel 1916 e nel 1918). Nel 1928, diventa presidente della Amateur Athletic Union e l'anno successivo del Comitato Olimpico degli Stati Uniti (USOC). Nel 1930, diventa vicepresidente della International Association of Athletics Federations (IAAF), la federazione internazionale di atletica leggera.\nDa presidente dell'USOC, Brundage si rifiuta di boicottare i Giochi olimpici di (da cui furono esclusi quasi tutti gli ebrei tedeschi) e diventa membro del CIO, dopo l'espulsione dello statunitense Ernest Lee Jahnke (di tutt'altro avviso riguardo al boicottaggio delle Olimpiadi \"naziste\"). Proprio alle Olimpiadi di Berlino accade un evento strano: la mattina della gara dei staffetta 4x100, Marty Glickman e Sam Stoller, gli unici due atleti ebrei della nazionale statunitense, vengono all'ultimo momento sostituiti da Jesse Owens e Ralph Metcalfe. .\nIn seguito, Brundage partecipa ad una manifestazione a New York . Nel 1941, viene espulso dall\"'American First Committee\" (un comitato pacifista ed isolazionista statunitense) per le sue inclinazioni filo-naziste. Dopo la morte del presidente del CIO Henri de Baillet-Latour, avvenuta durante la seconda guerra mondiale, Brundage assume la carica di vicepresidente del CIO nel 1945. Nel 1952, il Presidente Sigfrid Edstr\u00f6m si ritira e Brundage viene eletto suo successore.\nCome presidente del CIO, Brundage si oppone fermamente alla partecipazione di atleti professionisti ai Giochi olimpici (posizione che negli anni ottanta verr\u00e0 gradualmente abbandonata). Questa linea di condotta ha portato a non pochi incidenti, come l'esclusione dello sciatore austriaco Karl Schranz dai Giochi olimpici invernali di Sapporo 1972 perch\u00e9 aveva ricevulto soldi da alcuni sponsor. Altre vittime di Brundage sono stati gli atleti afroamericani Tommie Smith e John Carlos, famosi per aver alzato il pugno sul podio dei Giochi olimpici di per solidariet\u00e0 ai movimenti Black Power, allora in azione negli Stati Uniti. Smith e Carlos sono stati per questo immediatamente espulsi dal villaggio olimpico e sospesi.\nL'episodio pi\u00f9 controverso della \"presidenza Brundage\" \u00e8 per\u00f2 la decisione di continuare i Giochi olimpici di , nonostante il massacro di Monaco, la strage degli undici atleti israeliani compiuta da parte di terroristi palestinesi appartenenti a Settembre Nero. Molti hanno criticato la scelta, nonostante pochissimi atleti abbiano poi abbandonato il villaggio olimpico. I Giochi vengono sospesi per tutta la giornata del 5 settembre, mentre il giorno dopo si svolge una funzione commemorativa delle vittime allo Stadio Olimpico. Incredibilmente per\u00f2, Brundage riesce a non fare mai riferimento alla triste sorte degli 11 atleti nel suo discorso, tutto incentrato sull'esaltazione della forza del movimento olimpico.\nIl presidente del CIO si era invece opposto all'esclusione della Rhodesia (oggi Zimbabwe) dai Giochi olimpici a causa della sua politica di \"apartheid\". Successivamente ai fatti di Monaco di Baviera, Brundage metter\u00e0 sullo stesso piano il massacro degli atleti israeliani e l'esclusione della Rhodesia, considerandoli \"crimini di uguale gravit\u00e0\". Le critiche ricevute dopo i fatti di Monaco lo costrinsero alle dimissioni. Dopo aver lasciato la presidenza del CIO (ancora oggi, si tratta dell'unico statunitense eletto alla carica di presidente, e il suo successore, Lord Killanin, era stato eletto poco prima dell'inizio della XX Olimpiade) coltiva l'altra passione della sua vita: collezionare oggetti d'arte asiatici. L'8 maggio 1975, muore a Garmisch-Partenkirchen, all'epoca in Germania Ovest. Attraverso il suo testamento, Brundage ha disposto che la sua collezione d'arte venisse donata all\"'Asian Art Museum\" di San Francisco. Oggi riposa nel cimitero di Rosehill, a Chicago (Illinois)."}
{"id": "314277", "revid": "402432", "url": "https://it.wikipedia.org/wiki?curid=314277", "title": "KPresenter", "text": ""}
{"id": "314278", "revid": "1452073", "url": "https://it.wikipedia.org/wiki?curid=314278", "title": "Olio Collina di Brindisi", "text": "L'olio Collina di Brindisi \u00e8 un olio di oliva a Denominazione di origine protetta, da cui prende il nome l'omonima strada dell'olio: si tratta di un tracciato enogastronomico in provincia di Brindisi che attraversa i comuni di Ceglie Messapica, Carovigno, Cisternino, Fasano, Ostuni, San Michele Salentino, San Vito dei Normanni e Villa Castelli.\nDescrizione.\nL'olivo \u00e8 presente nel brindisino da tempi antichi, come testimoniano alcuni oliveti secolari a Fasano e Ostuni, perfettamente integrati nel paesaggio di questa provincia.\nLa variet\u00e0 pi\u00f9 comune nel territorio, comunemente detta Ogliarola o Chiarita, risale al tempo dei Romani e deve la sua diffusione all'alta resa in olio estraibile e all'elevata rusticit\u00e0.\nL'olio Collina di Brindisi ha un gusto tale da accompagnare qualsiasi pietanza, dalle carni ai piatti di pesce, alle verdure ed \u00e8 persino adatto nelle preparazioni di pasticceria.\nL'etichettatura del Collina di Brindisi Dop.\nIn etichetta figura il nome della Denominazione di origine protetta 'Collina di Brindisi' e l'annata di produzione delle olive da cui l'olio \u00e8 ottenuto.\nOlio extravergine di oliva ottenuto dalle variet\u00e0 di olivo Ogliarola (per almeno il 70%), Cellina, Nard\u00f2, Coratina, Frantoio, Leccino e Picholine.\nL'olio Colline di Brindisi presenta un'acidit\u00e0 massima dello 0,80%, un colore dal verde al giallo e un odore fruttato medio.\nL'olio Collina di Brindisi \u00e8 di eccellente qualit\u00e0, particolarmente dolce anche appena spremuto, e ha un sapore fruttato e delicato, con leggera percezione di piccante e di amaro.\nL'olio di oliva extravergine Colline di Brindisi deve essere prodotto nella parte nord della provincia di Brindisi, comprendente i comuni di Carovigno, Ceglie Messapica, Cisternino, Fasano, Ostuni, San Michele Salentino, San Vito dei Normanni, Villa Castelli.\nPresenza sul mercato: Tutto l'anno\nRiferimenti normativi.\nRegistrazione europea con regolamento CE n. 1263/96 pubblicato sulla GUCE L163/96 del 2 luglio 1996; riconoscimento nazionale con DM 29 settembre 1998 pubblicato sulla GURI n. 250 del 26 ottobre 1998."}
{"id": "314279", "revid": "123727819", "url": "https://it.wikipedia.org/wiki?curid=314279", "title": "Open Software Foundation", "text": "La Open Software Foundation (OSF) fu un'organizzazione fondata nel 1988 con l'obiettivo di creare uno standard aperto per un'implementazione del sistema operativo Unix. I membri fondatori furono Apollo Computer, Groupe Bull, Digital Equipment Corporation, Hewlett-Packard, IBM, Nixdorf Computer e Siemens AG, talora chiamati \"La Gang dei Sette\". Successivamente si unirono Philips e Hitachi.\nDescrizione.\nLa fondazione dell'organizzazione \u00e8 stata vista da molti come la risposta alla collaborazione tra AT&amp;T e Sun Microsystems creata per pubblicare la quarta versione di UNIX System V, e alla minaccia che i produttori li chiudessero fuori dal processo di standardizzazione. Questo port\u00f2 Scott McNealy della Sun a ironizzare sulla sigla \"OSF\", utilizzandola come acronimo per \"Oppose Sun Forever\" (Sempre Contro Sun). La competizione tra le due versioni di Unix fu nota come Unix wars. AT&amp;T fond\u00f2 l'organizzazione UNIX International come risposta alla OSF.\nLa prima implementazione standard di Unix della OSF, pubblicata nel 1990, \u00e8 conosciuta come OSF/1. Fu in gran parte un fallimento, tale che la OSF ferm\u00f2 lo sviluppo delle successive versioni nel 1994. DEC fu l'unico produttore che adott\u00f2 tale sistema, pubblicizzandolo come Digital UNIX.\nLa OSF svilupp\u00f2 altri standard pi\u00f9 noti, che ebbero pi\u00f9 fortuna, come Motif e Common Desktop Environment, rispettivamente usciti come widget toolkit e desktop environment per i sistemi X Windows. Nel 1996 la OSF si fuse con l'azienda X/Open per diventare The Open Group.\nA dispetto della somiglianza nel nome, e il fatto che entrambe abbiano sede a Cambridge, in Massachusetts, non c'\u00e8 nessun legame tra OSF e la Free Software Foundation."}
{"id": "314280", "revid": "1456895", "url": "https://it.wikipedia.org/wiki?curid=314280", "title": "Bar (pubblico esercizio)", "text": "Il bar \u00e8 un pubblico esercizio adibito alla vendita di bevande e alimenti nonch\u00e9 all'erogazione di altri servizi alla clientela.\nEtimologia.\nL'origine del nome deriva dall'inglese, dove il termine identifica locali dediti esclusivamente alla vendita di alcolici, Bar \u00e8 riferito al lungo bancone e, pi\u00f9 esattamente, alla sbarra corrimano, posta sotto di esso. Nel parlare comune quindi si diceva: \"avviciniamoci alla sbarra\" o \"andiamo alla sbarra\" in inglese \"...at the bar\" che indicava quel punto del locale.\n\u00c8 inoltre possibile che il nome sia dovuto ad una contrazione di \"barred\" (\"barrato\"), poich\u00e9 nell'Inghilterra del XIX secolo vigeva un divieto circa la vendita ed il consumo di prodotti alcolici.\nStruttura.\nIl bar, che pu\u00f2 anche essere sito all'interno di teatri, alberghi, oratori o ristoranti, \u00e8 gestito dal cosiddetto barista, cui viene richiesta per legge una formazione specifica.\nIl listino dei bar comprende i seguenti prodotti:\nIn aggiunta, tra i servizi offerti possono rientrare le funzioni proprie della tabaccheria (valori bollati, lotto, prodotti del tabacco) ed elementi ludici o ricreativi (gioco d'azzardo, scommesse sportive, videogiochi, slot machine, televisione, carte da gioco, biliardo, calciobalilla e giornali).\nTipologie di bar.\nTra le varie tipologie di bar, vi sono:\nAspetto legale in Italia.\nL'apertura e l'attivit\u00e0 di un bar sono connesse ai dettami contenuti nel testo unico delle leggi di pubblica sicurezza, che individuano in particolare:\n\u00c8 inoltre obbligatoria, in quanto locale pubblico, la presenza di servizi igienici per il personale e la clientela. Non vi \u00e8 tuttavia chiarezza legislativa in merito all'utilizzo gratuito o meno di essi, circostanza che ha spesso sollevato polemiche. In linea generale, l'articolo 187 del TULPS ne garantisce la fruizione gratuita da parte dei clienti.\nAltre controversie hanno riguardato l'obbligo della consumazione, la vendita di alcolici ai minorenni, il mancato rilascio degli scontrini fiscali e l'assenza di tabelle descrittive circa gli effetti dell'alcol."}
{"id": "314287", "revid": "1452073", "url": "https://it.wikipedia.org/wiki?curid=314287", "title": "Agrippa", "text": ""}
{"id": "314288", "revid": "12582", "url": "https://it.wikipedia.org/wiki?curid=314288", "title": "Picco del petrolio", "text": ""}
{"id": "314289", "revid": "767487", "url": "https://it.wikipedia.org/wiki?curid=314289", "title": "Colline Salernitane", "text": "Colline Salernitane \u00e8 un olio di oliva a denominazione di origine protetta.\nL'area di produzione \u00e8 compresa fra 87 comuni della provincia di Salerno."}
{"id": "314291", "revid": "6923", "url": "https://it.wikipedia.org/wiki?curid=314291", "title": "Arco di trionfo (Parigi)", "text": ""}
{"id": "314292", "revid": "111782547", "url": "https://it.wikipedia.org/wiki?curid=314292", "title": "Colline Teatine", "text": "Colline Teatine \u00e8 un olio di oliva a denominazione di origine protetta, prodotto in provincia di Chieti, nella regione Abruzzo.\nDisciplinare di produzione.\nVedi qui il Disciplinare di produzione."}
{"id": "314293", "revid": "200568", "url": "https://it.wikipedia.org/wiki?curid=314293", "title": "Torta Ostiglia", "text": "La torta Ostiglia \u00e8 un dolce tipico di Ostiglia.\nStoria.\nCreata attorno agli inizi del XX secolo dal locale pasticcere Cesare Gamba, la torta si ispira ad un altro dolce della tradizione mantovana, la torta Helvetia. Nella ricetta della torta Ostiglia sono state apportate delle modifiche che l'hanno resa leggermente diversa dalla tipica Helvezia mantovana.\nCaratteristiche.\nIl dolce \u00e8 costituito da due cialde a base di albumi d'uovo e mandorle con un ripieno di zabaione e mandorle. Il dolce \u00e8 diffuso anche oltre i confini di Ostiglia."}
{"id": "314300", "revid": "2036605", "url": "https://it.wikipedia.org/wiki?curid=314300", "title": "Agrippa (astronomo)", "text": "Biografia.\nL'unica informazione che lo riguarda in nostro possesso \u00e8 relativa ad una sua osservazione astronomica risalente all'anno 92, citata nell'Almagesto di Tolomeo; secondo quest'ultimo, nel corso del dodicesimo anno del regno di Domiziano, nel settimo giorno del mese bitino di Metroso, Agrippa osserv\u00f2 l'occultazione di alcune delle Pleiadi da parte dell'estremo meridionale del disco della Luna\u02d0\nProbabilmente Agrippa cercava una conferma sperimentale della precessione degli equinozi, scoperta da Ipparco; proprio per onorare la sua ricerca, il cratere lunare Agrippa \u00e8 stato cos\u00ec battezzato in suo onore."}
{"id": "314302", "revid": "250809", "url": "https://it.wikipedia.org/wiki?curid=314302", "title": "Cratere Agrippa", "text": "Agrippa \u00e8 un cratere lunare intitolato all'astronomo greco del I secolo Agrippa; \u00e8 situato all'estremo sudorientale del Mare Vaporum, a nord del cratere Godin, e poco pi\u00f9 ad ovest del cratere Tempel.\nIl suo perimetro ricorda la forma di uno scudo, pi\u00f9 aguzzo nella parte settentrionale, ma arrotondato in quella meridionale; il letto \u00e8 irregolare e presenta un rilievo nella parte centrale. Dal cratere si dipanano una serie di raggi che possono raggiungere la distanza di 270\u00a0km dal centro di Agrippa.\nPoco pi\u00f9 a nord-nordest \u00e8 presente la faglia nota come Rima Ariadaeus, che si dirige verso est-sudest gettandosi nella parte occidentale del Mare della Tranquillit\u00e0.\nCrateri correlati.\nAlcuni crateri minori situati in prossimit\u00e0 di Agrippa sono convenzionalmente identificati, sulle mappe lunari, attraverso una lettera associata al nome."}
{"id": "314303", "revid": "1437331", "url": "https://it.wikipedia.org/wiki?curid=314303", "title": "Lorenzo Palermo", "text": "Biografia.\nAvvocato e dirigente politico sardista nasce a Nuoro, dove compie gli studi sino alla maturit\u00e0 presso il Liceo ginnasio statale Giorgio Asproni.\nStudente presso la Scuola Superiore di Studi universitari Sant'Anna di Pisa si laurea in legge e consegue il dottorato di ricerca in diritto costituzionale sempre presso il San'Anna. Aderisce al gruppo riunito intorno al giornale \"Su Populu Sardu\" e diviene attivo in quella redazione e nell'altra di \"Radiu Supramonte\". Ritornato stabilmente in Sardegna nel 1979 comincia la professione di avvocato. Nel 1980 aderisce al Partito Sardo d'Azione, del quale sar\u00e0 Segretario Nazionale dal 1995 al 1997 e Presidente dal 2000 al 2004. \u00c8 Presidente della Scuola di Formazione Forense e dell'AILUN di Nuoro. \u00c8 autore di scritti giuridici e politici."}
{"id": "314308", "revid": "767487", "url": "https://it.wikipedia.org/wiki?curid=314308", "title": "Olio Dauno", "text": "L'Olio Dauno \u00e8 un olio d'oliva a Denominazione di origine protetta."}
{"id": "314309", "revid": "2519", "url": "https://it.wikipedia.org/wiki?curid=314309", "title": "Cotechino di Modena", "text": ""}
{"id": "314315", "revid": "2124851", "url": "https://it.wikipedia.org/wiki?curid=314315", "title": "Mariano D'Angelo", "text": "Biografia.\nNativo di Airola (BN) ma romano d'adozione (dove compir\u00e0 tutti i suoi studi fino a laurearsi in giurisprudenza), dopo aver frequentato la scuola di recitazione \"Mario Riva\", a 22 anni comincia la sua carriera di attore. Quasi subito si propone anche come scrittore teatrale ricevendo il premio Quirino 1997. Fa cabaret con il gruppo \"Mamma mia che impressione\" da lui fondato insieme a Enzo Salvi\nNel 2020 pubblica il romanzo \"Il Bastardo\".\nhttps://twitter.com/marianodangelo_\nhttps://www.linkedin.com/in/mariano-d-angelo-04b1855a/\nAttivit\u00e0 di spettacolo.\nSono suoi gli spettacoli \"Seduti e abbandonati\" e \"Fiumi di forfora\", che vengono replicati al Teatro Olimpico e al Teatro Politeama Brancaccio di Roma; sempre con Enzo Salvi firma nel 2007 \"Er Codice da Vinci\", una commedia sui goffi tentativi di rubare la Gioconda.\n\u00c8 anche autore televisivo, co-autore delle gag di Enzo Salvi; firma per televisione molti programmi: \"Cominciamo bene\", \"Suonare Stella\", \"Mio fratello \u00e8 pakistano\", \"Libero\", \"Veline\", \"Velone\", \"Una giornata particolare\", \"Cultura moderna\", \"Distraction\".\nNel 2005 ha recitato ne \"Il ritorno del Monnezza\" al fianco di Claudio Amendola ed Enzo Salvi.\nNel 2011, con la societ\u00e0 CB Creations, \u00e8 produttore esecutivo-creativo per gli eventi Ferrari e creativo per Fiat. Ha un ruolo anche nella produzione di filmati per Fincantieri e Coni.\nNel 2015 ha una piccola parte, quella del notaio Alberto Siani, in una puntata della serie \"Don Matteo\".\nNel 2018 collabora come autore per lo spettacolo teatrale di Teo Mammucari \"Pi\u00f9 bella cosa non c'\u00e8\". \nNel 2019 collabora come autore per lo spettacolo \"Pap\u00e0, perch\u00e9 lo hai fatto?\" di Maurizio Battista e nel 2019 per lo spettacolo \"30 anni e non sentirli\" record di incassi al Teatro Olimpico di Roma con oltre 47.000 biglietti venduti.\nNel 2021 firma la regia di \"3x2\" lo spettacolo dei Gemelli di Guidonia, Teatro Olimpico, Roma.\nAutore teatro e interprete.\nNal 1991 con Enzo Salvi fonda i \"Mammamia Che Impressione\" duo di cabaret che firma le pi\u00f9 belle pagine del cabaret romano, da allora Salvi e D'Angelo spostano la loro produzione anche in teatro dove ogni anno portano uno spettacolo nuovo, tra essi ricordiamo:"}
{"id": "314316", "revid": "1305887", "url": "https://it.wikipedia.org/wiki?curid=314316", "title": "Fabriano (disambigua)", "text": ""}
{"id": "314320", "revid": "2519", "url": "https://it.wikipedia.org/wiki?curid=314320", "title": "Olio dei Laghi Lombardi", "text": ""}
{"id": "314321", "revid": "339392", "url": "https://it.wikipedia.org/wiki?curid=314321", "title": "Olio del Garda", "text": ""}
{"id": "314326", "revid": "767487", "url": "https://it.wikipedia.org/wiki?curid=314326", "title": "Mare Tranquillitatis", "text": "Il mare della Tranquillit\u00e0 (in latino mare Tranquillitatis) \u00e8 un mare lunare situato sull'emisfero del satellite sempre rivolto verso la Terra. Il materiale che lo compone \u00e8 prevalentemente di natura basaltica e risale all'Imbriano superiore, mentre i rilievi circostanti risalgono all'Imbriano inferiore; il bacino, nel suo complesso, \u00e8 probabilmente di origine pre-nettariana, mostra margini irregolari ed \u00e8 privo della caratteristica struttura ad anelli.\nLa topografia disordinata della regione risulta dall'intersezione del mare della Tranquillit\u00e0, del mare Nectaris, del mare delle Crisi, del mare della Fecondit\u00e0 e del mare della Serenit\u00e0 con due anelli concentrici geologicamente legati all'oceano delle Tempeste. La regione di Palus Somni, all'estremo nordorientale del mare, \u00e8 ricca di materiale basaltico trasbordato dal bacino principale.\nNel 1965 la sonda spaziale Ranger 8 si schiant\u00f2 in questa regione, dopo aver inviato con successo a Terra 7137 fotografie della superficie della Luna negli ultimi 23 minuti della sua missione. Il mare della Tranquillit\u00e0 \u00e8 stato anche obiettivo del primo allunaggio compiuto dall'uomo, da parte del modulo lunare dell'Apollo 11, nel 1969. Il punto preciso di contatto con il suolo lunare, situato alle coordinate 0,8\u00b0\u00a0N, 23,4\u00b0\u00a0E, \u00e8 stato soprannominato \"Tranquillity Base\" ed e poi stato ufficialmente chiamato Statio Tranquillitatis dall'UAI, i tre crateri minori situati poco pi\u00f9 a nord sono stati chiamati Aldrin, Collins ed Armstrong in onore dei tre astronauti che componevano la missione."}
{"id": "314331", "revid": "2519", "url": "https://it.wikipedia.org/wiki?curid=314331", "title": "Oliva La Bella della Daunia", "text": ""}
{"id": "314332", "revid": "964734", "url": "https://it.wikipedia.org/wiki?curid=314332", "title": "Statio (esogeologia)", "text": "Statio (plurale: stationes) \u00e8 un termine latino utilizzato in esogeologia per designare localit\u00e0 presenti sulla superficie di pianeti o di altri corpi celesti che sono state teatro di atterraggi da parte di missioni spaziali con equipaggio.\nElenco.\nPer ora esistono \"statio\" soltanto sulla Luna, in seguito alle missioni di allunaggio."}
{"id": "314334", "revid": "7", "url": "https://it.wikipedia.org/wiki?curid=314334", "title": "Basilico genovese", "text": ""}
{"id": "314335", "revid": "174925", "url": "https://it.wikipedia.org/wiki?curid=314335", "title": "Ocimum basilicum", "text": "Il basilico (\"Ocimum basilicum\", ) \u00e8 una pianta erbacea annuale, appartenente alla famiglia delle Lamiaceae, normalmente coltivata come pianta aromatica.\nOriginario dell'India, il basilico \u00e8 utilizzato tipicamente nella cucina italiana e nelle cucine asiatiche in Taiwan, Thailandia, Vietnam, Cambogia e Laos, per via del marcato profumo delle sue foglie, che a seconda della variet\u00e0 pu\u00f2 essere pi\u00f9 o meno dolce o pungente.\nEtimologia.\nIl nome deriva dal latino medievale \"basilicum\", con origine dal greco \"basilikon (phyton)\" (\"pianta regale, maestosa\"), da \"basileus\" \"re\".\nL'etimologia \u00e8 incerta: alcune interpretazioni ritengono sia cos\u00ec chiamato perch\u00e9 usato per produrre profumi per il re, o in riferimento all'utilizzo sacro delle antiche popolazioni Hindu, oppure, pi\u00f9 semplicemente, per l'importanza \"regale\" conferita alla pianta.\nL'origine del nome \u00e8 stata spesso erroneamente confusa con quella del basilisco, la creatura mitologica greca descritta come un serpente dal veleno letale, col potere di uccidere con lo sguardo. Il basilico ne sarebbe stato l'antidoto.\nDescrizione.\nIl basilico \u00e8 una pianta erbacea annuale alta fino a 60\u00a0cm, con foglie opposte, ovali, lanceolate, a volte bollose, di 2-5 centimetri di lunghezza. Il colore delle foglie varia dal verde pallido al verde intenso, oppure \u00e8 viola o porpora in alcune variet\u00e0. I fusti eretti, ramificati, hanno una sezione quadrata come molte delle Lamiaceae, e hanno la tendenza a divenire legnosi e frondosi.\nI piccoli fiori bilabiati, bianchi o rosei, hanno la corolla di 5 petali irregolari. Gli stami sono 4 e gialli. I fiori sono raggruppati in infiorescenze all'ascella delle foglie.\nI semi sono fini, oblunghi e neri.\nDistribuzione.\nIl basilico \u00e8 nativo e cresce selvatico nell'Asia tropicale e in India. Si diffuse dal Medio Oriente in Antica Grecia e in Italia dai tempi di Alessandro Magno, intorno al 350 a.C.. Solo dal XVI secolo inizi\u00f2 a essere coltivato anche in Inghilterra e, con le prime spedizioni migratorie, nelle Americhe.\nTassonomia.\nSono state classificate circa 60 variet\u00e0 e cultivar di \"O. basilicum\", che si differenziano per l'aspetto e l'aroma.\nLa difficolt\u00e0 nel classificare il basilico \u00e8 dovuta principalmente alle caratteristiche polimorfiche\ndella pianta e all'impollinazione incrociata, rendendo a volte dubbia l'identit\u00e0 botanica del basilico cos\u00ec come citata in diverse letterature.\nTra le variet\u00e0 si ricordano:\nUsi.\nLa pianta, fortemente aromatica, \u00e8 utilizzata nelle cucine italiane e asiatiche. Viene inoltre impiegata tradizionalmente in alcune medicine popolari.\nIn cucina.\nIl basilico deve essere utilizzato fresco e aggiunto alle pietanze all'ultimo momento. La cottura ne attenua velocemente il sapore fino a neutralizzarlo, lasciando poco del suo profumo. Quando essiccato, perde completamente il suo sapore lasciando un debole profumo di fieno. Lo si pu\u00f2 pestare in un mortaio per rompere le cellule che contengono l'olio essenziale, liberandone l'aroma. In frigorifero si pu\u00f2 conservare per qualche giorno, avvolto in un canovaccio da cucina. Le foglie congelate conservano, invece, il sapore per diversi mesi.\nIl basilico \u00e8 difficile da abbinare ad altre erbe aromatiche come il prezzemolo, il timo e il rosmarino.\nInsieme a formaggio, pinoli, aglio e olio di oliva, \u00e8 l'ingrediente base del pesto genovese, la salsa tipica della cucina ligure.\nSi usa per le insalate, con pomodori maturi, le zucchine, l'aglio, i frutti di mare, il pesce (triglia), le uova strapazzate, il pollo, il coniglio, l'anatra, le insalate di riso, le zuppe, la pasta e per le salse di pomodoro.\nNella cucina asiatica, specialmente a Taiwan, si usa frequentemente nelle zuppe. Le foglie intere accompagnano il pollo fritto o vengono usate per insaporire latte e creme.\nIl suo olio essenziale \u00e8 utilizzato per la preparazione di profumi e liquori; dalla distillazione della pianta fresca si ottiene un'essenza contenente eucaliptolo ed eugenolo.\nMedicina popolare.\nCome pianta medicinale, le foglie e le sommit\u00e0 fiorite vengono utilizzate per preparare infusi ad azione sedativa, antispastica delle vie digerenti, stomachica e diuretica, antimicrobica, antinfiammatoria.\nIl basilico \u00e8 utilizzato anche contro l'indigestione e come vermifugo. Come collutorio \u00e8 indicato contro le infiammazioni del cavo orale. L'olio \u00e8 utilizzato per massaggiare le parti del corpo dolenti o colpite da reumatismi.\nPer via di questi benefici, il suo uso si \u00e8 propagato dall'Africa alla medicina tradizionale in Brasile.\nLa medicina ayurveda assegna inoltre diverse propriet\u00e0 all\"'Ocimum tenuiflorum\", o \"basilico sacro\".\nColtivazione.\nIl basilico cresce bene quando il sole \u00e8 abbondante e la temperatura tra i 20\u00a0\u00b0C e 25\u00a0\u00b0C, come nel clima mediterraneo. A pi\u00f9 alte temperature necessita di una pi\u00f9 alta umidit\u00e0, e non resiste a temperature inferiori ai 10\u00a0\u00b0C. Gradisce annaffiature frequenti, ma con un suolo ben drenato, in quanto i ristagni d'acqua sono dannosi per le radici. Si coltiva negli orti o in vaso.\nIl periodo di fioritura \u00e8 tra giugno e settembre. Le piante di basilico devono essere regolarmente cimate, asportando gli apici vegetativi e i fiori, per consentire una crescita rigogliosa e per allungare il ciclo di vita, che termina con la produzione dei semi. Sui fusti lasciati a fiorire, la crescita delle foglie rallenta e si ferma, il fusto diventa legnoso, e cala la produzione dell'olio essenziale che produce il profumo. I semi possono tuttavia essere seminati l'anno successivo.\nLa propagazione per semina si effettua in primavera, verso marzo-aprile. In un clima temperato, la semina pu\u00f2 essere fatta in serra o in vasi mantenuti ad una temperatura di circa 20\u00a0\u00b0C. Il trapianto in piena terra si pu\u00f2 fare quando la temperatura esterna minima supera i 10\u00a0\u00b0C e non c'\u00e8 pericolo di gelate notturne, quindi tra aprile e maggio a seconda del clima locale. Luglio e agosto sono i periodi migliori per la raccolta delle foglie.\nIl basilico si pu\u00f2 concimare con letame (circa 2\u20133\u00a0kg/m\u00b2). Se la coltivazione avviene in vaso, conviene mettere la piantina in un terreno ricco di materia organica, o mescolare al terreno qualche manciata di stallatico sfarinato o di compost.\nLa pianta \u00e8 sensibile a diverse malattie che possono ridurre il raccolto, come quelle causate dai funghi parassiti \"Fusarium oxysporum\" o \"Botrytis cinerea\", che produce un marciume grigio sulle foglie.\nComposizione chimica.\nLe differenti variet\u00e0 hanno un numero variabile di oli essenziali che conferiscono alla pianta il tipico profumo nelle diverse sfumature. L'aroma caratteristico della specie comune in Italia \u00e8 derivato dall'eugenolo, sostanza chimica presente in grande quantit\u00e0 anche nei chiodi di garofano. Alcune variet\u00e0 condividono, in forma minore, le sostanze che danno il tipico profumo al limone, alla menta, alla liquirizia o alla canfora.\nNegli oli essenziali, a seconda della variet\u00e0 e della stagione di coltivazione, sono stati trovati e analizzati 29 costituenti differenti, tra cui:\nSostanze cancerogene.\nOltre all'eugenolo, il basilico contiene metileugenolo ed estragolo (23\u201388% negli oli essenziali), sostanze che si sono rivelate cancerogene su ratti e topi. Sebbene gli effetti sugli umani non siano stati studiati, gli esperimenti indicano che \u00e8 necessaria una quantit\u00e0 molto superiore a quella con cui normalmente si entra in contatto, affinch\u00e9 essa possa rappresentare un rischio per il cancro.\nLa combinazione con altri alimenti ne riduce o annulla l'effetto tossico. Estragolo e metileugenolo, un derivato a base di fenilalanina, sono presenti nella classifica IARC degli agenti cancerogeni.\nTossicit\u00e0 per gli insetti.\nUno studio del 1989 sull'olio essenziale del basilico mostra che la pianta ha propriet\u00e0 fungicide e repellenti per gli insetti. Uno studio simile del 2009 conferma che gli estratti dalla pianta sono molto tossici per le zanzare.\nStoria e cultura.\nNella storia il basilico non si \u00e8 distinto tanto come alimento quanto come elemento nelle superstizioni diffuse tra le popolazioni dell'Asia, del Medio Oriente e del Mediterraneo.\nI primi testi che parlano del basilico in cucina si trovano solo dalla fine del XVIII secolo. Gli esploratori dell'Ottocento riferirono di aver incontrato diverse specie di \"Ocimum\" in Africa, in Persia e in Asia Tropicale, native o coltivate.\nTra gli antichi egizi e i greci, il basilico conserv\u00f2 una simbologia legata alla morte: ritenuto di buon auspicio per l'aldil\u00e0, si usava per le imbalsamature. I cinesi e gli arabi ne conoscevano le propriet\u00e0 medicinali, mentre i crociati ne riempivano le navi per cacciare insetti e cattivi odori.\nAi tempi di antichi Greci e Romani, il basilico era considerato un simbolo diabolico, di sfortuna e di odio. Plinio il Vecchio attribuiva alla pianta capacit\u00e0 di generare stati di torpore e pazzia, e secondo Crisippo poteva essere dannoso per lo stomaco e per il fegato. Gli antichi romani lo associarono alla figura mitologica del basilisco, creatura a forma di serpente in grado di uccidere con lo sguardo: il basilico sarebbe servito come antidoto al suo veleno. Una leggenda africana sostiene, inoltre, che il basilico protegga dagli scorpioni.\nNel medioevo, la pianta era utilizzata per guarire le ferite, come quelle di archibugio, ed era un ingrediente dell\"'acqua vulneraria\", usata un tempo per applicazioni esterne. Alcuni naturalisti, come Nicholas Culpeper, lo ritenevano invece velenoso. Una leggenda medievale lo cita come capace di attirare gli scorpioni, qualora le foglie fossero messe sotto un vaso. Nelle miniature di alcuni manoscritti, il basilico \u00e8 il simbolo dell'odio e di Satana. Il folklore ebraico suggerisce invece che dia forza durante il digiuno.\nLisabetta da Messina, eroina del Decameron di Boccaccio, seppell\u00ec la testa del suo amante in un vaso di basilico."}
{"id": "314336", "revid": "767487", "url": "https://it.wikipedia.org/wiki?curid=314336", "title": "Basilico", "text": ""}
{"id": "314339", "revid": "767487", "url": "https://it.wikipedia.org/wiki?curid=314339", "title": "Lametia", "text": "Lametia (DOP) \u00e8 un olio d'oliva a denominazione di origine protetta, secondo la norma europea Reg. CE n. 2107/99 (GUCE L.258 del 05.10.1999). Solo l'olio d'oliva prodotto secondo le regole raccolte nel disciplinare di produzione pu\u00f2 fregiarsi del marchio.\nL'olio \"Lametia\" deve essere ottenuto con olive della variet\u00e0 \"Carolea\" in misura non inferiore al 90%.\nCaratteristiche.\nLe caratteristiche dell'olio d'oliva extravergine Lametia: sapore e odore fruttato, colore dal verde al giallo paglierino, acidit\u00e0 massima totale espressa in acido oleico, in peso, non eccedente grammi 0,5 per 100 grammi di olio, polifenoli totali: &gt;=170 ppm.\nProduzione.\nL'olio Lametia viene prodotto mediante la spremitura di olive sane, raccolte nei territori della piana di Lamezia. Per tale operazione sono ammessi dal decreto solamente processi fisici e meccanici che conservino il pi\u00f9 possibile le caratteristiche originarie del frutto. I passaggi del sistema produttivo, seguenti alla raccolta (che deve avvenire in tempi brevi al giusto grado di maturazione), sono: selezione dei frutti sani, lavaggio, defoliazione, eliminazione dei corpi estranei, molitura, gramolazione e separazione.\nConservazione.\nLa conservazione del Lametia deve avvenire in luoghi freschi e asciutti, lontani da fonti di calore. Anche la temperatura deve essere controllata, rimanendo compresa fra i 14 e i 20\u00a0\u00b0C. In queste condizioni il prodotto pu\u00f2 mantenere le sue qualit\u00e0 inalterate per oltre 18 mesi. Le basse temperature possono inoltre portare l'olio al congelamento: in tal caso \u00e8 sufficiente riportare il recipiente in cui \u00e8 conservato l'olio a temperatura ambiente.\nUtilizzo.\nL'olio d'oliva Lametia pu\u00f2 venire utilizzato prevalentemente per accompagnare grigliate di pesce e carne o verdute bollite e insalate, oltre che piatti tradizionali della cucina calabrese e italiana in genere."}
{"id": "314341", "revid": "7", "url": "https://it.wikipedia.org/wiki?curid=314341", "title": "Ocymum basilicum", "text": ""}
{"id": "314343", "revid": "2519", "url": "https://it.wikipedia.org/wiki?curid=314343", "title": "Mortadella di Bologna", "text": ""}
{"id": "314345", "revid": "113443550", "url": "https://it.wikipedia.org/wiki?curid=314345", "title": "Statio Tranquillitatis", "text": "Statio Tranquillitatis (in origine Tranquility Base) \u00e8 il nome assegnato dall'astronauta statunitense Neil Armstrong al luogo di allunaggio del modulo lunare dell'Apollo 11, alle coordinate 0,8\u00b0N, 23,4\u00b0 E sulla superficie della Luna. Il nome latino \u00e8 stato in seguito approvato dall'Unione Astronomica Internazionale, a differenza di quanto avviene solitamente per i toponimi \"non ufficiali\" proposti da astronauti o astronomi delle agenzie spaziali.\nLa Statio Tranquillitatis \u00e8 situata nella parte sudoccidentale del Mare della Tranquillit\u00e0, in prossimit\u00e0 del cratere Sabine e del cratere Ritter."}
{"id": "314347", "revid": "2519", "url": "https://it.wikipedia.org/wiki?curid=314347", "title": "Pesca Nettarina di Romagna", "text": ""}
{"id": "314351", "revid": "767487", "url": "https://it.wikipedia.org/wiki?curid=314351", "title": "Valli Trapanesi", "text": "Valli Trapanesi (DOP) \u00e8 un olio di oliva a Denominazione di origine protetta, che si produce in provincia di Trapani.\nTerritorio.\nLe colture devono essere ricomprese nei territori dei comuni di Trapani, Alcamo, Buseto Palizzolo, Calatafimi, Castellammare del Golfo, Custonaci, Erice, Gibellina, Marsala, Mazara del Vallo, Paceco, Petrosino, Poggioreale, Salemi, San Vito Lo Capo, Valderice, Vita.\nVariet\u00e0.\nDeve essere prodotto almeno con 80 % di olive Cerasuola e Nocellara del Belice (da soli o congiuntamente)."}
{"id": "314355", "revid": "122871", "url": "https://it.wikipedia.org/wiki?curid=314355", "title": "QDOS", "text": ""}
{"id": "314357", "revid": "35804", "url": "https://it.wikipedia.org/wiki?curid=314357", "title": "Mai dire Iene", "text": ""}
{"id": "314359", "revid": "36426", "url": "https://it.wikipedia.org/wiki?curid=314359", "title": "Terre di Siena", "text": "Terre di Siena (DOP) \u00e8 un olio extravergine d'oliva a Denominazione di origine protetta, dal gusto marcatamente fruttato, con lievi sentori di amaro e di piccante. Viene prodotto in Toscana, in diversi comuni appartenenti al territorio della provincia di Siena.\nProduzione.\nPer la produzione dell'olio Terre di Siena vengono utilizzati i frutti di olivi appartenenti ad almeno due delle seguenti qualit\u00e0 (in misura minima del 10% singolarmente, dell'85% in totale): Correggiolo, Leccino, Frantoio, Moraiolo. \u00c8 consentito l'apporto di altre variet\u00e0 di olive della zona, che non devono mai per\u00f2 superare la percentuale del 15%. Come per il Chianti Classico, il processo produttivo prevede un disciplinare abbastanza rigido: l'olio deve infatti essere prodotto con olive raccolte dalla pianta entro la fine dell'anno solare; il conferimento ai frantoi (esclusivamente di zona, come i luoghi nei quali sar\u00e0 successivamente imbottigliato) \u00e8 da effettuarsi rigorosamente entro tre giorni dalla data di raccolta, e entro ulteriori 24 ore deve avvenire il processo di trasformazione."}
{"id": "314364", "revid": "287204", "url": "https://it.wikipedia.org/wiki?curid=314364", "title": "Cratere Sabine", "text": "Sabine \u00e8 un cratere lunare intitolato all'astronomo ed esploratore irlandese Edward Sabine; \u00e8 situato all'interno del Mare della Tranquillit\u00e0, sull'emisfero lunare sempre rivolto verso la Terra. Poco meno di due chilometri lo separano dal vicino cratere Ritter, mentre pi\u00f9 ad est si trova il cratere Schmidt, e in direzione nord si possono individuare i crateri Manners e Arago.\nIl perimetro del cratere \u00e8 circolare e generalmente regolare; il letto presenta un paio di piccoli crateri minori ed un rilievo centrale. Sul lato occidentale \u00e8 presente una parete esterna concentrica rispetto a quella interna.\nA circa 85\u00a0km di distanza in direzione est-sudest si trova la Statio Tranquillitatis, il luogo d'allunaggio della missione Apollo 11, la prima discesa umana sulla Luna.\nCrateri correlati.\nAlcuni crateri minori situati in prossimit\u00e0 di Sabine sono convenzionalmente identificati, sulle mappe lunari, attraverso una lettera associata al nome.\nI seguenti crateri sono stati rinominati dalla International Astronomical Union:"}
{"id": "314366", "revid": "23", "url": "https://it.wikipedia.org/wiki?curid=314366", "title": "Zirconolite-3O", "text": ""}
{"id": "314367", "revid": "23", "url": "https://it.wikipedia.org/wiki?curid=314367", "title": "Zirconolite-3T", "text": ""}
{"id": "314368", "revid": "108812774", "url": "https://it.wikipedia.org/wiki?curid=314368", "title": "Betafite", "text": "La betafite \u00e8 un minerale."}
{"id": "314369", "revid": "1776051", "url": "https://it.wikipedia.org/wiki?curid=314369", "title": "Oxycalciopyrochlore", "text": "L'oxycalciopyrochlore \u00e8 un minerale del gruppo del pirocloro. Precedentemente era conosciuto come stibiobetafite per poi esser rinominato dall'IMA nell'ambito della revisione della nomenclatura del supergruppo del pirocloro."}
{"id": "314371", "revid": "1543377", "url": "https://it.wikipedia.org/wiki?curid=314371", "title": "Yttrobetafite-(Y)", "text": "L'yttrobetafite-(Y) \u00e8 un minerale del gruppo del pirocloro o meglio con questo nome sono stati classificati dei campioni che non \u00e8 possibile classificare in modo pi\u00f9 preciso. Un campione proveniente dal suolo lunare classificato come yttrobetafite-(Y) \u00e8 oxycalciobetafite. La specie era stata approvata dall'IMA nel 1962 con il nome di yttrobetafite per poi essere rinominata yttrobetafite-(Y) nel 1987. Fino al 2010 questa specie era classificata come specie a s\u00e9 ma \u00e8 stata discreditata nell'ambito della revisione attuata dall'IMA del supergruppo del pirocloro."}
{"id": "314372", "revid": "287204", "url": "https://it.wikipedia.org/wiki?curid=314372", "title": "Cratere Ritter", "text": "Ritter \u00e8 un cratere lunare intitolato al geografo Karl e all'astrofisico Georg Dietrich August Ritter; \u00e8 situato all'interno del Mare della Tranquillit\u00e0, sull'emisfero lunare sempre rivolto verso la Terra. Poco meno di due chilometri lo separano dal vicino cratere Sabine, mentre in direzione nordovest si trova il cratere Dioniso, e a nord-nordest si possono individuare i crateri Manners e Arago. A nordovest del cratere si trova inoltre un sistema di fratture note come Rimae Ritter.\nIl perimetro del cratere \u00e8 circolare, ma localmente irregolare; le pareti interne sembrano essere collassate verso il fondo. Il letto \u00e8 irregolare.\nA circa 85\u00a0km di distanza in direzione est-sudest si trova la Statio Tranquillitatis, il luogo d'allunaggio della missione Apollo 11, la prima discesa umana sulla Luna.\nCrateri correlati.\nAlcuni crateri minori situati in prossimit\u00e0 di Ritter sono convenzionalmente identificati, sulle mappe lunari, attraverso una lettera associata al nome."}
{"id": "314387", "revid": "124056654", "url": "https://it.wikipedia.org/wiki?curid=314387", "title": "Riviera Ligure (olio di oliva)", "text": " \nRiviera Ligure \u00e8 un olio extra vergine di oliva a denominazione di origine protetta.\nLa denominazione \"Riviera Ligure\" \u00e8 associabile ad ognuna delle tre Riviere che costituiscono altrettante menzioni geografiche aggiuntive:"}
{"id": "314390", "revid": "831312", "url": "https://it.wikipedia.org/wiki?curid=314390", "title": "Giro d'Italia 1962", "text": "Il Giro d'Italia 1962, quarantacinquesima edizione della \"Corsa Rosa\", si svolse in ventuno tappe dal 19 maggio al 9 giugno 1962, per un percorso totale di 4\u00a0180 km. Fu vinto dall'italiano Franco Balmamion."}
{"id": "314392", "revid": "767487", "url": "https://it.wikipedia.org/wiki?curid=314392", "title": "Veneto Valpolicella", "text": "Veneto Valpolicella, Veneto Euganei e Berici, Veneto del Grappa (DOP) \u00e8 un olio di oliva a Denominazione di origine protetta."}
{"id": "314393", "revid": "2519", "url": "https://it.wikipedia.org/wiki?curid=314393", "title": "Veneto Euganei e Berici", "text": ""}
{"id": "314394", "revid": "2519", "url": "https://it.wikipedia.org/wiki?curid=314394", "title": "Veneto del Grappa", "text": ""}
{"id": "314398", "revid": "125461487", "url": "https://it.wikipedia.org/wiki?curid=314398", "title": "Emiliano Mondonico", "text": "In veste di allenatore ha ottenuto 5 promozioni in Serie A con Cremonese (1983-1984), Atalanta (1987-1988 e 1994-1995), Torino (1998-1999) e Fiorentina (2003-2004).\n\u00c8 tutt'ora, con 88 reti realizzate, il miglior cannoniere di sempre della Cremonese.\nBiografia.\nNato e cresciuto a Rivolta d'Adda, la sua famiglia gestiva una trattoria in riva al fiume Adda. \u00c8 morto il 29 marzo 2018 all'et\u00e0 di 71 anni, a causa del riacutizzarsi del tumore di cui soffriva dal 2011.\nCarriera.\nGiocatore.\nSi appassion\u00f2 al calcio sin da piccolo, giocando all'oratorio. Crebbe quindi nelle giovanili della Rivoltana, squadra dilettantistica del suo paese.\nNel 1966 fu ingaggiato dalla Cremonese, con cui gioc\u00f2 una stagione in Serie D e una in Serie C. Nel 1968-1969 esord\u00ec in Serie A con la maglia del Torino. Dopo due stagioni scese di categoria per giocare con il (23 gare e 7 reti) e ritornare in A nel 1971-72 all'Atalanta.\nChiuse la carriera dopo il ritorno alla Cremonese, con cui gioc\u00f2 per sette stagioni tra Serie B e Serie C.\nAllenatore.\nEsordi.\nIniziata la carriera da allenatore nel 1979 come tecnico delle giovanili della Cremonese, gli fu affidata la prima squadra grigiorossa nel corso del campionato di Serie B 1981-1982. Rimase in sella alla squadra fino al 1986, ottenendo nel 1983-1984 quello che fu il ritorno dei lombardi in A dopo 54 stagioni. Dopo l'immediata retrocessione in B del 1984-1985, pass\u00f2 nel 1986-87 al , col quale ottiene un nono posto in A.\nAtalanta.\nNella stagione 1987-1988 fu ingaggiato dall'Atalanta, in B; ottenne immediatamente la promozione in massima categoria, e guid\u00f2 la squadra bergamasca in un'esaltante esperienza in Coppa delle Coppe, conclusa in semifinale di fronte ai belgi del K.V. Mechelen, che poi vinsero la competizione contro l'Ajax.\nNelle due stagioni successive ottenne un sesto e un settimo piazzamento in A, con la qualificazione alla Coppa UEFA.\nTorino.\nTra il 1990 e il 1994 sedette sulla panchina del Torino, in Serie A. Con i granata ottenne i migliori risultati della sua carriera. Gi\u00e0 nella stagione di esordio port\u00f2 i neopromossi piemontesi a un sorprendente quinto posto in campionato, che valse la qualificazione in Coppa UEFA.\nNell'annata 1991-1992 il Torino miglior\u00f2 ulteriormente il piazzamento in massima serie chiudendo al terzo posto; ancor pi\u00f9 rilevante il cammino in Europa dove, dopo aver tra gli altri eliminato il in semifinale, raggiunse la finale di Coppa UEFA persa a beneficio dell', pur non conoscendo sconfitta nel doppio confronto, solo per la regola dei gol in trasferta: nella partita di ritorno ad Amsterdam rest\u00f2 nell'immaginario collettivo l'episodio della sedia agitata in aria da Mondonico, in segno di protesta verso l'arbitraggio ritenuto da lui particolarmente sfavorevole; per tale gesto rimedia una giornata di squalifica, che nel prosieguo della lunga carriera di allenatore non ha mai avuto l'occasione di scontare.\nNella stagione 1992-1993 il tecnico guid\u00f2 la squadra al nono posto in campionato e alla vittoria della Coppa Italia, tuttora l'ultimo trofeo della storia granata, superando nella doppia finale la nonostante ben tre rigori contro nella sfida di ritorno a Roma. Tale successo valse la qualificazione in Coppa delle Coppe per l'annata seguente, l'ultima del primo ciclo Mondonico a Torino. Quest'avventura europea si chiuse ai quarti di finale contro l' poi vincitore dell'edizione. Al termine del campionato, chiuso all'ottavo posto, Mondonico lasci\u00f2 i granata.\nRitorni all'Atalanta e al Torino.\nTornato all'Atalanta nel 1994-95, riport\u00f2 i bergamaschi in A, traghettandoli anche verso la finale di Coppa Italia 1995-96, persa contro la Fiorentina; nel 1997-98 la squadra nerazzurra cadde in B; nel 1998-99, nuovamente al Torino, ottenne una nuova promozione in A, retrocedendo per\u00f2 l'anno successivo.\nNapoli e Cosenza.\nDopo non essere riuscito a scongiurare la retrocessione in B del Napoli nel 2000-01, fu chiamato nel corso della stagione 2001-02 a sostituire Luigi De Rosa sulla panchina del , venendo poi esonerato, richiamato nuovamente all'inizio del campionato 2002-03 e nuovamente sollevato dall'incarico prima della fine del torneo.\nFiorentina.\nCon la , squadra per la quale non ha mai nascosto la sua simpatia, ottenne nel 2003-04 la quinta promozione in A della sua carriera che lo vede al secondo posto in questa particolare classifica. Esonerato dopo le prime giornate del campionato 2004-05 per contrasti con la societ\u00e0, partecip\u00f2 per oltre un anno come opinionista in televisione a diverse trasmissioni sportive.\nAlbinoLeffe e Cremonese.\nIl 29 gennaio 2006 venne scelto dall'AlbinoLeffe, in Serie B, per sostituire Vincenzo Esposito; ottenuta la salvezza, rimase al timone della squadra azzurro-celeste anche per la stagione 2006-07, conclusa al decimo posto. Nella stagione 2007-2008 scese in Serie C1 per ritornare dopo ventuno anni alla Cremonese. Dopo la finale play-off persa contro il Cittadella, non venne confermato per la stagione successiva. Fu poi reingaggiato dalla squadra grigiorossa tra il 17 dicembre 2008, quando sostitu\u00ec Ivo Iaconi, e il 26 marzo 2009, giorno in cui present\u00f2 le proprie dimissioni.\nIl 28 settembre dello stesso anno ritorna sulla panchina dell'AlbinoLeffe al posto di Armando Madonna, guidandola alla salvezza. Viene confermato alla guida della squadra anche la stagione successiva, ma il 29 gennaio 2011, con la compagine seriana sistemata in una posizione di met\u00e0 classifica, \u00e8 costretto a lasciare temporaneamente la panchina poich\u00e9 colpito da un tumore all'addome, e affida la panchina al suo vice Daniele Fortunato. Il successivo 14 febbraio, dopo essere stato operato, torna sulla panchina dei lombardi che riesce a salvare grazie ai play-out dove, per via della migliore posizione di classifica raggiunta nella stagione regolare, ha avuto la meglio sul con uno 0-0 esterno all'andata e un 2-2 in casa al ritorno, l'11 giugno.\nDue giorni dopo, il tecnico annuncia di dovere temporaneamente lasciare le sue attivit\u00e0 lavorative e sottoporsi a ulteriori cure per i problemi di salute che gi\u00e0 lo avevano portato all'operazione del gennaio 2011, risultata per\u00f2 non risolutiva ai fini di una definitiva guarigione. Il 17 giugno infatti arriva l'ufficialit\u00e0 anche da parte dell'AlbinoLeffe che Mondonico non sar\u00e0 pi\u00f9 l'allenatore, con la prima squadra che viene nuovamente affidata a Fortunato. Il successivo 14 novembre annuncia di aver sconfitto il tumore (un sarcoma) che lo aveva colpito.\nNovara.\nIl 30 gennaio 2012 subentra ad Attilio Tesser sulla panchina del Novara, ultimo dopo 23 giornate, tornando cos\u00ec ad allenare in massima serie dopo pi\u00f9 di sette anni. Alla terza partita sulla nuova panchina, il 12 febbraio, coglie una clamorosa vittoria in casa dell' (0-1) grazie a un gol di Caracciolo. Il 6 marzo, dopo sei partite (una vittoria, due pareggi e tre sconfitte) e cinque punti guadagnati, viene esonerato dalla dirigenza del Novara e sostituito da Tesser, richiamato.\nDopo il ritiro.\nDal 2011 \u00e8 stato opinionista nei programmi \"La Domenica Sportiva\" di Rai 2 e \"Novastadio\" di Telenova; inoltre nell'estate 2012 \u00e8 stato ospite di varie trasmissioni tematiche della Rai per il . Dal 2015 \u00e8 stato ospite e opinionista a varie trasmissioni calcistiche della Rai, tra cui \"Sabato Sprint\"."}
{"id": "314399", "revid": "1652635", "url": "https://it.wikipedia.org/wiki?curid=314399", "title": "Castra", "text": "Il castra o castro in italiano era l'accampamento fortificato nel quale risiedeva, in forma stabile o provvisoria, un'unit\u00e0 dell'esercito romano, come per esempio una legione. Era di forma rettangolare e intorno, quasi sempre veniva scavato un fossato a sua protezione. Il termine \u00e8 stato utilizzato fino al basso medioevo per indicare un luogo fortificato, ovvero anche un abitato con fortificazioni.\nEtimologia di \"castra\".\nDeve essere notato che l'utilizzo del termine \"castra\", anche per il singolare, ha un'accezione chiaramente militare come riferisce il grammatico Servio, mentre \"castrum\" pu\u00f2 essere adoperato ambiguamente anche per opere civili con scopi di protezione. Sarebbe pertanto adeguato l'utilizzo del solo termine \"castra\" al singolare come al plurale per le installazioni di tipo militare come fortemente consigliato da Le Bohec e Rebuffat.\nCampo repubblicano.\nAccampamenti da marcia (\"castra aestiva\") secondo Polibio (fine III secolo a.C.).\nSi racconta che l'esercito romano, dovendo condurre campagne militari sempre pi\u00f9 lontane dalla citt\u00e0 di Roma (a partire dalla fine del IV-inizi del III secolo a.C.), fu costretto a trovare delle soluzioni difensive adatte al pernottamento in territori spesso ostili. Ci\u00f2 indusse i Romani a creare, sembra a partire dalle guerre pirriche, un primo esempio di accampamento militare da marcia fortificato, per proteggere le armate romane al suo interno.\nIl primo \"castra\" romano da marcia o da \"campagne militare\" (\"castra aestiva\"), \u00e8 descritto dallo storico Polibio. Esso presentava una pianta quadrata e una struttura interna adoperata anche nella pianificazione delle citt\u00e0: strade perpendicolari tra loro (chiamate cardo e decumano) che formavano un reticolato di quadrilateri. Polibio aggiungeva:\nScelta del luogo.\nUna volta che l'esercito in marcia si avvicinava al luogo in cui porre il proprio accampamento, un tribuno insieme ad un gruppo di centurioni, a cui normalmente era affidato questo compito, andavano in perlustrazione e ispezionavano attentamente l'intera area. Trovato il luogo adatto, stabilivano \"in primis\" dove piantare la tenda del comandante (\"praetorium\") e lungo quale lato accampare le legioni. Subito dopo provvedevano a misurare l'area del \"praetorium\"; poi indicavano una linea lungo la quale porre le tende dei tribuni e dei \"praefecti sociorum\" , e una linea parallela a questa, dove le legioni dovevano costruire i propri alloggi. Contemporaneamente misuravano e tracciano altre linee, dalla parte opposta del \"praetorium\", dove andavano posizionati i contingenti di \"extraordinarii\".\nQueste operazioni erano compiute in breve tempo, poich\u00e9 gli intervalli erano sempre gli stessi. A questo punto piantavano una prima insegna nel luogo dove doveva essere innalzata la tenda del console; una seconda sul lato di questa (a 100 piedi dalla prima); una terza, lungo la linea dove porre le tende dei tribuni (a 50 piedi dalla seconda) e una quarta (a 100 piedi dalla terza), dove accampare le legioni. Le ultime tre insegne erano di colore rosso, mentre quella del console era bianca. Dall'altra parte del \"praetorium\", a volte piantano delle semplici lance, a volte delle insegne di un altro colore.\nUna volta portate a termine queste azioni, si procedeva a misurare le \"viae\" e su ciascuna di queste venivano piantate delle lance. In questo modo, quando le legioni in marcia si avvicinavano al luogo destinato all'accampamento, tutto risultava visibile ed evidente, in modo tale che ciascuno fosse in grado di individuarne il proprio settore di appartenenza e iniziare a costruirvi i propri alloggi senza commettere errori di identificazione del luogo a lui preposto.\nComando e ufficiali superiori.\nUna volta scelto il luogo dove porre l'accampamento, si iniziava dalla tenda del comandante (\"praetorium\"), che doveva sorgere nella zona pi\u00f9 adatta a controllare l'intero campo e a trasmettere gli ordini. Collocata un'insegna dove si aveva intenzione di piantare la sua tenda, questa era delimitata intorno da un'area a forma di quadrato, in modo che tutti i suoi lati fossero distanti dall'insegna 100 piedi tolemaici (= 120 piedi romani, pari a 35,52 metri) e che la sua superficie fosse di quattro pletri (pari a 5.046 metri quadrati). Lungo poi un lato di questo quadrato, quello nella cui direzione vi fosse un luogo adatto al rifornimento di acqua e di foraggio, erano disposte le legioni romane.\nPoich\u00e9 in ciascuna legione vi erano sei tribuni e ciascun console comandava due legioni, era evidente che alle dipendenze di ogni console vi fossero dodici tribuni. Le loro tende erano, quindi, collocate su un'unica linea retta parallela al lato del quadrato del \"praetorium\", e ad una distanza di cinquanta piedi da questo. Questo permetteva che vi fosse spazio sufficiente per i cavalli, per le bestie da soma e i bagagli dei tribuni. Le tende erano posizionate in direzione contraria allo spiazzo quadrato del comandante, dirimpetto a quella parte esterna del campo che Polibio chiamava la \u00abfronte dell'accampamento\u00bb. Le tende dei tribuni erano, infine, disposte ad uguale distanza tra loro, lungo una linea che copriva l'intera ampiezza dello spazio occupato dalle due legioni romane, sei da una parte e sei dall'altra.\nDisposizione delle legioni.\nA questo punto, dopo aver misurato altri cento piedi oltre la riga dei tribuni, venivano disposte le tende delle legioni. Una volta divisa a met\u00e0 la linea su cui erano poste le tende dei 12 tribuni, lungo la sua perpendicolare, venivano fatti accampare i cavalieri di ciascuna delle due legioni (\"equites\"), gli uni di fronte agli altri. Essi erano disposti ad una distanza di cinquanta piedi. Il sistema utilizzato dalla cavalleria e dalla fanteria nel disporre le proprie tende era simile, poich\u00e9 la distribuzione di un manipolo oppure di una \"turma\" di cavalleria era nel suo complesso un quadrato (di 100 x 100 piedi). Ciascuno di questi quadrati si affacciava su una delle \"viae\" che correvano attraverso l'accampamento. Il lato del quadrato occupato dai cavalieri misurava cento piedi, mentre non era cos\u00ec quello degli alleati. E quando servivano pi\u00f9 di due legioni, essi aumentavano proporzionalmente sia la lunghezza, sia la profondit\u00e0. Il campo dei cavalieri si trovava, pertanto, al centro della linea formata dalle tende dei tribuni ed era disposto in modo da generare una strada tra loro e le tende dei tribuni (\"via Principalis\"). In realt\u00e0, il sistema delle \"viae\" di un accampamento era simile in tutto e per tutto a quello di una citt\u00e0, in quanto su entrambi i due lati e per tutta la loro lunghezza, troviamo delle tende: da una parte quelle dei manipoli di fanteria e dall'altra delle \"turmae\" di cavalleria.\nIn ciascun manipolo il decurione ed il centurione occupavano le tende estreme del loro settore di campo. Vi \u00e8 da aggiungere che vi era una \"via\" tra la quinta e la sesta \"turma\" di cavalleria, ad una distanza di cinquanta piedi; la stessa cosa era fatta con le unit\u00e0 di fanteria, in modo tale che in mezzo alle legioni si andava creando una via di passaggio, parallela alle tende dei tribuni. Tale passaggio era chiamato \"via Quintana\", poich\u00e9 correva lungo le tende di ogni quinta \"turma\" o manipolo.\nAlle spalle dei reparti di cavalleria, venivano sistemati i \"triarii\" di entrambe le legioni, secondo un identico schema, vale a dire: un manipolo di fronte a ciascun squadrone. Gli alloggiamenti di \"equites\" e \"triari\" risultavano cos\u00ec tra loro attigui, anche se erano rivolti in direzione opposte. La larghezza dello spazio di ciascun manipolo era per\u00f2 pari alla met\u00e0 della lunghezza, in quanto il numero dei \"triarii\" \u00e8 la met\u00e0 rispetto alle altre due classi di \"hastati\" e \"principes\". Si trattava di un rettangolo di 50 x 100 piedi. E sebbene il numero degli uomini non fosse spesso uguale, tuttavia ogni quartiere dell'accampamento presentava un'identica lunghezza, grazie alla variazione della sua profondit\u00e0.\nDopo i \"triarii\", facevano accampare di fronte i \"principes\", mettendoli ad una distanza di cinquanta piedi gli uni dagli altri. Anche in questo caso le tende di questi ultimi erano rivolte verso questa \"via\" che li separava dai \"triarii\". Anche in questo caso si andavano cos\u00ec a formare altre due \"viae\": la prima cominciava parallela a dove si trovavano \"triarii\" e \"equites\", terminando lungo il lato della palizzata opposto alle tende dei tribuni, che Polibio ricorda di aver definito \"fronte dell'accampamento\"; la seconda lungo il lato opposto dalle tende dei tribuni, a cento piedi di distanza.\nDopo i \"principes\", facevano accampare gli \"hastati\", disponendone le tende alle spalle e attigue a quelle dei \"principes\", con l'entrata in direzione opposta. E visto che ogni classe era composta da dieci manipoli, anche le \"viae\" risultavano tutte di uguale lunghezza e i punti di intersezione con la palizzata si trovano lungo una medesima linea, dove erano rivolti gli alloggiamenti degli ultimi manipoli.\nDisposizione delle truppe alleate (\"socii\").\nUna volta posizionate le due legioni romane al centro (lungo la \"via Praetoria\"), si procedeva con le forze degli alleati (\"socii\"). Ad una distanza di cinquanta piedi dagli \"hastati\" erano, quindi, disposti i reparti di cavalleria alleata. Ricordiamo che il numero dei fanti alleati era pari a quello dei fanti delle legioni romane (dai quali per\u00f2 andava sottratta la quinta parte per formare il contingente di \"extraordinarii\"), mentre quello dei cavalieri era triplo rispetto al contingente romano (da questi andava tolta la terza parte, che veniva messa a disposizione del contingente di \"extraordinarii\"). E cos\u00ec quando si provvedeva alla costruzione degli alloggi di questi ultimi, essi erano sistemati similmente a quanto accadeva per le legioni romane, aumentandone proporzionalmente la profondit\u00e0. Una volta completate tutte e cinque le \"viae\", di fronte ai cavalieri erano sistemati i manipoli della fanteria alleata, aumentando la profondit\u00e0 dei loro alloggiamenti in proporzione al numero. La loro disposizione era rivolta verso ciascuna delle due palizzate laterali (\"vallum\") della linea di difesa esterna.\nArea alle spalle del \"praetorium\".\nPer quanto riguarda gli spazi alle spalle delle tende dei tribuni e lungo i due fianchi della zona occupata dalla tenda del generale (\"praetorium\"), questi erano destinati da una parte al \"forum\", dall'altra alla tenda del questore (\"quaestorium\") e al deposito degli approvvigionamenti, del quale quest'ultimo era il responsabile. A partire dall'estremit\u00e0 dell'ultima tenda dei tribuni, erano accampati i cavalieri scelti tra gli \"extraordinarii\", oltre a un gruppo di volontari (\"evocati\"), che prestavano servizio personale ai consoli. Essi erano disposti parallelamente alle linee laterali della palizzata difensiva, con le tende rivolte verso i magazzini del questore, oppure verso il \"forum\" a seconda di dove si trovassero rispetto ai tribuni delle due legioni. Queste truppe scelte, di solito, non solo erano accampate vicino ai consoli, ma durante le marce e in ogni altra occasione, erano totalmente e costantemente a disposizione del console e del questore.\nDi fronte a questi cavalieri e rivolta verso la palizzata, era accampata la fanteria scelta, che svolgeva lo stesso servizio della cavalleria a vantaggio del console e del questore. Oltre questi alloggiamenti veniva creata una via di passaggio larga cento piedi, parallela alle tende dei tribuni, al di l\u00e0 del \"forum\", del \"praetorium\" e del \"quaestorium\", che correva lungo questi settori dell'accampamento. Lungo il lato superiore di questa via erano alloggiati gli altri \"equites extraordinarii\", rivolti verso \"forum\", \"praetorium\" e \"quaestorium\". In mezzo agli alloggiamenti di questi cavalieri, di fronte al \"praetorium\", veniva quindi lasciato libero un passaggio di cinquanta piedi, che conduceva verso il lato posteriore del campo. Di fronte poi alle truppe scelte dei cavalieri venivano, infine, sistemati i \"pedites extraordinarii\", rivolti verso la palizzata posteriore dell'accampamento. Lo spazio vuoto del campo che rimaneva alle due estremit\u00e0 di questi \"extraordinarii\" (\"vacuum\"), era riservato alle truppe straniere e agli alleati che si aggiungevano a campagna inoltrata, occasionalmente.\nL'accampamento nel suo complesso.\nL'accampamento descritto da Polibio aveva la forma di un quadrato di lato pari a 2.150 piedi tolemaici (= 764 metri: per un perimetro complessivo di 3.055 metri e un'area di 58 ettari), dove i quartieri in cui era diviso dalla fitta rete di \"viae\" interne, lo facevano sembrare una citt\u00e0. La palizzata difensiva (\"vallum\"), posta su tutti i lati del campo, distava dai primi alloggiamenti duecento piedi (pari a 71 metri circa), in modo che questo spazio vuoto potesse essere:\nAccampamenti che raccolgono forze maggiori rispetto ad un esercito consolare.\nNel caso in cui il numero degli alleati o di quelli che partecipavano ad una spedizione militare, anche ad operazioni in corso, risultava maggiore del solito, agli alleati occasionali facevano occupare gli spazi situati ai due fianchi del \"praetorium\", riducendo quelli di \"forum\" e \"quaestorium\" sulla base delle nuove esigenze dell'esercito. Nel caso in cui invece fossero in numero particolarmente elevato le truppe che fanno parte dell'esercito fin dall'inizio, disponevano due file di tende in pi\u00f9, una per parte alle due estremit\u00e0 delle legioni romane.\nQuando tutte e quattro le legioni e i due consoli erano riuniti in un unico accampamento, il metodo utilizzato era quello di disporre i due eserciti consolari in modo speculare, uno di fronte all'altro, rivolti in direzioni opposte tra loro e uniti lungo i rispettivi alloggiamenti degli \"extraordinarii\". In questo caso il campo aveva una forma allungata, con un'area doppia rispetto a quella normale di un singolo esercito consolare, ma con un perimetro pari ad una volta e mezzo.\nNel caso in cui i due consoli si accampavano separatamente, tutto rimaneva invariato rispetto al solito schema polibiano, a parte il \"forum\", il \"quaestorium\" e il \"praetorium\" che erano collocati in mezzo alle due rispettive legioni.\nServizi nell'accampamento.\nUna volta completato l'accampamento, i tribuni facevano tutti gli uomini che si trovavano nel campo, uno ad uno, che fossero uomini liberi o schiavi, di non rubare all'interno dell'accampamento e di consegnare loro tutto ci\u00f2 che avessero trovato. Poi i tribuni assegnavano i rispettivi incarichi sia ai manipoli dei \"principes\", sia a quelli degli \"hastati\" di ciascuna legione. A due di questi era dato l'incarico di avere cura della via di fronte alle tende dei tribuni (innaffiandola e ripulendola), proprio perch\u00e9 la gran parte dei soldati si ritrova in questo ampio spazio.\nGli altri diciotto manipoli, invece, erano assegnati con sorteggio, tre per ciascun tribuno. A turno poi prestavano i seguenti servizi:\nDato che ogni tribuno disponeva di tre manipoli e che ciascun manipolo era costituito da oltre cento uomini (esclusi i \"triarii\" e i \"velites\"), il lavoro risultava non eccessivamente pesante, considerando che ciascun manipolo doveva prestar servizio solo ogni tre giorni.\nI manipoli dei \"triarii\" erano invece esentati dal prestare servizio ai tribuni. Essi fornivano quotidianamente un corpo di guardia agli squadroni di cavalleria. Si trattava sempre della solita \"turma\", quella accampata alle proprie spalle. Sorvegliavano in modo particolare i cavalli, per evitare che, impigliandosi nelle pastoie, potessero ferirsi, o che, sciogliendosi potessero generare confusione all'interno dell'accampamento. Infine, un manipolo a turno montava giornalmente la guardia al \"praetorium\", per proteggere il console da eventuali attentati.\nI \"velites\" completavano, infine, il servizio di guardia, presidiando l'esterno dell'accampamento e disponendosi ogni giorno lungo l'intero \"vallum\". Fornivano poi la guardia di dieci uomini davanti a ciascuna entrata del campo.\nAll'alba, i cavalieri romani e tutti i centurioni si presentavano davanti alle tende dei tribuni, dopo che questi si erano in precedenza recati dal console, ricevendo da quest'ultimo gli ordini per la giornata. A questo punto i tribuni, trasmettevano le disposizioni del loro comandante in capo a cavalieri e centurioni, che a loro volta li comunicano alle truppe. Al fine poi di assicurarsi che la parola d'ordine, durante la notte, venisse trasmessa in modo adeguato all'interno dell'accampamento militare, venivano prima scelti i \"tesserarii\" di ciascun manipolo, ai quali il tribuno consegnava, ogni giorno al tramonto, la parola d'ordine, scritta su una tavoletta di legno (\"tessera\"). Questa parola d'ordine doveva essere consegnata al comandante del manipolo successivo, il quale, a sua volta, la consegnava a quello del manipolo seguente, fino a che tutti i manipoli ne fossero informati. Gli ultimi a ricevere le \"tesserae\" dovevano riportarle ai tribuni, prima che scendesse la notte. Nel caso in cui ne fosse mancata qualcuna, si provvedeva immediatamente ad indagare, e il responsabile della mancata consegna veniva severamente punito.\nIl servizio di guardia notturna prevedeva che il console e la sua tenda fossero controllati dal manipolo che era accampato nelle sue vicinanze, mentre le tende dei tribuni e delle \"turmae\" di cavalleria erano vigilate dagli uomini scelti di ciascun manipolo a turno. Contemporaneamente ogni \"turma\" sceglieva alcuni dei suoi uomini a propria difesa, il resto era a disposizione del console. A custodia del \"quaestorium\" erano normalmente predisposte tre sentinelle, due invece a custodia delle tende di ciascuno dei \"legati\" e dei membri del consiglio di guerra (\"consilium\"), tra cui vi potevano essere anche dei senatori amici del console.\nTra gli uomini destinati al servizio di guardia, quelli che dovevano fare il primo turno, erano condotti alla sera dall\"optio\" della propria centuria, presso la tenda del tribuno. Quest'ultimo consegnava agli uomini del primo turno dei bastoncini di legno molto piccoli, ciascuno con un contrassegno. Ricevuta la tavoletta, prendevano posizione.\nIl servizio di ronda era invece affidato ai cavalieri. Il primo decurione di ciascuna legione aveva l'obbligo, alla mattina presto, di ordinare ad uno dei suoi \"optiones\" di comunicare, prima di colazione, a quattro uomini del proprio squadrone che dovevano fare il servizio di ronda. Alla sera, doveva comunicare al comandante della successiva \"turma\" che era il suo turno di ronda per l'indomani. Quest'ultimo doveva comportarsi in identico modo durante il suo turno notturno; e ci\u00f2 valeva per tutti i comandanti di \"turma\" successivi. Una volta selezionati i quattro uomini della prima \"turma\", scelti dagli \"optiones\", si procedeva al sorteggio del rispettivo turno di guardia. Ricevevano dal tribuno, per iscritto, le istruzioni riguardanti i posti di guardia da ispezionare e l'ora del proprio turno. Tutti e quattro andavano inizialmente a posizionarsi vicino al primo manipolo dei \"triarii\", poich\u00e9 era il centurione di questo manipolo che aveva il compito di dare il segnale con la tromba all'inizio di ciascun turno di guardia (\"vigilia\").\nIl cavaliere che, sulla base al sorteggio, doveva fare il primo turno di ronda, iniziava con un primo giro d'ispezione, accompagnato da alcuni amici che gli facessero da testimoni. Ispezionava i posti di guardia compresi nelle istruzioni ricevute, visitando non solo quelli presso il \"vallum\" e le porte, ma anche quelli presso i singoli manipoli di fanteria e le \"turmae\" di cavalleria. Se trovava le sentinelle del primo turno sveglie, ne ritirava la loro tavoletta; se trovava qualcuno che dormiva o si era allontanato dal posto di guardia, invitava i testimoni a constatare il fatto e poi si allontana. Identica cosa facevano quelli che montavano la ronda nei turni successivi.\nAll'alba, tutti quelli che avevano effettuato il servizio di ronda riportavano al tribuno le \"tesserae\". Nel caso le stesse fossero state consegnate tutte, essi potevano ritirarsi senza che venisse promossa alcuna inchiesta. In caso contrario, qualora qualcuno ne avesse riportate in numero inferiore rispetto a quello dei corpi di guardia ispezionati, si provvedeva ad indagare attraverso il contrassegno inciso sulle \"tesserae\", quali fossero quelle mancanti. Il tribuno allora mandava a chiamare il centurione del manipolo che non aveva consegnato la \"tessera\". Gli uomini del servizio di guardia erano, pertanto, interrogati e messi a confronto con il cavaliere di ronda per capire se le responsabilit\u00e0 fossero delle sentinelle oppure del cavaliere di ronda. Il consiglio dei tribuni si riuniva e dava inizio al processo. Qualora l'accusato fosse riconosciuto colpevole, veniva punito con la bastonatura (\"fustuarium\"), che spesso portava alla morte o comunque all'esilio. Questa identica punizione era normalmente inflitta anche all\"optio\" e al comandante della \"turma\", qualora non avessero trasmesso al momento opportuno i dovuti ordini al primo dei cavalieri di ronda, oppure al comandante della successiva \"turma\". Il fatto poi che la punizione fosse tanto dura e inesorabile, faceva s\u00ec che il servizio notturno di guardia nell'esercito romano fosse perfetto.\nFortificazioni esterne.\nRiguardo poi alla realizzazione del fossato e della palizzata di recinzione dell'accampamento (\"vallum\"), alle due legioni era affidato il compito di eseguire i lavori dove si trovava la \"porta Praetoria\" e la \"porta Decumana\", mentre agli alleati quello lungo i due lati dove erano accampate le due \"ali\" e dove si trovavano la \"porta principalis sinistra\" e \"dextra\". Dopo che ciascun lato era stato diviso sulla base del numero di manipoli, i centurioni provvedevano a controllare che il lavoro venisse eseguito in maniera adeguata, ciascuno occupandosi del proprio settore, mentre due tribuni controllavano l'intero lato.\nLevare il campo e mettersi in marcia.\nIl campo veniva tolto nel seguente modo: non appena veniva dato un primo segnale, tutti smontavano le tende e riunivano i bagagli, anche se a nessuno era consentito smontare la propria tenda prima di quella dei tribuni e del console; al secondo segnale, caricano i bagagli sugli animali da soma; al terzo i primi della colonna iniziavano a mettersi in cammino e a far muovere l'intera colonna.\nIn testa i Romani disponevano gli \"extraordinarii\". Seguiva poi l'ala destra degli alleati (\"socii\"), le rispettive salmerie, la prima legione romana con alle spalle le proprie salmerie, la seconda legione, seguita a sua volta dai propri bagagli e da quelli degli alleati, che chiudevano la colonna alla retroguardia con l'ala sinistra. I cavalieri, a volte marciavano in posizione di retroguardia alle spalle dei rispettivi reparti, altre volte, invece, avanzavano in posizione laterale, lungo i fianchi delle salmerie, per tenerle unite e proteggerle. Questo ordine in colonna era detto \"agmen pilatum\".\nAccampamenti semi-permanenti (\"hiberna\").\nL'accampamento \"semi-permanente\" adottato dai Romani fin dei tempi della Repubblica corrispondeva ai cosiddetti \"hiberna\", vale a dire a quel genere di \"castra\" che potesse permettere alle truppe di mantenere uno stato di occupazione e di controllo militare/amministrativo continuativo nei territori provinciali ancora in via di romanizzazione. Si racconta che durante l'ultimo anno dell'assedio di Veio (inverno del 397-396 a.C.), anzich\u00e9 cessare l'assedio nei tempi soliti per permettere agli agricoltori di lavorare le loro terre, un esercito stipendiato pot\u00e9 essere tenuto indefinitamente sotto le mura della citt\u00e0 etrusca. I comandanti romani fecero costruire per la prima volta dei quartieri invernali.\nA titolo di esempio si confrontino le descrizioni dei \"quartieri invernali\" che Cesare adott\u00f2 al termine delle campagne militari annuali nel corso della sua conquista della Gallia. Ogni anno o quasi erano ricostruiti per trascorrervi l'inverno, a volte in localit\u00e0 differenti, a volte nelle stesse, ma in nuove strutture magari poco distanti da quelle degli anni precedenti.\nCampo alto imperiale.\nAccampamenti da marcia (\"castra aestiva\").\nLe dimensioni potevano variare notevolmente, anche se un esercito in marcia di due legioni e relative truppe alleate o ausiliarie, poteva utilizzare un'area complessiva di circa 50 ettari o pi\u00f9, come risulta dai numerosi campi da marcia rinvenuti ad esempio in Britannia durante la sua conquista.\nAl tempo di Giuseppe Flavio (66-70 d.C.).\nQuesta la descrizione che ci fa Giuseppe Flavio durante la prima guerra giudaica:\nGiuseppe Flavio aggiunge che all'interno vi sono tutta una serie di file di tende, mentre all'esterno la recinzione (\"vallum\") assomiglia ad un muro munito di torri ad intervalli regolari. In questi intervalli vengono collocate tutta una serie di armi da lancio, come catapulte e baliste con relativi dardi, pronti per essere lanciati.\nUna volta costruito l'accampamento, i soldati si sistemano in modo ordinato al suo interno, coorte per coorte, centuria per centuria. Vengono, quindi, avviate tutta una serie di attivit\u00e0 con grande disciplina e in sicurezza, dai rifornimenti di\nlegna, di vettovaglie e d'acqua; quando ne hanno bisogno, provvedono ad inviare apposite squadre di \"exploratores\" nel territorio circostante.\nNessuno pu\u00f2 pranzare o cenare quando vuole, al contrario tutti lo fanno insieme. Sono poi gli squilli di \"buccina\" ad impartire l'ordine di dormire o svegliarsi, i tempi dei turni di guardia, e non vi \u00e8 operazione che non si conduca a termine senza un preciso comando. All'alba, tutti i soldati si presentano ai centurioni, e poi questi a loro volta vanno a salutare i tribuni e insieme con costoro, tutti gli ufficiali, si recano dal comandante in capo. Quest'ultimo, come consuetudine, d\u00e0 loro la parola d'ordine e tutte le altre disposizioni della giornata.\nQuando si deve togliere l'accampamento, le \"buccine\" danno il segnale. Nessuno resta inoperoso, tanto che, appena udito il primo squillo, tolgono le tende e si preparano per mettersi in marcia. Ancora le \"buccine\" danno un secondo segnale, che prevede che ciascuno carichi rapidamente i bagagli sui muli e sugli altri animali da soma. Si schierano, quindi, pronti a partire. Nel caso poi di accampamenti semi-permanenti, costruiti in legno, danno fuoco alle strutture principali, sia perch\u00e9 \u00e8 sufficientemente facile costruirne uno nuovo, sia per impedire che il nemico possa utilizzarlo, rifugiandosi al suo interno.\nLe \"buccine\" danno un terzo squillo, per spronare quelli che per qualche ragione siano in ritardo, in modo che nessuno si attardi. Un ufficiale, poi, alla destra del comandante, per tre volte rivolge loro in latino la domanda se siano pronti a combattere, e quelli per tre volte rispondono con un grido assordante, dicendo di esser pronti e, come invasati da una grande esaltazione guerresca accompagnano le grida, saluto romano.\nAl tempo delle guerre marcomanniche (166-188).\nQui viene invece rappresentato un accampamento da marcia al tempo delle guerre marcomanniche (166-188), che di viene descritto nel \"De Munitionibus Castrorum\". Si tratta della pi\u00f9 particolareggiata descrizione di un accampamento romano e della sua costruzione della fine del II secolo. Fu scritta, ormai lo si sa con certezza, al tempo di Marco Aurelio.\nDivisione interna: vie e porte.\nTra le strade interne all'accampamento, se ne distinguono due per importanza: il \u00abcardo massimo\u00bb (\"cardo maximus\") e il \u00abdecumano massimo\u00bb (\"decumanus maximus\"), che si incrociano in corrispondenza del \"praetorium\" (l'alloggio del comandante \u00absimile a un tempio\u00bb) e che conducevano alle quattro porte dell'accampamento (le due strade hanno lo stesso nome di quelle delle citt\u00e0, dove invece si incrociano in corrispondenza del foro). Le aperture delle porte lungo i quattro lati presentavano forme differenti, anche a seconda dell'epoca di appartenenza:\nStrutture difensive: fossati, terrapieni e palizzate.\nPer quanto riguarda le strutture difensive dell'accampamento, queste comprendevano cinque tipologie:\nAccampamenti permanenti (\"castra stativa\" e \"hiberna\").\nFu solo grazie ad Augusto (30-29 a.C.) che si ottenne una prima e vera riorganizzazione del sistema di difese dell'Impero romano, acquartierando in modo permanente legioni ed \"auxilia\" in fortezze e forti permanenti (\"stativa\"), non solo quindi per l'inverno (\"hiberna\") lungo l'intero \"limes\".\nFortezze legionarie.\nLe fortezze legionarie permanenti derivavano la loro struttura dagli accampamenti di marcia o \u00abda campagna\u00bb. La loro struttura era pertanto simile, pur avendo rispetto ai \"castra\" mobili dimensioni ridotte, pari normalmente a 16-20 ettari. \u00c8 vero anche che, almeno fino a Domiziano (89), erano presenti lungo il \"limes\" alcune fortezze legionarie doppie, dove erano acquartierate insieme due legioni, come ad esempio a \"Castra Vetera\" in 50 ettari e a \"Mogontiacum\" in 36 ettari, con dimensioni che si avvicinarono ai 40-50 ettari. A partire per\u00f2 da Diocleziano e dalla sua riforma tetrarchica, le dimensioni delle fortezze andarono sempre pi\u00f9 diminuendo, poich\u00e9 le legioni romane erano state ridotte alla met\u00e0 degli effettivi.\nAl centro della fortezza si trovavano i \"principia\" (il quartier generale) che davano sulla \"via principalis\" e che formavano con la \"via praetoria\" un 'T' all'interno del campo. Tutte le altre strade erano secondarie rispetto alle prime due (es. la \"via quintana\"). Lungo la \"via pretoria\" si trovavano la \"porta praetoria\" e la \"porta decumana\", mentre lungo la \"via principalis\" si trovavano la \"porta principalis dextera\" e la \"porta principalis sinistra\".\nSistema di difesa della fortezza: fossato, vallo, palizzata/mura, intervallum e porte.\nLe fortezze in questione erano costruite durante la dinastia dei giulio-claudi in terra e legno e avevano forma di un quadrilatero irregolare. Fu solo a partire dalla successiva dinastia dei Flavi che le mura esterne, oltre agli edifici interni, cominciarono ad essere costruiti in mattoni (\"tegulae\") e pietra, mentre il \"castra\" andava sempre pi\u00f9 assumendo la forma di un rettangolo. \u00c8 solo durante il Basso Impero che troviamo dei \"castra\" tutte le forme compresa quella circolare.\nIl muro di cinta esterno (che poteva raggiungere spessori compresi tra i 2 e i 3,5 metri) era simile a quello gi\u00e0 visto sopra del \"castra aestiva\", dove troviamo una \"fossa\" (a volte anche due o tre), un \"agger\" e un \"vallum\", dietro il quale si trovava un importante spazio libero: l\"intervallum\" abolito per\u00f2 durante il basso Impero. Lungo le mura o la palizzata, vi erano poi le porte, accanto alle quali sorgevano due torri, la cui forma era quadrata o rettangolare nel II secolo; da Marco Aurelio in poi con forma arrotondata o pentagonale. Le torri di avvistamento erano poi presenti lungo l'intero perimetro della fortezza (normalmente di 500x400 metri circa), distanziate le une dalle altre ad intervalli regolari (con misure variabili), mentre le prime torri ad angolo esterne al tracciato delle mura fecero la loro prima apparizione dopo le guerre marcomanniche, non in tutti i settori del \"limes\". Solo nel II secolo cominciarono ad essere un metodo di costruzione generalizzato in tutto l'Impero.\nEdifici interni alla fortezza.\nVale la pena ricordare tra gli edifici principali delle fortezze legionarie i \"Principia\", ovvero quegli edifici che ne rappresentavano il centro amministrativo, di fronte agli edifici dove era alloggiato il comandante della legione (\"legatus legionis\"), il \"Praetorium\". Le dimensioni di questi primi due edifici variavano da fortezza a fortezza, anche se normalmente presentavano misure pari a 70x100 metri circa. Accanto a questi edifici c'erano poi quelli dei tribuni militari e i baraccamenti dei legionari e dei loro centurioni. I baraccamenti era strutture atte ad alloggiare ciascuna centuria di legionari, pari a circa 80 uomini. Il centurione disponeva di una sua propria abitazione \"in testa\" alla struttura, mentre ogni \"contubernium\"\n(formato da 8 legionari ciascuno) era alloggiato in una stanza di 4x6 metri (dormitorio) abbinata ad una di uguale misura, dove erano invece depositate le armi. Vi erano, infine, strutture di fondamentale importanza come il \"Valetudinarium\" (ospedale militare), l\"Aedes\" (dove venivano poste le insegne e l\"aquila\"), gli \"Horrea\" (granai), \"fabricae\" (fabbriche di armi) e in alcuni casi anche le terme, un \"carcer\" (prigione) ed (esterni alle mura del campo) un anfiteatro.\nEdifici esterni alla fortezza.\nAttorno a questi centri militari, che in tempo di pace svolgevano l'importante ruolo di romanizzazione dei territori conquistati, si svilupparono importanti centri civili, chiamati \"canabae\", in alcuni casi divenuti prima municipi e poi colonie. Queste strutture avevano cos\u00ec, oltre ad un prioritario ruolo militare, anche quello di diffondere la cultura e le leggi imperiali, oltre a promuovere i commerci con il mondo dei barbari lungo le frontiere dell'impero romano.\nForti di truppe ausiliarie: i \"castella\".\nI forti delle unit\u00e0 ausiliarie (normalmente nominati \"castellum\"), che ricordiamo potevano contenere \"cohortes\" di fanteria o \"alae\" di cavalleria o \"cohortes equitatae\" (unit\u00e0 miste), avevano misure molto diverse le une dalle altre, a seconda anche che contenessero unit\u00e0 \"quingenariae\" (di 500 armati circa) o \"milliariae\" (di 1.000 armati circa). Ad esempio una \"cohors peditata quingenaria\" (500 fanti circa) veniva alloggiata in 1,2-1,5 ettari, mentre un\"ala milliaria\" poteva necessitare di uno spazio molto ampio per alloggiare 1.000 armati e altrettanti cavalli (3,5-7 ettari, come a Porolissum).\nSebbene avessero dimensioni inferiori a quelle delle fortezze legionarie (vedi sopra), erano strutturate in modo analogo. Anche i forti ausiliari possedevano infatti i \"Principia\" (edifici amministrativi), il \"Praetorium\" (edificio del comandante, il \"praefectus\" di coorte o d'ala), i baraccamenti dei soldati ausiliari e dei loro ufficiali, le stalle per i cavalli, un \"Valetudinarium\" (ospedale militare) e gli \"Horrea\" (granai). A questi, in alcuni casi (soprattutto quando le unit\u00e0 erano \"milliariae\"), potevano aggiungere edifici termali, \"fabricae\" di armi, oltre ad un centro civile vicino.\nUn tipico esempio di forte ausiliario che vale la pena visitare per apprezzarne la struttura (grazie a tutta una serie di ricostruzioni realizzate ai primi del Novecento), lo troviamo in Germania, a Saalburg, lungo il sistema di fortificazioni del limes germanico-retico.\nCampo tardo imperiale.\nAnche il sistema difensivo dei confini venne reso pi\u00f9 elastico e \"profondo\": alla rigida difesa del \"vallum\" venne aggiunta una rete sempre pi\u00f9 fitta di \"castella\" interni, collegati tra di loro da un pi\u00f9 complesso sistema viario (un esempio su tutti: la \"strata Diocletiana\" in Oriente). In sostanza si pass\u00f2 da un sistema difensivo di tipo \"lineare\" ad uno \"pi\u00f9 profondo\" (sebbene non nelle proporzioni generate dalla crisi del III secolo, quando Gallieno e gli imperatori illirici erano stati costretti dai continui \"sfondamenti\" del \"limes\" a far ricorso a \"riserve\" strategiche molto \"interne\" rispetto alle frontiere imperiali), che vide un notevole ampliamento dello \"spessore\" del \"limes\", il quale fu esteso da una fascia interna del territorio imperiale ad una esterna, \"in Barbaricum\", attraverso la costruzione di numerose \"teste di ponte\" fortificate (anche oltre i grandi fiumi Reno, Danubio ed Eufrate), avamposti con relative vie di comunicazione e strutture logistiche.\nUna conseguenza di questa trasformazione delle frontiere fu anche l'aumento della protezione delle nuove e vecchie strutture militari, che vennero adeguate alle nuove esigenze difensive (tale necessit\u00e0 non era cos\u00ec urgente nei primi due secoli dell'Impero romano, dedicati soprattutto alla conquista di nuovi territori). Le nuove fortezze cominciarono cos\u00ec ad essere costruite, o ricostruite, in modo pi\u00f9 compatto nelle loro dimensioni (riducendone il perimetro complessivo), pi\u00f9 solide nello spessore delle loro mura (in alcuni casi si pass\u00f2 da uno spessore di 1,6 metri a 3,4 metri, come nel caso della fortezza di Sucidava) e con un maggior utilizzo di torri esterne, per migliorarne la difesa.\nDiocleziano, in sostanza, non solo intraprese una politica a favore dell'aumento degli effettivi, ma anche volta a migliorare e moltiplicare le costruzioni militari del periodo, sebbene queste ultime siano risultate, sulla base dei ritrovamenti archeologici, meno numerose di quanto non abbiano raccontato gli antichi e i moderni.\nVita militare nel \"castra\".\nLa vita del legionario romano iniziava con l'arruolamento, chiamato dilectus. Tale scelta era molto importante perch\u00e9 comportava l'ottenimento della cittadinanza romana per chi ancora non ne aveva i diritti. Le armi e armature erano poi fondamentali per ogni militare, ed era necessario un serio addestramento per utilizzarle, rispettando una ferrea disciplina.\nDal \"castra\" militare alla citt\u00e0/colonia romana.\nTalvolta \u00e8 successo che i \"castra\" stabili si siano evoluti nel tempo fino a diventare citt\u00e0.\nFra le citt\u00e0 fondate a partire da un castro sono Torino, Como, Pavia, Belluno, Brescia (l'antico decumano massimo coincideva con l'odierna via Musei), Bologna (l'attuale via Emilia era il decumano massimo), Vicenza (l'odierno Corso Palladio era il decumano massimo), Potenza (l'odierna Via Pretoria indica gi\u00e0 nel nome il percorso del decumano) e Firenze (l'accampamento di \"Florentia\" fu fondato come base per l'assedio di Fiesole, citt\u00e0 etrusca ben difesa). In inglese la parola compare nel nome di numerose citt\u00e0 in buona parte fondate a partire da un castro romano (spesso nella forma della terminazione \"chester\"): Chester, Lancaster, Manchester ecc.\nLe grandi caserme, infine, che ospitavano i corpi militari stanziati a Roma (dalla guardia pretoriana ai \"vigiles\", fino agli \"urbaniciani\") erano anch'esse chiamate \"castra\" (vedi Castra di Roma antica).\nIl \"castrum\" nel medioevo.\nDalla caduta dell'impero romano d'occidente il termine \u00e8 rimasto in uso fino al basso medioevo per indicare un luogo fortificato, ovvero anche un abitato con fortificazioni. \"Castrum\" denota genericamente un centro giuridico e territoriale dotato di fisionomia propria, che lo distingue cos\u00ec dall'organizzazione pi\u00f9 vasta della \"civitas\" come dai minori insediamenti del territorio (\"villa\", \"terrae, burgus\"); criter\u00ee di distinzione sono il grado di giurisdizione riconosciuto per legge, privilegio, prescrizione acquisitiva o stato di fatto, ai magistrati preposti ai var\u00ee organismi territoriali, la sede episcopale, le mura e fossa per la \"civitas\", la cinta fortificata per il \"castrum\".\nIl castra bizantino.\nIl \u00ab\"castra\" bizantino\u00bb \u00e8 identificato come un gruppo di case oppure torri affiancate l'una all'altra in modo da formare una corona fortificata; le mura esterne in pratica sono di fatto le pareti delle case. Si trattava di centri piccoli e razionali, concepiti soprattutto per avvistare il pericolo e per resistere temporaneamente ai raid dei nemici in attesa di aiuto (l\u2019esercito bizantino era ancora legato alle strategie romane dove il grosso delle forze viveva nelle citt\u00e0 e si spostava all\u2019occorrenza).\nLe fonti latine del VI secolo distinguono i centri fortificati dalle citt\u00e0 definendoli \"castra\", \"castella\", \"burgi\" e \"turres\". Procopio utilizza il termine \u03c6\u03c1\u03bf\u03cd\u03c1\u03b9\u03bf\u03bd, corrispondente a \"castellum\", ma usato per indicare sia i \"castra\" sia i \"castella\", mentre si \u00e8 soliti ritrovare nelle fonti greche termini come \u039a\u03ac\u03c3\u03c4\u03c1\u03bf\u03bd e K\u03b1\u03c3\u03c4\u03ad\u03bb\u03bb\u03b9\u03bf\u03bd.\nIl \"castrum\" normanno.\nNel corso della dominazione normanna, invece, l\u2019elenco delle strutture fortificate demaniali corrisponde, tranne poche eccezioni, all\u2019insieme degli antichi \"castra\" che la Corona mantiene fino al Duecento e di cui si preoccupa di curare, in tempi molto brevi, il recupero sia materiale che formale e giuridico, in modo da realizzare un\u2019efficace rete di fortificazioni diffusa su tutto il territorio e particolarmente presente nei punti di maggiore interesse strategico.\nIl castrum basso-medioevale.\nQuesta realt\u00e0 prosegue senza grandi variazioni nel secolo successivo, in piena dominazione sveva, quando il \"castrum\" indica sempre pi\u00f9 spesso il castello o la fortezza regia e sempre meno, come in passato, il complesso delle opere difensive di un insediamento, il borgo fortificato o, ancora, il semplice accampamento militare. Il termine \"castrum\" viene utilizzato in tutta l'Italia, ma il significato non \u00e8 preciso ed eguale per tutti i territori.\nIl castrum indica l'insediamento e le opere di fortificazione, non necessariamente il \"castellum\", ma dal punto di vista tipologico, bastano un \"fossato\" ed un \"terrapieno\" (ma talvolta anche solo una \"cortina muraria\") affinch\u00e9 l\u2019area cos\u00ec munita possa essere definita \"castrum\", anche se, rispetto agli esempi pi\u00f9 antichi, si assiste alla sempre pi\u00f9 diffusa introduzione di \"torri\" all\u2019interno dei recinti fortificati.\nNel cortile interno \u00e8, inoltre, collocata spesso la fortezza signorile, la \"rocca\", residenza della massima autorit\u00e0 locale o del suo vicario, nonch\u00e9 sede delle milizie e degli organi della sua curia.\nNei casi in cui il \"castrum\" designa, invece, un\u2019area non munita - come in alcuni esempi siciliani dell\u2019XI secolo - si assiste alla sua trasformazione in sobborgo del fortilizio e della zona pi\u00f9 alta e protetta dell\u2019abitato dai quali viene ben controllato e protetto.\nBibliografia.\nLimes Congress:"}
{"id": "314404", "revid": "32741", "url": "https://it.wikipedia.org/wiki?curid=314404", "title": "Iannis xenakis", "text": ""}
{"id": "314407", "revid": "287204", "url": "https://it.wikipedia.org/wiki?curid=314407", "title": "Scala H0", "text": "La scala H0 \u00e8 una scala di rappresentazione utilizzata nel modellismo ferroviario che ha un rapporto di riduzione 1:87.\nStoria.\nIl nome deriva dal tedesco \"Halb-null\" (met\u00e0-zero). Introdotta nell'anno 1930 nel Regno Unito, all'inizio come alternativa alla scala 00, trova popolarit\u00e0 alla fine degli anni cinquanta, quando inizi\u00f2 a declinare il trenino giocattolo in favore di un maggiore realismo nella riproduzione dei dettagli. Negli anni sessanta supera come popolarit\u00e0 la scala 0. Attualmente l'H0 \u00e8 molto popolare in Europa e nell'America settentrionale (l'azienda Walthers, ad esempio, produce modelli in scala H0).\nIn particolare in Italia, dopo le traversie della Rivarossi le aziende che sono presenti sul mercato (Acme, OsKar, Vitrains) presentano modelli esclusivamente in scala H0\nDescrizione.\nPossiede uno scartamento di 16,5 mm, cui una derivazione \u00e8 l'H0m con scartamento ridotto di 12\u00a0mm e l'H0e con scartamento ridotto di 9\u00a0mm.\nLe regole date dalle associazioni internazionali dei modellisti applicano questo scartamento ridotto alle riproduzioni degli scartamenti reali da 1250\u00a0mm a 850. "}
{"id": "314409", "revid": "2225", "url": "https://it.wikipedia.org/wiki?curid=314409", "title": "Mariano d'Angelo", "text": ""}
{"id": "314417", "revid": "767487", "url": "https://it.wikipedia.org/wiki?curid=314417", "title": "Gotan Project", "text": "Gotan Project \u00e8 un gruppo musicale formato nel 1999 dal francese Philippe Cohen Solal (tastiere), dallo svizzero Christophe H. M\u00fcller (programmazione strumenti elettronici) e dall'argentino Eduardo Makaroff (chitarra ed alcuni strumenti a corda). La formazione di base si avvale inoltre della collaborazione di alcuni musicisti argentini, tra i quali il pianista Gustavo Beytelmann e la cantante Cristina Vilallonga.\nLo stile musicale \u00e8 il tango, da cui la parola \"gotan\" (termine dello slang francese Verlan che inverte le sillabe di ogni bisillabo) con basi ritmiche tipiche della musica elettronica e house; ne risulta una miscela tra vecchi strumenti tradizionali del tango argentino, come il bandone\u00f3n, ed alcuni nuovi strumenti musicali, come campionatori e drum machine.\nLe prime apparizioni risalgono al 1999, quando una loro cover di \"Last Tango in Paris\", brano di Gato Barbieri, viene inserita nella compilation \"Hotel Costes\", selezionata dal noto DJ St\u00e9phane Pompougnac. Molti dei DJ pi\u00f9 quotati iniziarono ad inserire pezzi dei \"Gotan Project\" nelle loro playlist, o ne realizzarono remix di gran successo. Alcuni di loro verranno poi citati nel brano Chunga's revenge, cover di un brano di Frank Zappa.\nNel 2001 pubblicano l'album \"La revancha del tango\", che ha venduto oltre 1.000.000 di copie.\nNumerosissime sono le pubblicit\u00e0, documentari o servizi televisivi che usano un loro brano come colonna sonora, tra cui \"Triptico\" (\"La revancha del tango\") nel documentario di Erik Gandini \"Surplus\", \"Una Musica Brutal\" come sigla del programma radiofonico Melog 2.0, condotto da Gianluca Nicoletti e in onda su Radio 24 ed \"Epoca\" (\"La revancha del tango\"), usato in diverse trasmissioni televisive e pubblicit\u00e0."}
{"id": "314422", "revid": "8911", "url": "https://it.wikipedia.org/wiki?curid=314422", "title": "Scienza dell'Atmosfera", "text": ""}
{"id": "314434", "revid": "290948", "url": "https://it.wikipedia.org/wiki?curid=314434", "title": "Ricristallizzazione", "text": "In metallurgia, si definisce ricristallizzazione di un metallo la cristallizzazione che ha inizio a partire da una fase solida. Essa \u00e8 caratterizzata da nucleazione e accrescimento.\nSi esaminano i casi in cui avviene la ricristallizzazione:\nTale processo permette infatti di recuperare la situazione dannosa creatasi con un eccessivo incrudimento, che porta ad un avvicinamento inaccettabile del carico di snervamento e di rottura rendendo difficili anche le deformazioni plastiche, oltre che pericolosa la messa in esercizio del pezzo pesantemente incrudito.\nUn caso particolare di ricristallizzazione \u00e8 costituito dalla ricristallizzazione dinamica, cio\u00e8 quella ricristallizzazione che avviene durante un processo di lavorazione plastica, e non tramite un riscaldamento successivo a una lavorazione a freddo.\nIn chimica, ripetizione del processo di cristallizzazione, allo scopo di ottenere una sostanza allo stato di maggiore purezza. \nIn petrologia, processo che, durante la diagenesi o il metamorfismo delle rocce, porta alla formazione di nuovi cristalli e nuove specie mineralogiche senza fusione delle fasi precedenti. Il Processo viene chiamato anche blastesi.\nIn laboratorio.\nRicristallizzazione\nLa ricristallizzazione \u00e8 un metodo usato in laboratorio per purificare sostanze organiche solide. Per il suo svolgimento, \u00e8 necessario impiegare un solvente che riesca a dissolvere la sostanza solo a temperature elevate.\nIl solvente utilizzato deve essere:\nEsempi di solvente abitualmente utilizzati allo scopo, sono:\n\"Esempio: purificazione di acido benzoico\"\nQuesta \u00e8 una procedura che pu\u00f2 essere utilizzata per la purificazione l'acido benzoico in laboratorio attraverso il processo di ricristallizzazione:"}
{"id": "314436", "revid": "400694", "url": "https://it.wikipedia.org/wiki?curid=314436", "title": "Louis Sullivan", "text": "\u00c8 considerato il padre del Movimento Moderno negli Stati Uniti d'America. Da molti \u00e8 ritenuto il primo progettista dei moderni grattacieli, anche per l'influenza teorica e pratica che egli esercit\u00f2 sulla Scuola di Chicago dove appunto nacquero questi nuovi edifici alla fine dell'Ottocento. Nel suo studio, che egli divise con Dankmar Adler, si form\u00f2 Frank Lloyd Wright, ed \u00e8 dove per alcuni nacque il concetto di architettura organica.\nBiografia.\nLouis Sullivan era nato a Boston, studi\u00f2 architettura al Massachusetts Institute of Technology (MIT). Dopo una breve esperienza nello studio di Frank Furness a Filadelfia, dove ebbe modo di sperimentare lo stile gotico \"orientalizzato\" - caro allo stesso Furness, si trasfer\u00ec a Chicago nel 1873 prendendo parte al \"boom\" edilizio creatosi in quella citt\u00e0 dopo l'incendio del 1871. Qui lavor\u00f2 dapprima nello studio William LeBaron Jenney, che era la personalit\u00e0 pi\u00f9 emergente della nascente Scuola di Chicago, considerato come il primo progettista ad aver realizzato una struttura portante in acciaio; dopo aver studiato due anni a Parigi all'\u00c9cole des Beaux-Arts, nel 1880 divenne socio sempre a Chicago di Dankmar Adler, con il quale ebbe inizio il periodo pi\u00f9 produttivo della sua vita di progettista.\nLa loro prima opera fu l'Auditorium di Chicago del 1889 (dove Adler e Sullivan riservarono l'ultimo piano al loro studio), che Bruno Zevi definisce \"\u201dforse il massimo capolavoro della scuola richardsoniana\u201d\". Nel 1891 il Wainwright Building a St. Louis nello stato del Missouri, (spesso indicato come il primo grattacielo del mondo) e nel 1899 i magazzini Carson Pirie Scott, altra opera eccezionale, che \"\u201dfa di Sullivan\u201d\" - sempre come dice Bruno Zevi - \"\u201dil profeta dell'architettura moderna\u201d\". La struttura d'acciaio permette edifici pi\u00f9 alti con larghe finestre, il che significa pi\u00f9 luce interna e pi\u00f9 superficie di piano, pi\u00f9 spazio architettonico agibile. I limiti tecnici delle strutture murarie tradizionali erano sempre stati un impedimento a pi\u00f9 affrancate espressioni, ma adesso improvvisamente quegli ostacoli erano spariti e, i precedenti storici e gli stili, che avevano guidato l'architettura, erano posti in crisi da questa nuova libert\u00e0 creativa legata a soluzioni tecnologiche prima sconosciute.\nSullivan abbracci\u00f2 per primo il cambiamento che derivava dall'uso della struttura d'acciaio, creando un linguaggio di forme che si adattavano alle nuove altezze, semplificando l'apparenza degli edifici attraverso l'uso di una decorazione semplificata ed eliminando gli stili storici. Introdusse un ornamento floreale inserito in bande verticali che enfatizzavano la verticalit\u00e0 delle costruzioni e relazion\u00f2 la loro forma al loro scopo. \u00c8 il famoso detto \"la forma segue la funzione\" che sar\u00e0 una dei basamenti teorici del Funzionalismo e di riflesso del Movimento Moderno. Tutto ci\u00f2 era rivoluzionario, architettonicamente affascinante, ma anche commercialmente affidabile e di successo.\nDopo la rottura della societ\u00e0 con Adler, avvenuta dopo il Guaranty Building, inizia per Sullivan un lento declino sia professionale che umano, dovuto in buona parte all'alcolismo di cui fu vittima. Le posizioni di Sullivan, rigorose e rivoluzionarie, ad un certo momento mal si adattano alle esigenze della societ\u00e0 e lo portano all'isolamento. Non riesce pi\u00f9 a realizzare grandi lavori, gli sono conferiti solo incarichi per piccole banche del Midwestern; scriver\u00e0 libri e nel 1922 apparir\u00e0 come critico del progetto vincitore di Raymond Hood per il \"Chicago Tribune\". Una torre neogotica che Sullivan giudicher\u00e0 come uno scandaloso pezzo di storicismo. Sullivan morir\u00e0 a Chicago nel 1924.\nI temi della sua architettura.\nSullivan \u00e8 il primo architetto moderno americano. La composizione architettonica dei suoi edifici, semplificata, guidata dalla natura funzionale del tema e dalla tecnologia, anticipa temi e soluzioni del Movimento Moderno. Un'architettura regolata da necessit\u00e0 oggettive, che abbandoni l'ornamento. L'architettura di Sullivan ha comunque un grande fascino ed un disegno attento e \"selezionato\" che va dal particolare architettonico all'insieme. Tutto ci\u00f2 \u00e8 ben evidenziato nelle bande verticali del Wainwright Building, nell'esplosione Art Nouveau di ferro lavorato sull'entrata d'angolo dei magazzini Carson Pirie Scott, nei grifoni di terracotta della finestra circolare del Union Trust, nei bianchi angeli del Bayard Building, nell'eleganza complessiva delle tre parti in cui Sullivan divide il grattacielo (zona basamentale, parte intermedia e attico), cos\u00ec magistralmente esemplificati nel Buffalo, Guaranty Building."}
{"id": "314445", "revid": "92723", "url": "https://it.wikipedia.org/wiki?curid=314445", "title": "Gertrude di Nivelles", "text": "Era la figlia pi\u00f9 giovane di Pipino di Landen, figlio di Carlomanno, maggiordomo di palazzo in Neustria per il re Clotario II, e di sua moglie Itta. Inoltre era la sorella di santa Begga.\nBiografia.\nNegli \"Annales Xantenses\" viene definita: Gertrude vergine santa. Inoltre, alla morte di suo padre, Pipino, nel 647, la madre, Itta, nel 650, edific\u00f2 il monastero di Nivelles, dove, su consiglio di Amando di Maastricht, si ritir\u00f2 divenendo monaca colombaniana. Anche Gertrude decise di farsi religiosa e seguire la madre, secondo gli \"Annales Mettenses Priores\", respingendo anche la proposta di matrimonio del re di Austrasia, Dagoberto II.\nIl monastero fondato dalla madre era un monastero doppio colombaniano, con un'ala maschile e una femminile, sottoposto all'autorit\u00e0 della badessa. Itta ne divenne la prima badessa, per\u00f2, secondo un'altra versione, avrebbe rinunciato a tale dignit\u00e0 a favore della figlia Gertrude (che comunque le sarebbe succeduta alla sua morte, nel 657), che anche secondo gli \"Annales Marbacenses\", era entrata nel convento della madre, Itta.\nLa cultura ebbe notevole impulso dalla sua gestione: fece arrivare da Roma numerosi manoscritti e chiam\u00f2 dall'Irlanda molti monaci dotti (il che fa pensare che le monache potessero seguire la regola di san Colombano) come san Foillano, che rimase a Nivelles per educare i monaci, e il fratello di questi sant'Ultano, che si dedic\u00f2 anche all'evangelizzazione delle vicine terre germaniche, ancora pagane.\nSi dedic\u00f2 allo studio e alla contemplazione: la tradizione la vuole mistica e destinataria di visioni.\nMor\u00ec ancora giovane, secondo gli \"Annales Xantenses\", nel 664, e venne acclamata subito come santa.\nCulto.\nIl suo culto ebbe una rapida diffusione, soprattutto nei Paesi Bassi e in Inghilterra.\nNelle rappresentazioni iconografiche, santa Gertrude indossa l'abito monastico e tiene in mano un pastorale, simbolo dell'autorit\u00e0 di badessa; inoltre \u00e8 abitualmente raffigurata con uno o pi\u00f9 topi, poich\u00e9 era considerata la protettrice contro le invasioni di ratti.\nForse in relazione a ci\u00f2, \u00e8 anche considerata patrona dei gatti.\nMemoria liturgica il 17 marzo.\nI suoi resti sono conservati in un reliquiario nella collegiata di Santa Gertrude."}
{"id": "314452", "revid": "6923", "url": "https://it.wikipedia.org/wiki?curid=314452", "title": "Itta di Nivelles", "text": "Origine.\nEra figlia di Arnoaldo, figlio di Anbertus e Blitilde. Sua bisnonna fu Doda di Reims, figlia del re dei Merovingi di Colonia, Cloderico; ella ebbe una sorella dallo stesso nome che spos\u00f2 Arnolfo di Metz.\nBiografia.\nItta \u00e8 citata negli \"Annales Xantenses\", quando viene ricordata la morte del marito, Pipino di Landen, precisando che, dopo essere rimasta vedova, nel 647, nel 650, edific\u00f2 il monastero di Nivelles, dove, su consiglio di Amando di Maastricht, si ritir\u00f2 divenendo monaca colombaniana.Itta, detta Itaberga \u00e8 citata anche negli Annales Mettenses priores, quando viene citata la figlia, Gertrude, che entr\u00f2 nello stesso monastero fondato dalla madre,Il monastero da lei fondato era un monastero colombaniano doppio, con un'ala maschile e una femminile, sottoposto all'autorit\u00e0 della badessa. Ne divenne la prima badessa; secondo un'altra versione, avrebbe rinunciato a tale dignit\u00e0 a favore della figlia Gertrude (che comunque le sarebbe succeduta alla sua morte).\nItta mor\u00ec nel suo monastero l'8 maggio 657.\nMatrimoni e figli.\nItta aveva sposato Pipino di Landen a cui diede tre figli:\nCulto.\nMemoria liturgica l'8 maggio."}
{"id": "314453", "revid": "121087425", "url": "https://it.wikipedia.org/wiki?curid=314453", "title": "Romanza", "text": "La romanza \u00e8 una composizione musicale per voce e accompagnamento di struttura variabile e carattere sentimentale.\nStoria.\nSi afferma nel Settecento, inizialmente in Francia col nome di \"romance\", accompagnata da uno strumento a tastiera. Non presentando particolari difficolt\u00e0 tecniche, n\u00e9 per la voce n\u00e9 per lo strumento, ha grande fortuna nelle esecuzioni private. In questa prima stagione, la romanza rientra dunque nel genere della musica vocale da salotto o da camera. La pi\u00f9 famosa romanza di quest'epoca \u00e8 \"Plaisir d'amour\".\nNel corso dell'Ottocento la sua fortuna aumenta notevolmente, tanto che viene accolta da un lato tra le forme operistiche, dall'altro tra quelle strumentali, i cui primi esempi risalgono agli ultimi decenni del secolo precedente.\nNon per questo tuttavia la romanza abbandona i salotti. Al contrario, il successo di questo genere tocca il culmine negli ultimi decenni del XIX secolo attraverso la produzione di alcuni compositori italiani che vi si dedicano in modo quasi esclusivo. Il pi\u00f9 famoso di essi \u00e8 Francesco Paolo Tosti. Fra le romanze pi\u00f9 famose possiamo citare \"Musica proibita\" di Stanislao Gastaldon (1881) e \"Mattinata\" (1904) di Ruggero Leoncavallo.\nIl legame con la tradizione francese \u00e8 testimoniato dalla frequente struttura a \"couplets\", che d'altronde nella prima parte del secolo l'aveva differenziata, nel campo del teatro d'opera, dalla forma dell'aria.\nIl termine romanza \u00e8 inoltre impiegato correntemente a designare gli assoli a carattere lirico dell'opera tardo ottocentesca. In questo caso \u00e8 impossibile individuare un elemento formale caratteristico, bench\u00e9 in alcuni casi il rimando alla romanza da salotto contemporanea possa essere evidente.\nLa romanza strumentale.\nGenere noto sin dal classicismo, la romanza strumentale ha particolare fortuna nella stagione del \"Biedermeier\". La sua figliazione dalla romanza vocale \u00e8 evidente nel carattere del dettato melodico ed \u00e8 resa esplicita nel caso delle celebri \"Romanze senza parole\" di Mendelssohn."}
{"id": "314456", "revid": "1543377", "url": "https://it.wikipedia.org/wiki?curid=314456", "title": "Plumbobetafite", "text": "La plumbobetafite \u00e8 un minerale discreditato dall'IMA nell'ambito della revisione del supergruppo del pirocloro."}
{"id": "314457", "revid": "729019", "url": "https://it.wikipedia.org/wiki?curid=314457", "title": "Pirocloro", "text": "Il pirocloro \u00e8 un minerale.\nOrigine e giacitura.\n\u00c8 un minerale tipico pegmatiti derivate da rocce alcaline."}
{"id": "314458", "revid": "1442080", "url": "https://it.wikipedia.org/wiki?curid=314458", "title": "Calciobetafite", "text": "La calciobetafite \u00e8 un minerale non pi\u00f9 ritenuto valido dall'IMA dal 2010 perch\u00e9 \u00e8 ridondante rispetto alla definizione della betafite."}
{"id": "314460", "revid": "125391113", "url": "https://it.wikipedia.org/wiki?curid=314460", "title": "Hydropyrochlore", "text": "L'hydropyrochlore \u00e8 un minerale del gruppo del pirocloro. Precedentemente era conosciuto con il nome kalipirocloro per poi essere rinominato dall'IMA nell'ambito della revisione della nomenclatura del supergruppo del pirocloro"}
{"id": "314461", "revid": "530184", "url": "https://it.wikipedia.org/wiki?curid=314461", "title": "Richard Hamilton (pittore)", "text": "Biografia.\nNato da una famiglia proletaria, Richard Hamilton crebbe nella zona Pimlico di Londra. Avendo abbandonato gli studi senza un titolo di studio, Hamilton cominci\u00f2 a lavorare come apprendista in una ditta di componenti elettrici. Qui scopr\u00ec le sue abilit\u00e0 di disegnatore e cominci\u00f2 a dipingere nelle lezioni serali della St Martin's School of Art per poi entrare nelle Royal Academy Schools. Dopo aver passato la Seconda guerra mondiale a lavorare come disegnatore tecnico, rientr\u00f2 alle Royal Academy Schools ma in seguito fu espulso per \"non aver tratto profitto dagli studi\". Dopo due anni alla Slade School of Art cominci\u00f2 ad esporre presso l'ICA (dove produceva anche poster e volantini) e ad insegnare alla Central School of Art and Design, dove strinse un'amicizia durevole con Eduardo Paolozzi. Hamilton e Paolozzi fondarono l'Independent Group con sede all'ICA. Altri membri del gruppo comprendevano la pittrice Magda Cordell, il fotografo Nigel Henderson, gli architetti Peter e Alison Smithson, i critici d'arte Lawrence Alloway, Reyner Banham e Toni del Renzio.\nNel 1952 Hamilton conobbe gli appunti della \"Green Box\" di Marcel Duchamp grazie a Roland Penrose, che incontr\u00f2 all'ICA. Sempre tramite Penrose incontr\u00f2 Victor Passmore, il quale gli offr\u00ec un posto come insegnante a Newcastle-Upon-Tyne che dur\u00f2 fino al 1966. Il lavoro lasci\u00f2 a Hamilton il tempo per approfondire le sue ricerche su Duchamp, che trovarono sbocco nella pubblicazione di una versione stampata della \"Green Box\" nel 1960. L'esposizione di dipinti all'Hanover Gallery, nel 1955, fu in un certo modo un omaggio a Duchamp. Nello stesso anno Hamilton organizz\u00f2 la mostra \"Man Machine Motion\" all'Hatton Gallery di Newcastle. Progettata per essere pi\u00f9 rassegna pubblicitaria che una mostra convenzionale, l'esposizione anticip\u00f2 il contributo di Hamilton alla rassegna This Is Tomorrow presso la Whitechapel Gallery di Londra l'anno seguente.\nIl successo della mostra \"This is Tomorrow\" assicur\u00f2 a Hamilton ulteriore lavoro come insegnante, in particolare al Royal College of Art dal 1957 al 1961, dove rese famosi David Hockney e Peter Blake. Durante questo periodo Hamilton fu anche molto attivo nella Campagna per il disarmo nucleare. Nei primi anni sessanta ricevette una borsa di studio dall'Arts Council per una ricerca sulla condizione dell'opera Mertzbarn di Kurt Schwitters nella contea di Cumbria, nel Nord Ovest dell\u2019Inghilterra. La ricerca fin\u00ec poi in un piano di preservazione con il riposizionamento dell'opera alla Hatton Gallery. Nel 1962 la sua prima moglie Terry rimase uccisa in un incidente automobilistico. Per riprendersi dalla disgrazia and\u00f2 per la prima volta negli Stati Uniti, dove, oltre ad incontrare altri grandi esponenti della Pop Art, fece amicizia con Marcel Duchamp. Da questo incontro Hamilton cur\u00f2 la prima, e al tempo unica, retrospettiva britannica sull'opera di Duchamp, che tra l'altro richiese a Hamilton di dover realizzare copie di \"The Bride Stripped Bare of Her Batchelors, Even\" e altri lavori in vetro troppo fragili per poter essere trasportati. La mostra si tenne alla Tate Gallery nel 1966.\nDalla met\u00e0 degli anni '60 Hamilton fu rappresentato da Robert Fraser alla Invicta Gallery e produsse anche una serie di stampe intitolate \"Swingeing London\" basate sull'arresto di Fraser con Mick Jagger per possesso di droga. Questo collegamento con la scena musicale pop degli anni '60 prosegu\u00ec nell'amicizia con Paul McCartney, che port\u00f2 Hamilton a realizzare un collage per l'interno del \"White Album\" dei Beatles.\nHamilton \u00e8 stato anche insegnante di Bryan Ferry e Nick de Ville a Newcastle pochi anni prima e la sua influenza si pu\u00f2 scorgere nello stile e nell'approccio visuale dei Roxy Music.\nNegli anni settanta Richard Hamilton godette di un successo internazionale con un numerose esposizioni. Hamilton trov\u00f2 nella pittrice Rita Donnagh una nuova compagna e insieme convertirono North End, una fattoria nella campagna dell'Oxfordshire, in una casa e studio. Hamilton realizz\u00f2 una serie di progetti in bilico tra opera d'arte e product design, tra cui un dipinto che incorporava una radio e il telaio di un computer Diab. Tra il '77 e il '78 Hamilton intraprese una serie di collaborazioni con l'artista Dieter Roth che attenuarono la definizione dell'artista come unico autore del proprio lavoro.\nDalla fine degli anni quaranta Richard Hamilton fu coinvolto in un progetto per la realizzazione di una serie di illustrazioni per l'Ulisse di James Joyce. Insieme a questo nel 1981 cominci\u00f2 a lavorare su una trilogia di dipinti basati sui conflitti in Irlanda del Nord dopo aver visto un documentario televisivo sulla protesta organizzata dai prigionieri dell'IRA nella prigione di Longcech, conosciuta pi\u00f9 popolarmente come \"The Maze\". \"The Citizen\" (1981 - 1983) mostra un dimostrante sporco, con lunghi capelli e con una barba sistemata in modo tale da farlo assomigliare ad un martire cristiano. \"The Subject\" (1988 - 1989) rappresenta un \"Orangeman\", cio\u00e8 un membro dell'ordine fondata nell'Irlanda del Nord per la tutela dell'ascendenza politica e religiosa del protestantesimo. \"The State\" (1993) ritrae un soldato britannico impegnato in un pattugliamento solitario lungo una strada. Le reazioni della critica si sono divise tra le parti destra e sinistra della politica accusando Hamilton di sventatezza.\nDurante gli anni ottanta Hamilton esplor\u00f2 anche il disegno industriale e progett\u00f2 due parti esteriori per computer: i prototipi OHIO (per la ditta Svedese \"Isotron\", 1984) e DIAB DS-101 (per Dataindustrier AB, 1986).\nLa produzione artistica di Hamilton \u00e8 diminuita fin dal 1993. Nel 1992 la Tate Gallery di Londra organizz\u00f2 un'importante retrospettiva su Hamilton accompagnata da un catalogo con il resoconto pi\u00f9 completo sulla sua carriera. Nel 1993 Hamilton rappresent\u00f2 la Gran Bretagna alla Biennale di Venezia e fu premiato con il Leone d'Oro.\nNel 2012, un anno dopo la morte del pittore, usc\u00ec il volume \"Le Chef-d'\u0153uvre inconnu di Honor\u00e9 de Balzac\" dove ha utilizzato la foto \"Nu Allonge, etude\" del fotografo Louis-Camille d'Olivier, realizzata probabilmente negli anni 1853-1856 oltre alle sue opere degli ultimi anni. Il lavoro di Hamilton, rimasto incompiuto, \u00e8 stato esposto alla National Gallery di Londra, compresa l'immagine di d'Olivier.\nAttualmente la Tate Gallery ha una vasta raccolta delle opere di Hamilton lungo tutta la sua attivit\u00e0. \u00c8 \"Accademico Corrispondente\" dell'Accademia delle arti del disegno nella \"Classe di Pittura\"."}
{"id": "314471", "revid": "117484171", "url": "https://it.wikipedia.org/wiki?curid=314471", "title": "Il'ja Grigor'evi\u010d \u0116renburg", "text": "Biografia.\nAvendo partecipato, giovanissimo, all'organizzazione di circoli socialisti, fu arrestato e condannato all'esilio dalla polizia zarista. Giunto a Parigi pubblic\u00f2 un libro di versi (\"Parigi\", 1910), poi, durante la prima guerra mondiale, fu corrispondente dal fronte occidentale per vari giornali della capitale. Dopo la rivoluzione d'ottobre torn\u00f2 in patria ove fond\u00f2 asili e scuole, tenne corsi di letteratura russa a lavoratori e studenti, organizz\u00f2 gruppi teatrali. Ma nel 1921 era di nuovo in viaggio per l'Europa, dove pubblic\u00f2 i primi romanzi: \"La straordinaria vita di Julio Jurenito\" (1921), \"Tredici pipe\" (1923), \"Il vicolo Protocny\" (1927), e \"La tempestosa vita di Lazik\" che, proibito in Russia, apparve a Parigi nel 1928. Tornato in URSS dovette adattarsi ai nuovi canoni ufficiali del realismo socialista, ma senza mai cadere nella vuota retorica: dal 1934, come corrispondente delle \"Izvestija\", segu\u00ec le principali operazioni della guerra di Spagna, cui dedic\u00f2 anche un saggio (\"Spagna\", 1937).\nQuando i tedeschi attaccarono l'URSS, divenne celebre per le trasmissioni da Radio Mosca e per i suoi articoli come corrispondente di guerra in cui attaccava violentemente il fascismo ed il nazismo; per questa sua opera il generale Charles de Gaulle gli confer\u00ec la Legion d'onore. Intanto aveva pubblicato il suo romanzo forse pi\u00f9 importante, \"La caduta di Parigi\", per cui ricevette il premio Stalin nel 1942. Alla fine della guerra scrive, con Vasilij Grossman, \"Il libro nero - Il genocidio nazista nei territori sovietici 1941-1945\", per denunciare al mondo lo sterminio degli ebrei sovietici da parte delle forze dell'Asse, di cui Stalin proib\u00ec la pubblicazione. Nel 1954 pubblic\u00f2 \"Il disgelo\" la sua opera pi\u00f9 celebre, in cui \u00e8 affrontato il tema della libert\u00e0 artistica in URSS; il titolo stesso di quest'opera indic\u00f2, per antonomasia, il periodo della destalinizzazione. Vincitore del premio Lenin per la pace del 1960, ha pubblicato, con il titolo \"Uomini, anni, vita\", le sue memorie di cui, poco prima della sua morte, aveva visto la luce il sesto volume."}
{"id": "314472", "revid": "78273", "url": "https://it.wikipedia.org/wiki?curid=314472", "title": "Ilya Gregoryevich Ehrenburg", "text": ""}
{"id": "314473", "revid": "125276387", "url": "https://it.wikipedia.org/wiki?curid=314473", "title": "Duilio Loi", "text": "In oltre quattordici anni di carriera da professionista, ha detenuto il titolo di campione d'Italia dei pesi leggeri (1951-1954), di campione d'Europa dei pesi leggeri (1954-1959) e dei pesi welter (1959-1963) e di campione del Mondo dei pesi welter junior (1960-63).\nLa International Boxing Hall of Fame lo ha inserito nella lista dei pi\u00f9 grandi pugili di ogni tempo, unico italiano insieme a Nino Benvenuti. Nella sua lunga carriera ha disputato 126 incontri, perdendone solo tre con avversari che poi ha battuto in combattimenti successivi.\nBiografia.\nCarriera pugilistica.\nEsordio nei dilettanti e primo titolo italiano nei professionisti.\nNato a Trieste da padre sardo di Cagliari, capo macchinista di navi mercantili, e madre triestina, Duilio Loi trascorse parte dell'infanzia e l'adolescenza a Genova e, all'et\u00e0 di sedici anni, cominci\u00f2 a frequentare la palestra di Dario Bensi.\nDa dilettante milit\u00f2 nei pesi piuma ed era il pugile su cui contava principalmente l'Italia per una medaglia d'oro alle Olimpiadi di Londra (1948). Il selezionatore Steve Klaus, per\u00f2, gli proib\u00ec di fumare la sua abituale sigaretta dopo i pasti. Loi fece armi e bagagli e se ne and\u00f2 dal ritiro. La medaglia d'oro la vinse il suo sostituto Ernesto Formenti.\nSeguendo i consigli dell'ex campione Amedeo Dejana, Loi pass\u00f2 allora al professionismo con Umberto Branchini quale procuratore. Dopo trentadue incontri (trenta vinti e due pareggi), il 18 luglio 1951, a Milano, conquist\u00f2 il titolo di campione d'Italia dei pesi leggeri contro Gianluigi Uboldi.\nCampione europeo dei pesi leggeri.\nL'anno dopo (17 agosto 1952), a Copenaghen, combatt\u00e9 per il titolo europeo della stessa categoria contro il danese J\u00f8rgen Johanssen ma fu, per la prima volta, sconfitto ai punti. Nella rivincita, il 6 febbraio 1954, a Milano, riusc\u00ec a battere il suo avversario e a conquistare la cintura europea dei pesi leggeri.\nNel frattempo, mantenne la cintura di campione italiano, difendendola vittoriosamente contro Emilio Marconi, il 2 aprile 1952, a Cagliari (ai punti), Ernesto Formenti, il 28 gennaio 1953, a Milano (per Kot alla nona ripresa), mentre la rivincita con Emilio Marconi, il 13 novembre 1953, a Grosseto, si concluse in parit\u00e0. \nIl 13 maggio 1954, incontr\u00f2 l'ex-olimpionico spezzino Bruno Visintin, contro il quale mise in palio entrambi i titoli e al quale inferse la prima sconfitta, ai punti. Fu il primo di due incontri che fecero epoca. Loi part\u00ec forte nel secondo \"round\" con due destri al viso e una scarica ai fianchi. Visintin rispose con un destro fulmineo al volto. Poi, una testata involontaria dello sfidante apr\u00ec una ferita sotto la palpebra sinistra di Loi, che s'innervos\u00ec e cominci\u00f2 ad attaccare con rabbia. Visintin non cadde nel tranello e si limit\u00f2 a rispondere di rimessa. Il triestino, per\u00f2, seppe stringere i denti e, soprattutto, usare con astuzia i trucchi del mestiere. Mantenendo sempre l'iniziativa, cre\u00f2 i presupposti di una vittoria che spunt\u00f2 di stretta misura ai punti in quindici riprese.\nIl 13 luglio dello stesso anno respinse ai punti l'assalto europeo del francese Jacques Herbillon, poi part\u00ec per una vittoriosa \"tourn\u00e9e\" in Australia e a Miami, negli Stati Uniti. Qui fu avvicinato dagli emissari di Frankie Carbo, un esponente della mafia americana che controllava le scommesse di pugilato. Gli proposero tre incontri combinati contro il campione mondiale dei leggeri Joe Brown. Loi rifiut\u00f2. Dovettero per\u00f2 passare altri cinque anni, prima che Loi potesse combattere per il titolo mondiale.\nAl ritorno dagli Stati Uniti batt\u00e9 ai punti il fortissimo francese Ray Famechon, campione europeo in carica dei pesi piuma, unico italiano a esserci riuscito sino ad allora. Il 2 luglio 1955 mise in palio entrambi i titoli dei pesi leggeri alla Fiera di Milano, in casa dell'ostico Giancarlo Garbelli. Dopo un primo \"round\" attendista, Loi pass\u00f2 a condurre tra il secondo e il quinto. Al settimo \"round\" Garbelli rimetteva in discussione l'incontro ma Loi riprese a condurre nei \"round\" successivi. All'ultima ripresa, tuttavia, non gli riusc\u00ec di chiudere in bellezza, come di consueto. Vinse ancora ai punti ma fu fischiato da alcuni irriducibili tifosi del milanese. Dopo tale incontro rinunci\u00f2 al titolo italiano. \nMise ancora in palio il titolo europeo contro il francese Seraphin Ferrer, conseguendo una vittoria ai punti in quindici riprese. Ottenne poi una prestigiosa vittoria contro il cubano Orlando Zulueta, che era collocato da anni ai primi posti della graduatoria mondiale e, nella sua carriera, aveva battuto ben quattro campioni del mondo. \nLoi affront\u00f2 poi per due volte lo spagnolo Jos\u00e9 Hern\u00e1ndez, con il titolo in palio. Nella prima occasione sal\u00ec sul ring allestito al Velodromo Vigorelli soltanto due giorni dopo aver subito un incidente automobilistico e non and\u00f2 oltre il pareggio. Sconfisse per\u00f2 il rivale al Palazzo dello Sport della Fiera di Milano, il 26 dicembre 1956 ai punti, in quindici riprese. Tra i due \"match\", una sfolgorante vittoria per KO contro l'altro spagnolo Fred Galiana, attuale campione europeo dei pesi piuma per aver battuto Ray Famechon. \nDifese ancora vittoriosamente il titolo europeo contro il francese Felix Chiocca (vittoria ai punti il 26 dicembre 1957) e il friuliano Mario Vecchiatto (verdetto di parit\u00e0, il 5 settembre 1958), sempre a Milano.\nCampione europeo dei pesi welter.\nNel 1957 Steve Klaus si dimise da responsabile della squadra azzurra di pugilato dilettanti per dedicarsi alla professione di \"manager\". Loi dimentic\u00f2 gli antichi screzi con l'ungherese ed entr\u00f2 nella sua scuderia. Nel 1959 pass\u00f2 alla categoria dei pesi welter e, il 19 aprile di quell'anno, al Vigorelli, conquist\u00f2 il suo secondo titolo europeo, contro il toscano Emilio Marconi, con verdetto ai punti, dopo aver atterrato due volte il suo avversario. \nRinunci\u00f2 alla corona dei leggeri e incontr\u00f2 nuovamente Bruno Visintin, con in palio la cintura europea dei welter, il 13 febbraio 1960, al Palazzo dello Sport della Fiera di Milano. La sfida, combattutissima, termin\u00f2 con lo stesso risultato della precedente, cio\u00e8 con una vittoria di stretta misura ai punti in quindici riprese per il pugile sardo-triestino.\nCampione mondiale dei pesi welter junior.\nA trentun anni, Loi sembrava avviato verso la fine della carriera pugilistica, senza aver mai avuto l'opportunit\u00e0 di combattere per il titolo mondiale. La \"chance\" gli si offerse nella categoria dei pesi welter juniors da parte di un avversario temibilissimo, il ventiquattrenne portoricano Carlos Ortiz, ma negli Stati Uniti d'America. Il 15 giugno 1960, sul ring del Cow Palace di Daly City, nei pressi di San Francisco, il triestino fu costretto ad arrendersi con verdetto non unanime, all'astro nascente della boxe mondiale. Ortiz, tuttavia, offr\u00ec la rivincita al suo avversario e accett\u00f2 di battersi su un ring italiano.\nIl 1\u00ba settembre 1960, a Milano, di fronte al pubblico di uno stracolmo Stadio San Siro, Duilio Loi divenne il terzo italiano (dopo Carnera e D'Agata) a conquistare un titolo mondiale di pugilato, sconfiggendo Ortiz ai punti in quindici riprese. Dopo aver lasciato per sei riprese l'iniziativa ad Ortiz, Loi cambi\u00f2 marcia colpendo il campione in carica con un rabbioso gancio sinistro doppiato da un pesante destro che questi sembr\u00f2 accusare. Il triestino infatti cominci\u00f2 progressivamente a condurre e si aggiudic\u00f2 chiaramente le riprese dall'undicesima alla tredicesima. Negli ultimi due \"round\" anche l'italiano rallent\u00f2 il ritmo. Due giudici assegnarono la vittoria a Loi, rispettivamente per uno e tre punti, mentre il terzo vide il pari. Questi per\u00f2 era il belga Philippe DeBakker, non nuovo a verdetti o arbitraggi sfavorevoli ai pugili italiani (vedasi D'Agata-Halimi e Vecchiatto-Charnley).\nDue mesi dopo (25 novembre), al Palazzo dello Sport di Roma, Loi difese la cintura europea dei pesi welter, cui non aveva rinunciato, contro l'assalto del francese Maurice Auzel, vincendo con verdetto ai punti, dopo aver atterrato due volte lo sfidante.\nLa vittoria su Ortiz, tuttavia, non era stata unanime, in quanto un giudice si era pronunciato per il pari. Ortiz riusc\u00ec quindi a ottenere facilmente l'organizzazione di un terzo incontro che si disput\u00f2 nuovamente a San Siro, il 10 maggio 1961. In tale occasione, Loi conferm\u00f2 ancor pi\u00f9 ampiamente la sua superiorit\u00e0 sul portoricano. Riusc\u00ec anche ad atterrare l'avversario alla sesta ripresa. Il verdetto fu unanime. La sconfitta non interruppe la brillante carriera di Ortiz che diventer\u00e0 campione del mondo nella categoria dei pesi leggeri tra il 1962 e il 1968.\nSuccessivamente, Loi difese il titolo europeo dei pesi welter contro il danese Chris Christensen, ottenendo la vittoria ai punti a Saint Vincent, il 5 agosto 1961. Nello stesso anno (21 ottobre), a Milano, mise in palio il titolo mondiale dei pesi welter junior con Eddie Perkins. Il triestino prese forse sottogamba lo statunitense, che pur aveva battuto il reatino Paolo Rosi, ritenuto un ostico avversario. Invece riusc\u00ec a salvare la corona mondiale solo grazie a un risicato pari. \nGli anni e la durezza della carriera cominciavano a farsi sentire anche per il campione triestino. Il 27 marzo 1962, in un \"match\" senza titolo in palio, lo statunitense Billy Collins (alto 1:83) riusc\u00ec a metterlo per la prima volta il tappeto, con un ginocchio. Contato per la prima volta dopo 120 incontri in carriera da professionista, Loi si aggiudic\u00f2 per\u00f2 facilmente il \"match\" ai punti, avendo vinto quasi tutte le riprese. Il 15 luglio, mise in palio l'europeo dei welter contro Fortunato Manca in un ring allestito allo Stadio Amsicora di Cagliari, di fronte a oltre trentamila spettatori osannanti l'idolo di casa. Manca condusse il combattimento all'attacco ma si trov\u00f2 di fronte un maestro dell'arte difensiva e dei colpi d'incontro. Il combattimento sembrava propendere per Loi se non fosse stato per una ferita apertasi sul sopracciglio del triestino all'11\u00ba \"round\" che rese necessario l'intervento del medico. Ma, a pochi secondi dal termine, il detentore fece partire un pugno micidiale che atterr\u00f2 il suo avversario. Manca si rialz\u00f2 e fu contato sino all'otto e subito dopo suon\u00f2 il gong finale. La vittoria arrise a Loi con un chiaro verdetto ai punti.\nDopo aver difeso il titolo europeo Loi offr\u00ec la rivincita \"mondiale\" allo statunitense Perkins, perch\u00e9 il precedente verdetto di parit\u00e0 lo aveva ferito nell'orgoglio. \nNon lo distolse da tale proposito nemmeno la notizia che il neonato World Boxing Council non avrebbe riconosciuto l'incontro come inaugurale per l'attribuzione della cintura mondiale. Fatto sta che disput\u00f2 il peggior combattimento dei suoi ultimi anni di carriera. Il 14 settembre 1962, al Velodromo Vigorelli di Milano, Eddie Perkins riusc\u00ec a strappargli il titolo mondiale WBA, con verdetto ai punti espresso dall'arbitro e giudice unico, il francese Pierre Verri\u00e8re. \nEssendo prevista, nel contratto precedente, la clausola del terzo incontro, Duilio Loi, il 15 dicembre 1962, al Palazzo dello Sport di Milano, conquist\u00f2 nuovamente la corona mondiale, con verdetto ai punti decretato dall'arbitro Georges Gondre. Secondo taluni, tuttavia, sarebbe stato pi\u00f9 giusto un verdetto di parit\u00e0. In ogni caso anche Perkins, come Ortiz, riuscir\u00e0 a tornare campione del mondo e poi sar\u00e0 ammesso nella International Boxing Hall of Fame (come d'altronde gli stessi Loi e Ortiz), dimostrando di essere stato un avversario di assoluto valore.\nA questo punto, il 24 gennaio 1963, a quasi trentaquattro anni, Loi annunci\u00f2 pubblicamente il suo ritiro, ancora in possesso, come i grandissimi della boxe, del titolo mondiale della sua categoria e, addirittura, anche di quello europeo della categoria superiore.\nCaratteristiche tecniche.\nL'epoca di Duilio Loi coincise con la prima parte del periodo aureo del pugilato italiano, che prosegu\u00ec con i grandi successi di Nino Benvenuti e Sandro Mazzinghi, sino alla fine degli anni sessanta. Non possedeva un pugno potente, ma boxava con incredibile velocit\u00e0 di braccia e una tecnica cos\u00ec ricca da mettere in difficolt\u00e0 avversari pi\u00f9 potenti di lui e consentirgli persino di atterrarli, con doppiette al fegato e al mento. La sua tecnica difensiva gli consent\u00ec anche di gestire egregiamente la relativa fragilit\u00e0 delle sue sopracciglia. \nLoi era \"l'uomo degli ultimi due round\", in quanto si riservava sempre energie nel finale per frastornare gli avversari con una strabiliante girandola di colpi e finire in bellezza, cos\u00ec da indurre spesso la giuria ad attribuirgli quegli ultimi uno o due punti che gli consentivano di vincere. Inoltre, nelle rivincite, era solito cambiare tattica a seconda dell'avversario. Eddie Perkins, che lo incontr\u00f2 tre volte, quando usc\u00ec sconfitto nell'ultimo \"match\" con Loi, dichiar\u00f2: \"Mi sono battuto tre volte con Duilio Loi, ma ho incontrato tre pugili diversi\".\nTra i \"grandissimi\" della boxe mondiale degli anni cinquanta solo altri quattro hanno combattuto - come lui - pi\u00f9 di 100 \"match\" in carriera: Sugar Ray Robinson, Archie Moore, Joey Maxim e Joe Brown. Nessuno di essi vanta una percentuale di vittorie sul totale dei \"match\" disputati migliore di quella di Loi (91,27%; Robinson: 86,5%; Moore: 84,9%; Maxim: 71,3%; Brown: 65,4%). Nella sua lunga carriera, conobbe solo tre volte l'onta della sconfitta ma mai prima del limite e con avversari che, successivamente, riusc\u00ec a sconfiggere. Fu soggetto al conteggio una sola volta al 120\u00ba \"match\" disputato, che vinse ugualmente ai punti. Fu campione europeo ininterrottamente per nove anni, senza mai essere sconfitto. Non si lasci\u00f2 suggestionare dal successo e seppe ritirarsi in tempo, subito dopo la sua maggiore affermazione.\nTelevisione.\nNel 1961, insieme a Raffaele Pisu e Lorella De Luca, Duilio Loi, nel corso della rubrica pubblicitaria \"Carosello\", pubblicizz\u00f2 i tessuti H\u00e9lion Chatillon.\nVita privata.\nIl 12 aprile 1973 il figlio Vittorio, militante neofascista, fu coinvolto a Milano nell'omicidio dell'agente di polizia Antonio Marino, morto in seguito allo scoppio di una bomba a mano lanciata nel corso di una manifestazione di estrema destra.\nNegli ultimi anni Duilio Loi viveva a Milano; era presidente della Federazione autonoma sindacato ex pugili, ed era affetto dalla malattia di Alzheimer.\nDeceduto a Tarzo il 20 gennaio 2008, \u00e8 sepolto nella cripta del Famedio del Cimitero Monumentale di Milano.."}
{"id": "314474", "revid": "9881", "url": "https://it.wikipedia.org/wiki?curid=314474", "title": "Battaglia delle Ardenne", "text": ""}
{"id": "314478", "revid": "34928", "url": "https://it.wikipedia.org/wiki?curid=314478", "title": "Ibn Khaldoun", "text": ""}
{"id": "314479", "revid": "47767", "url": "https://it.wikipedia.org/wiki?curid=314479", "title": "Amedeo", "text": "Origine e diffusione.\nDeriva dal tardo nome latino \"Amadeus\", composto dai termini \"amare\" (\"amare\") e \"Deus\" (\"Dio\"), e pu\u00f2 quindi essere interpretato come \"colui che ama Dio\".\nDocumentato a partire dall'XI secolo nelle forme \"Amadeus\", \"Amedeus\" e \"Amideus\", il nome Amedeo si \u00e8 diffuso chiaramente per il suo valore religioso, alla stessa maniera di molti altri nomi teoforici tipici dell'onomastica antica, come \"Graziadio\", \"Servadeo\", \"Sperandio\" e via dicendo. A proposito del significato, inoltre, Amedeo \u00e8 anche analogo a nomi quali Gottlieb e Teofilo.\nLa sua popolarit\u00e0 \u00e8 legata al fatto di essere un nome tradizionale della famiglia Savoia, oltre che alla diffusione del culto di alcuni santi, tra i quali il beato Amedeo IX di Savoia e sant'Amadio degli Amidei, uno dei sette santi fondatori dell'ordine dei Servi di Maria. La forma latina si \u00e8 diffusa anche in inglese nel XIX secolo, perlopi\u00f9 grazie alla fama di Wolfgang Amadeus Mozart (che in realt\u00e0 si chiamava Wolfgang Teophilus Mozart, ma preferiva la traduzione letterale latina del suo secondo nome).\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "314480", "revid": "983767", "url": "https://it.wikipedia.org/wiki?curid=314480", "title": "Gwenview", "text": "Gwenview \u00e8 il visualizzatore di immagini predefinito dell'ambiente desktop KDE.\nLa parola \"Gwen\" nella lingua bretone significa \"bianco\", ed \u00e8 comunemente usata come nome.\nGi\u00e0 presente in KDE 3 come applicazione extragear, nel passaggio a KDE 4 \u00e8 entrato a far parte del modulo kdegraphics. Nella versione per KDE 4 si presenta con un'interfaccia semplificata e migliorata che rende pi\u00f9 agevole e rapida l'esplorazione delle immagini e la loro visualizzazione, possibile anche in modalit\u00e0 \"slideshow\" a tutto schermo.\nIl suo sviluppo \u00e8 attualmente curato da Aur\u00e9lien G\u00e2teau.\nFunzioni e caratteristiche.\nBarra degli indirizzi cliccabile: come in Dolphin, il file manager di KDE 4, \u00e8 possibile accedere direttamente ad ogni cartella che compone l'indirizzo di quella correntemente visualizzata.\nPagina iniziale, \u00e8 suddivisa in 2 riquadri, il principale, a sinistra, presenta 2 schede:\nA destra, invece, il riquadro presente fornisce altre 2 schede:\nVista cartella: selezionata la cartella che si desidera visualizzare, il contenuto viene mostrato con ampie anteprime di dimensioni regolabili a piacere, al passaggio del mouse ogni elemento mostra 4 pulsanti per\nL'operazione di rotazione dell'immagine \u00e8 subito applicata all'anteprima, una barra superiore non intrusiva consente poi di rendere effettiva la modifica dell'immagine. \u00c8 possibile inoltre ruotare pi\u00f9 immagini per poi confermare tutte le modifiche con un solo click.\nVisualizzazione immagine: facendo click su un'immagine questa viene naturalmente aperta singolarmente. \u00c8 possibile visualizzarla a piena grandezza, adattata alla finestra o ad un ingrandimento personalizzabile liberamente. In questa modalit\u00e0 inoltre \u00e8 possibile visualizzare la Barra delle miniature, un pannello sul lato inferiore o destro dello schermo contenente le anteprime delle immagini presenti nella medesima cartella, consentendo cos\u00ec una rapida selezione di un'altra immagine.\nBarra laterale: \u00e8 disponibile una barra opzionale sul lato sinistro che consente di accedere alle pi\u00f9 comuni operazioni suddivise in 3 schede:\nModalit\u00e0 a tutto schermo: l'immagine viene mostrata su sfondo nero con un pannello a scomparsa superiore che consente di uscire da questa modalit\u00e0, iniziare la presentazione delle immagini o slideshow, navigare manualmente da un'immagine alla successiva o alla precedente, ruotarla, configurare la modalit\u00e0 a tutto schermo e visualizzare anteprime selezionabili delle altre immagini. La velocit\u00e0 della presentazione \u00e8 regolabile cos\u00ec come l'altezza del pannello a scomparsa ed alcune altre ulteriori opzioni.\nFormati file supportati: oltre ai pi\u00f9 comuni formati file per immagini \u00e8 in grado di visualizzare anche i video grazie a Phonon, l'infrastruttura multimediale di KDE 4. Inoltre supporta anche il formato vettoriale SVG.\nPlugin: le sue funzionalit\u00e0 sono estendibili grazie al supporto ai plugin KIPI."}
{"id": "314481", "revid": "219110", "url": "https://it.wikipedia.org/wiki?curid=314481", "title": "KInfoCenter", "text": "KInfoCenter \u00e8 un programma dell'ambiente desktop KDE che fornisce informazioni sul sistema. Fino a KDE 3.1 le sue funzioni erano integrate nel centro di controllo. La maggior parte delle opzioni sono state originariamente designate per GNU/Linux, ma molte di esse sono state poi portate su altri sistemi operativi.\nDescrizione.\nAttualmente fornisce informazioni (in alcuni casi basilari) su:"}
{"id": "314482", "revid": "767487", "url": "https://it.wikipedia.org/wiki?curid=314482", "title": "Zafferano di San Gimignano", "text": "Lo Zafferano di San Gimignano \u00e8 un prodotto italiano a denominazione di origine protetta, estratto dalla pianta del \"Crocus sativus\", la cui produzione \u00e8 consentita solamente nel territorio del comune di San Gimignano.\nProcesso di raccolta e produzione.\nIl \"Crocus Sativus\" viene piantato alla fine del mese di agosto, e la pianta fiorisce in un tempo relativamente breve, in quanto gi\u00e0 intorno alla fine di settembre i fiori possono essere raccolti. La raccolta, cos\u00ec come le altre parti del processo di lavorazione del prodotto, \u00e8 da effettuarsi rigorosamente a mano, in quanto un procedimento di tipo meccanico rischierebbe di rovinare irrimediabilmente i pistilli. Dopo la raccolta dei fiori, avviene la separazione degli stessi dai pistilli, i quali vengono successivamente fatti essiccare; diverse sono le modalit\u00e0 con cui questo processo pu\u00f2 avere luogo: dalla pi\u00f9 classica e naturale esposizione solare al posizionamento in forno, passando per l'utilizzo di fiamme o bracieri. Una volta pronti, i pistilli vengono tritati a manualmente e stoccati in attesa del commercio, che avviene solitamente in porzioni particolarmente ridotte."}
{"id": "314483", "revid": "8897", "url": "https://it.wikipedia.org/wiki?curid=314483", "title": "Sistemi operativi", "text": ""}
{"id": "314487", "revid": "536103", "url": "https://it.wikipedia.org/wiki?curid=314487", "title": "Cos\u00ec fan tutte", "text": "Cos\u00ec fan tutte, ossia La scuola degli amanti (K 588) \u00e8 un'opera lirica in due atti di Wolfgang Amadeus Mozart.\n\u00c8 la terza e ultima delle tre opere buffe scritte dal compositore salisburghese su libretto di Lorenzo da Ponte (da \"Le metamorfosi\" di Ovidio e da \"La grotta di Trofonio\" di Giovanni Battista Casti). Fu commissionata dall'imperatore Giuseppe II in seguito alle felici riprese viennesi (1788-1789) di \"Le nozze di Figaro\" e \"Don Giovanni\". La prima rappresentazione ebbe luogo al Burgtheater di Vienna il 26 gennaio 1790, con Adriana Ferraresi Del Bene e Francesco Benucci diretta dal compositore. L'esito fu per\u00f2 tiepido, e l'opera rimase in scena per sole dieci sere.\nLa trama.\nAtto primo.\nIn una bottega di caff\u00e8 a Napoli siedono i due ufficiali dell'esercito Ferrando e Guglielmo, che vantano la fedelt\u00e0 delle loro fidanzate, rispettivamente Dorabella e Fiordiligi, sorelle.\nCon loro vi \u00e8 l'amico Don Alfonso, scapolo, il quale, dandosi come sempre arie da filosofo cinico, li contraddice affermando l'inesistenza della fedelt\u00e0 femminile (dicendo che essa \u00e8 \"come l'araba fenice\", in quanto tutti dicono che c'\u00e8 ma nessuno sa dove sia) e sostenendo che le due innamorate, se solo si presentasse loro l'occasione, dimenticherebbero subito i loro fidanzati e passerebbero a nuovi amori.\nA seguito di questa dichiarazione, i due intendono sfidarlo a duello per difendere l'onore delle future spose. Don Alfonso, invece, lancia loro una scommessa dell'ingente valore di cento zecchini per provare ai due amici che le loro fidanzate non son diverse dalle altre donne (da cui il titolo): cos\u00ec, per un giorno, Ferrando e Guglielmo dovranno attenersi agli ordini di Don Alfonso.\nIntanto, nel giardino della loro casa sul Golfo di Napoli, Fiordiligi e Dorabella contemplano sognanti i ritratti dei fidanzati, ma poi iniziano a preoccuparsi perch\u00e9 sono gi\u00e0 le sei del pomeriggio e i due amanti non sono ancora venuti a far loro visita, come fanno di solito tutti i giorni.\nAd arrivare \u00e8 invece Don Alfonso, che reca loro una notizia terribile: i fidanzati sono stati convocati al fronte e devono partire all'istante. Sopraggiungono Ferrando e Guglielmo, che fingono anche loro di dover partire.\nLa cameriera Despina, complice di Don Alfonso, espone alle sorelle le proprie idee circa la fedelt\u00e0 maschile ed esorta Fiordiligi e Dorabella a \"\"far all'amor come assassine\": i fidanzati al fronte faranno altrettanto. Don Alfonso cerca l'aiuto di Despina, promettendole venti scudi se insieme riusciranno a far entrare nelle grazie delle sorelle due nuovi pretendenti. Questi ultimi non sono altro che gli stessi Ferrando e Guglielmo, che si ripresentano al loro cospetto ma travestiti da ufficiali albanesi.\nLe padrone irrompono furenti per la presenza degli sconosciuti, e i finti albanesi si dichiarano spasimanti delle due sorelle. Don Alfonso presenta gli ufficiali come Tizio e Sempronio, suoi cari amici.\nAlle loro rinnovate e caricaturali profferte d'amore, Fiordiligi risponde che serberanno fedelt\u00e0 agli amanti fino alla morte. Fiordiligi e Dorabella si ritirano.\nDon Alfonso si allontana con gli albanesi, che poco lontano fingono di bere dell'arsenico (in realt\u00e0 bevono dell'acqua) volendosi suicidare per il dolore.\nDon Alfonso finge di andare in cerca di un medico e lascia i due uomini agonizzanti davanti alle esterrefatte sorelle, che iniziano a provare compassione.\nArriva Despina travestita da medico, declamando frasi in un latino maccheronico, e fa rinvenire gli albanesi toccandoli con una calamita. I finti albanesi rinnovano le dichiarazioni di amore e abbracciano le donne.\nDespina e Don Alfonso guidano il gioco esortando le donne ad assecondare le richieste dei nuovi spasimanti resuscitati, i quali si comportano in modo molto passionale.\nQuando i due pretendono un bacio, Fiordiligi e Dorabella si indignano e rifiutano.\nAtto secondo.\nNella loro camera Fiordiligi e Dorabella vengono convinte da Despina a \"divertirsi un poco, e non morire dalla malinconia\", senza mancare di fede agli amanti, s'intende. Giocheranno, nessuno sapr\u00e0 niente, la gente penser\u00e0 che gli albanesi che girano per casa siano spasimanti della cameriera. Resta solo da scegliere: Dorabella, che decide per prima, vuole Guglielmo, e Fiordiligi apprezza il fatto che le spetti il biondo Ferrando.\nNel giardino sul mare i due albanesi hanno organizzato una serenata alle dame, con i suonatori e i cantanti che arrivano in barca. Don Alfonso e Despina incoraggiano gli amanti e le donne a parlarsi e li lasciano soli. Fiordiligi e Ferrando si allontanano, suscitando la gelosia di Guglielmo, che offre un regalo a Dorabella e riesce a conquistarla. Fiordiligi \u00e8 sconvolta perch\u00e9 sta capendo che il gioco si \u00e8 mutato in realt\u00e0. Quando Ferrando si accomiata, ella ha un attimo di debolezza e vorrebbe richiamarlo, poi rivolge il pensiero al promesso sposo Guglielmo e si proclama a lui fedele. Questi \u00e8 impacciato nel comunicare a Ferrando che Dorabella ha ceduto facilmente, ma, commentando l'infedelt\u00e0 di Dorabella, \u00e8 felice del fatto che Fiordiligi si sia dimostrata \"la modestia in carne\".\nIn casa, Dorabella esorta Fiordiligi a divertirsi. Fiordiligi decide di travestirsi da ufficiale e raggiungere il promesso sposo sul campo di battaglia: si fa portare delle vesti maschili, si guarda allo specchio e si rende conto che cambiare abito significa perdere la propria identit\u00e0; immagina di trovarsi gi\u00e0 sul posto e di essere riconosciuta da Guglielmo, ma Ferrando la interrompe, e chiede la sua mano, rivolgendosi a lei con parole che probabilmente Guglielmo non le ha mai detto. Guglielmo ha assistito al dialogo, \u00e8 furente, e anche Ferrando prova odio per la sua ex fidanzata, ma Don Alfonso, che \u00e8 riuscito a dimostrare quanto voleva, li esorta a finire la commedia con doppie nozze: una donna vale l'altra, meglio tenersi queste due \"cornacchie spennacchiate\". Don Alfonso chiarisce, inoltre, di non voler accusare le donne, anzi le scusa, dicendo che \u00e8 colpa della natura umana se \"cos\u00ec fan tutte\".\nNella sala illuminata, con la tavola imbandita per gli sposi, Despina organizza i preparativi e il coro di servi e suonatori inneggia alle nuove coppie. Al momento del brindisi, Fiordiligi, Dorabella e Ferrando intonano un canone su un tema affettuoso, da musica da camera, mentre Guglielmo si mostra incapace di unirsi a loro e commenta: \"Ah, bevessero del tossico / queste volpi senza onor!\".\nIl notaio, che \u00e8 ancora Despina travestita, fa firmare il finto contratto nuziale e, in quel momento, si ode un coro interno che intona \"Bella vita militar!\". Le sorelle rimangono impietrite: sono i due fidanzati che tornano. Nascosti gli albanesi in una stanza, le due donne si preparano ad accogliere Ferrando e Guglielmo che, continuando la finzione, fingono di insospettirsi quando scoprono il notaio e il contratto. Don Alfonso si giustifica: ha agito a fin di bene, per rendere pi\u00f9 saggi gli sposi. Le coppie si ricompongono come in origine e tutti cantano la morale: \"Fortunato l'uom che prende / ogni cosa pel buon verso, / e tra i casi e le vicende / da ragion guidar si fa\"\".\nAnalisi dell'opera.\nL'architettura di questo dramma giocoso \u00e8 edificata su un divertente gioco di simmetrie. Le due coppie originarie (Fiordiligi e Guglielmo, Dorabella e Ferrando) sono perfettamente speculari: al binomio soprano-baritono si oppone quello di mezzosoprano-tenore. A questo incrocio, lo scambio di coppie insito nella scommessa sembra portare ordine (). A queste geometrie non sono estranei nemmeno i rimanenti personaggi (Don Alfonso e Despina) i quali, seppure non partecipino ai giochi amorosi, sono attivi spettatori e incitano i protagonisti alle nuove unioni, nonch\u00e9 ad una filosofia di vita meno rigorosa. Da notare come molti allestimenti registici abbiano altrettanto giocato sulle simmetrie e sulle specularit\u00e0 dell'opera. Un'ulteriore osservazione va fatta in merito al rapporto tra musica e libretto: sulle geometriche simmetrie del libretto di Lorenzo Da Ponte, attratto dal carattere giocoso dell'aneddoto, la musica mozartiana si ammanta di caratteri elegiaci, quasi tragici, e l'ironia del tardo-Mozart si trasforma in rassegnazione. Il personaggio di Fiordiligi \u00e8 un vero esempio: gi\u00e0 dall'aria \"Come scoglio\" si evince il suo carattere spigoloso, la sua virt\u00f9 superiore a quella della spensierata sorella, e perfino il cedimento alla corte del travestito Ferrando si ammanta di toni disperati. Non da meno \u00e8 l'aria \"Un'aura amorosa\" di Ferrando, il quale si presta alla scommessa del cinico amico nella speranza di celebrare, alla fine, la sua vittoria nella dolce compagnia della sua amata. Da non dimenticare sono anche i toni mesti e i violini appena pizzicati del saluto \"Soave sia il vento\", nonch\u00e9 l'addio che lo precede: le due dame sono convinte di non rivedere tanto presto i due fidanzati, crogiolandosi nel proprio dolore. Sembra, insomma, che la musica assuma un tono \"agrodolce\".\nSul versante letterario, difficile \u00e8 rinvenire nelle fonti anteriori il tema qui dominante dello \"scambio di coppia\". Si ritiene unico antecedente di \"Cos\u00ec fan tutte\" (e della filosofia di Don Alfonso) l\"'Orlando Furioso\" di Ludovico Ariosto: nel canto XXVIII si legge di due amici che, appresa l'infedelt\u00e0 delle loro donne, decidono di partire per sfogarsi in nuove esperienze amorose. Il viaggio-studio per\u00f2 rivela l'amara verit\u00e0: anche le altre donne non sono pi\u00f9 caste. Insomma: cos\u00ec fan tutte! Quivi si rinvengono inoltre i nomi di Fiordiligi, Doralice, Fiordispina, Guglielmo e Don Alfonso. Evidente \u00e8 l'analogia tra la nostra Fiordiligi (che minaccia di morire sul campo di battaglia insieme al suo amato, per non compromettersi) e quella ariostesca, che muore come simbolo di estrema fedelt\u00e0. Una situazione analoga allo scambio di coppie di \"Cos\u00ec fan tutte\" si rinviene nell'opera di Antonio Salieri \"La grotta di Trofonio\". Le protagoniste, Ofelia e Dori, di indole opposta, scelgono un marito che combaci con il proprio spirito. La magia di Trofonio scambia prima i caratteri dei due mariti, poi delle mogli, per poi riportare tutto alla norma. Anche se qui lo scambio non riguarda i fidanzati ma i rispettivi caratteri, \u00e8 evidente che il tema aveva solleticato la fantasia di Mozart e di Lorenzo da Ponte.\nOrganico orchestrale.\nLa partitura di Mozart prevede l'impiego di\nPer i recitativi secchi:\nStruttura musicale.\nAtto II.\nMozart aveva composto originariamente per Guglielmo l'aria \"Rivolgete a lui lo sguardo\" (K 584), poi sostituita dal N. 15 \"Non siate ritrosi\"\nEsecuzioni storiche.\nDel 1\u00ba maggio 1791 \u00e8 la prima al Mainzer Nationaltheater di Francoforte di \"Liebe und Versuchung\", nella traduzione tedesca di Karl David Stegmann e Heinrich Gottlieb Schmieder e dell'11 maggio la ripresa al Nationaltheater di Magonza. Al Teatro alla Scala di Milano la prima fu il 19 settembre 1807, diretta da Alessandro Rolla e con Teresa Belloc-Giorgi. Nel Regno Unito la prima fu a Londra, il 19 maggio 1811 all'Her Majesty's Theatre in Haymarket, con Teresa Bertinotti-Radicati. Al Glyndebourne Festival Opera va in scena nel 1934 diretto da Fritz Busch e fino al 2010 \u00e8 stata in cartellone per 32 stagioni risultando l'opera maggiormente eseguita."}
{"id": "314489", "revid": "119523286", "url": "https://it.wikipedia.org/wiki?curid=314489", "title": "Zafferano dell'Aquila", "text": "Lo zafferano dell'Aquila \u00e8 un prodotto italiano a denominazione di origine protetta, prodotto esclusivamente in provincia dell'Aquila e in particolare nell'Altopiano di Navelli, nei pressi del comune omonimo.\nStoria.\nLo zafferano venne introdotto in Italia dalla Spagna nel XIII secolo da un frate domenicano facente parte della famiglia Santucci di Navelli. Una leggenda vuole l'introduzione dello Zafferano dovuta a Ponzio Pilato la cui dimora in ville della zona sarebbe testimoniata da altrettante leggende ed effettivi ritrovamenti archeologici. La produzione nella Piana di Navelli \u00e8 favorita dalla carsicit\u00e0 del terreno, che evita i ristagni d'acqua sfavorevoli alla crescita della pianta.\nL'iscrizione dello Zafferano dell'Aquila nel \"Registro delle Denominazioni d'Origine Protett\"a risale al 4 febbraio 2005, mentre la costituzione del \"Consorzio per la Tutela dello Zafferano dell'Aquila\" risale al 13 maggio 2005.\nProduzione.\nIl terreno viene preparato in primavera con un'aratura a una profondit\u00e0 di 30\u00a0cm, con la contemporanea fertilizzazione tramite circa 30 t/ha di letame, essendo poi vietato l'utilizzo di qualsiasi fertilizzante durante il ciclo vegetativo. La superficie viene successivamente affinata e livellata e vendono predisposti 2 o 4 solchi alla distanza di circa 20\u00a0cm per ospitare i bulbi.\nDopo una successiva fresatura del terreno, nel mese di agosto vengono trapiantati i bulbi, con una densit\u00e0 di circa 10 t/ha, corrispondenti a circa 600\u00a0000 bulbi. Il terreno non viene irrigato e i bulbi vengono interrati sulla fila a contatto e a una profondit\u00e0 di circa 10\u00a0cm.\nLe prime foglie filiformi spuntano con le prime piogge di settembre, con uno sviluppo fino anche ai 40\u00a0cm. I fiori hanno sei petali di colore roseo-violaceo, con tre filamenti rosso scarlatto che rappresentano la parte femminile e tre antere gialle che rappresentano la parte maschile.\nLa raccolta dei fiori avviene attorno alla seconda quindicina di ottobre prima della loro schiusa all'alba. Alla loro sfioritura una volta portati al coperto, vengono asportati gli stimmi che, sistemati su un setaccio, sono messi sulla brace di legna di mandorlo o quercia per la tostatura.\nDopo la tostatura il peso gli stimmi si riduce a un sesto del peso iniziale, con il 5-10% di umidit\u00e0 residua, e da questi si prepara la polvere tramite macinatura. La produzione di un kilogrammo di zafferano richiede circa 200.000 fiori.\nLo zafferano dell'Aquila nella cultura.\nFilatelia.\nAllo zafferano dell'Aquila, il 26 luglio 2008, \u00e8 stato dedicato un francobollo, policromo e dentellato, emesso dalla Repubblica Italiana, del valore di 0,60 \u20ac.\nCinema.\nLo zafferano dell'Aquila \u00e8 citato nel film d'animazione \"Ratatouille\" (2007) della Pixar; nella scena, presente sia nell'edizione originale (in cui si parla di \"L'Aquila saffron\"), sia in quella in lingua francese (in cui si parla di \"Safran de l'Aquil\u00e0\"), sia in quella in lingua italiana, il prodotto viene definito \u00abeccellente\u00bb."}
{"id": "314490", "revid": "287204", "url": "https://it.wikipedia.org/wiki?curid=314490", "title": "Ragnarok (disambigua)", "text": "Ragnar\u01ebk (o fato degli d\u00e8i), nella mitologia norrena, \u00e8 la battaglia finale fra le forze della luce e quelle delle tenebre, con la quale terminer\u00e0 il mondo.\nRagnarok pu\u00f2 inoltre riferirsi:"}
{"id": "314491", "revid": "1543377", "url": "https://it.wikipedia.org/wiki?curid=314491", "title": "Nkosi Sikelel' iAfrika/Die Stem van Suid-Afrika", "text": "Nkosi Sikelel' iAfrika/Die Stem van Suid-Afrika \u00e8 l'inno nazionale del Sudafrica dal 1997. \u00c8 composto dall'unione di due precedenti inni: \"Nkosi Sikelel' iAfrika\" e \"Die Stem van Suid-Afrika\".\nIl primo (il cui titolo, in lingua xhosa, significa \"Dio protegga l'Africa\") fu composto nel 1897 dal sudafricano Enoch Sontonga (ca. 1873 \u2013 1905), e dal 1925 fu l'inno dell'African National Congress (ANC).\nIl secondo (il cui titolo, in afrikaans, significa \"Il richiamo del Sudafrica\") fu composto nel 1918 da C. J. Langenhoven, e fu prima il secondo inno della colonia sudafricana dal 1936 al 1957 insieme a \"God Save the Queen\", per poi diventare inno nazionale tra il 1957 e il 1994 (sebbene non venne pi\u00f9 eseguito ufficialmente dopo il 1991 perch\u00e9 ritenuto simbolo dell'Apartheid).\nTra il 1994 e il 1997 \"Nkosi Sikelel' iAfrica\" venne affiancato a \"Die Stem\" come secondo inno nazionale; nel 1997 l'African National Congress accorp\u00f2 una strofa di \"Die Stem\" a \"Nkosi Sikelel' iAfrica\", creando cos\u00ec il nuovo inno ibrido tuttora in uso.\nTesto.\nTraduzione in lingua Italiana.\nDio benedica l'Africa,\npossa la sua gloria innalzarsi.\nAscolta la nostra richiesta,\nDio, benedici noi, i tuoi figli.\nDio, ti chiediamo di proteggere il nostro paese,\nintervieni e poni fine a tutti i conflitti,\nproteggici, proteggi il nostro paese,\nproteggi il Sudafrica, Sudafrica.\nDal blu dei nostri cieli,\ndalle profondit\u00e0 dei nostri oceani,\nsulle nostre eterne montagne,\ndove risuona l'eco fra le rocce,\nrisuona il richiamo a unirci,\ne uniti saremo forti.\nLasciaci vivere e combattere per la libert\u00e0\nin Sudafrica, nella nostra terra."}
{"id": "314492", "revid": "121327381", "url": "https://it.wikipedia.org/wiki?curid=314492", "title": "Valle del Belice (olio di oliva)", "text": "L'Olio Valle del Belice, \u00e8 un olio extravergine a denominazione d'origine protetta della provincia di Trapani.\nCaratteristiche.\nSi tratta di un olio extravergine di oliva prodotto per almeno il 70% dalle olive della variet\u00e0 detta Nocellara del Belice, una cultivar a duplice attitudine, capace cio\u00e8 di produrre sia olive da mensa che per olio\nL'olio, presenta un'acidit\u00e0 massima dello 0,50% e una densit\u00e0 di valore medio, ed \u00e8 uno degli oli con pi\u00f9 polifenoli (340\u00a0mg/kg).\nIl suo colore \u00e8 verde con riflessi giallo oro ed ha un profumo d'oliva appena frantumata con sentori di erba.\nIl suo sapore \u00e8 fruttato, appena lievemente amaro e piccante con un retrogusto di mandorla, carciofo e pomodoro verde.\nZona di produzione.\nLa produzione dell'olio \"Valle del Belice\" avviene nell'area della Valle del Belice ottenuto dalla molitura delle olive prodotte negli oliveti ricadenti nei territori dei comuni di Castelvetrano, Poggioreale, Partanna, Campobello di Mazara, Salaparuta e Santa Ninfa.\nHa ottenuto il riconoscimento nazionale con il DM 29 settembre 1998 pubblicato sulla Gazzetta Ufficiale n. 250 del 26 ottobre 1998 e la registrazione europea con il regolamento CE n. 2325/97 pubblicato sulla Gazzetta Ufficiale Europea L322/97 del 2 luglio 1997."}
{"id": "314494", "revid": "11993", "url": "https://it.wikipedia.org/wiki?curid=314494", "title": "The national anthem of South Africa", "text": ""}
{"id": "314500", "revid": "1543377", "url": "https://it.wikipedia.org/wiki?curid=314500", "title": "Hans-Ulrich Rudel", "text": "Biografia.\nGiovent\u00f9 e inizio della carriera.\n (di cui diventer\u00e0 il massimo interprete, assieme all'asso italiano Giuseppe Cenni). .\nSul fronte orientale.\nFu allo scoppio delle ostilit\u00e0 contro l'Unione Sovietica che Rudel inizi\u00f2, il 23 giugno 1941, la sua vera esperienza bellica che lo port\u00f2 ad ottenere gi\u00e0 il 18 luglio 1941 la Croce di Ferro di prima classe a seguito delle sue eccezionali capacit\u00e0 nel bombardamento in picchiata. Il 23 settembre 1941, nell'attacco al porto di Kron\u0161tadt, durante le operazioni nei pressi di Leningrado, riusc\u00ec a colpire ed affondare (con una speciale bomba da 1000\u00a0kg) la nave da battaglia \"Marat\". Il bombardamento caus\u00f2 notevoli danni, distruggendo la torre prodiera, il ponte, il primo fumaiolo e provocando lo sfondamento dello scafo con conseguente allagamento.; l'unit\u00e0 venne portata in acque basse, riparata alla meglio ed utilizzata come batteria antiaerea galleggiante nella difesa di Leningrado. In una successiva missione sugli stessi obbiettivi riusc\u00ec a distruggere un incrociatore e un cacciatorpediniere. Il 15 agosto 1942 fu nominato comandante di squadriglia (\"Staffelkapit\u00e4n\") del \"III Staffel/StukaGeschwader 2\", reparto con il quale oper\u00f2 fino al termine del conflitto.\nIl 10 febbraio 1943 raggiunse la millesima missione di volo. Grazie a questi successi divenne presto un eroe in patria ed il soldato pi\u00f9 decorato della Germania ottenendo: la Croce Tedesca in Oro, l'emblema da Pilota e quello da Osservatore in diamanti, la spilla per il raggiungimento delle missioni in diamanti e fu, inoltre, l'unico soldato tedesco della guerra a essere decorato con la croce di Cavaliere della Croce di Ferro con Fronde di Quercia in Oro, Spade e Diamanti. Tale decorazione gli fu conferita il 1\u00ba gennaio 1945 direttamente dalle mani di Adolf Hitler. In quell'occasione fu promosso anche \"Oberst\" (colonnello).\nLa ferita in azione e l'immediato dopoguerra.\nL'8 febbraio 1945 Rudel, durante una missione, venne colpito da un colpo di contraerea alla gamba destra che dovette essere successivamente amputata. Nonostante questa menomazione Rudel torn\u00f2 a volare con un arto artificiale gi\u00e0 all'inizio di aprile dello stesso anno e combatt\u00e9 fino alla resa della Germania. Si arrese alle forze statunitensi l'8 maggio 1945, e, dopo un breve periodo passato in prigionia, si trasfer\u00ec nel 1948 in Argentina, dove conobbe e divenne amico del presidente Juan Per\u00f3n. In totale Rudel effettu\u00f2 durante la guerra pi\u00f9 di missioni di volo (circa 400 delle quali, per\u00f2, a bordo di un caccia Focke-Wulf Fw 190) operando prevalentemente sul fronte orientale, dove gli fu accreditata la distruzione di 519 carri armati (di cui 30 dopo l'amputazione della gamba), 150 pezzi d'artiglieria contraerei e/o controcarro, circa 800 mezzi di trasporto e blindati, 70 chiatte da sbarco, due incrociatori, un cacciatorpediniere e della nave da battaglia \"Marat\"; fu anche autore di almeno undici abbattimenti accertati, tra i quali figurano un aereo da attacco al suolo Ilyushin Il-2 \u0160turmovik e due caccia Lavochkin Gorbunov Gudkov LaGG-3. Nel complesso percorse in volo chilometri, consum\u00f2 circa di litri di carburante, sganci\u00f2 circa di chili di ordigni e spar\u00f2 circa proiettili di mitragliatrice, circa granate da 20\u00a0mm e da 37\u00a0mm. Era stato abbattuto 24 volte, in diverse occasioni dietro le linee nemiche dove era anche atterrato per recuperare altri aviatori tedeschi. La sua fama fu tale che lo stesso Iosif Stalin pose sulla sua testa una taglia di rubli.\nRudel si avvicin\u00f2 all'ideologia nazista solo nel dopoguerra, quando perse il suo prestigio e la sua reputazione di eroe popolare. Divenne il capo di reti clandestine come il \"Kameradenwerk\" e il \"Rudel Club\" che permise a numerosi nazisti ricercati di fuggire in America Latina, Africa e Medio Oriente, tra questi vi furono Josef Mengele, Klaus Barbie e Walter Rauff. Successivamente fece affari trafficando armi ai regimi dittatoriali e gruppi antidemocratici del Sudamerica, finendo pi\u00f9 volte sotto osservazione da parte della CIA. Si \u00e8 ipotizzato che un gruppo nazista con base a Madrid guidato da Rudel, Otto Skorzeny e Eugen Dollmann avesse avuto un ruolo di non poco conto nel piano antibritannico di Nasser che port\u00f2 al colpo di stato che decret\u00f2 la caduta del re F\u0101r\u016bq I d'Egitto.\nUltimi anni e morte.\nLe imprese di Rudel, il suo coraggio, la sua abilit\u00e0 di volo e il suo spontaneo spirito patriottico contribuirono a creare nei suoi confronti una reputazione di vera e propria leggenda vivente nonch\u00e9 di eroe nazionale per il pubblico tedesco del periodo bellico, alimentata ancor di pi\u00f9 dal suo disinteresse politico scevro da interessi di partito o meramente di guadagno personale. Lo stesso Hitler nutriva una sconfinata ammirazione per Rudel e lo defin\u00ec come il pi\u00f9 grande e valoroso soldato che il popolo tedesco avesse mai generato. Hitler stesso confid\u00f2 al suo fedelissimo Hermann Giesler di desiderare che fosse proprio Rudel a succedergli, quando fosse giunto il momento, in qualit\u00e0 di F\u00fchrer."}
{"id": "314519", "revid": "2146488", "url": "https://it.wikipedia.org/wiki?curid=314519", "title": "Luca Laurenti", "text": "Insieme al suo amico e collega di lavoro Paolo Bonolis, con cui collabora dal 1991, forma una delle coppie televisive pi\u00f9 longeve della televisione italiana.\nCarriera.\nPrima di raggiungere la grande notoriet\u00e0, si fa notare nel 1988 comparendo nei programmi \"Provini\" e \"Dibattito!\", entrambi condotti da Gianni Ippoliti.\nSuccessivamente lavora in un villaggio turistico per un mese durante l'estate ad Amendolara Marina (CS), come ha dichiarato lui stesso nella puntata di \"Avanti un altro\" del 4 marzo 2018, ottiene un grande successo nel 1991 con Paolo Bonolis in \"Urka!\" in onda su Italia 1 con Brunella Andreoli e Leo Valli e fa parte anche del cast de \"Il gioco dei 9\" presentato da Gerry Scotti.\nCon Paolo Bonolis dar\u00e0 vita a un sodalizio artistico. Oltre a \"Urka!\" i due lavoreranno insieme in vari programmi di Rai e Mediaset: \"Sabato Notte Live\" (1994), \"Fantastica italiana\" (1995-1996), \"I cervelloni\" (1996), \"Miss Italia nel Mondo\" (1996), \"Tira &amp; Molla\" (1\u00ba ottobre 1996-27 giugno 1998); \"Il gatto e la volpe\" (25 marzo-13 maggio 1997); \"Ciao Darwin\" (3 ottobre 1998-23 dicembre 2000, 28 marzo-30 maggio 2003, 18 settembre-15 dicembre 2007, 19 marzo-28 maggio 2010, 18 marzo-6 maggio 2016, 15 marzo-24 maggio 2019); \"Chi ha incastrato Peter Pan?\" (2 aprile-14 maggio 1999, 11 marzo-6 maggio 2000, 7 ottobre-25 novembre 2009, 7 ottobre-25 novembre 2010, 21 settembre-26 ottobre 2017); \"Italiani\" (22 settembre-1\u00ba dicembre 2001), \"Striscia la notizia\" (28 febbraio 2000-7 giugno 2003), \"Fattore C\" (25 settembre 2006-2 dicembre 2006), \"Un mercoled\u00ec da tifosi\", \"Music\" (11 gennaio 2017-23 dicembre 2017), \"Avanti un altro!\" (dal 5 settembre 2011)."}
{"id": "314520", "revid": "9416", "url": "https://it.wikipedia.org/wiki?curid=314520", "title": "Sbattesimo", "text": ""}
{"id": "314521", "revid": "1318658", "url": "https://it.wikipedia.org/wiki?curid=314521", "title": "Dilong", "text": "Dilong pu\u00f2 riferirsi a:"}
{"id": "314522", "revid": "119252369", "url": "https://it.wikipedia.org/wiki?curid=314522", "title": "RO", "text": ""}
{"id": "314523", "revid": "287204", "url": "https://it.wikipedia.org/wiki?curid=314523", "title": "Colorazione di Ziehl-Neelsen", "text": "La colorazione di Ziehl-Neelsen \u00e8 un esame di laboratorio che consente di riconoscere la presenza dei micobatteri in un campione sfruttando la caratteristica alcool-acido resistenza di tali microrganismi.\nI micobatteri, per la particolare struttura e composizione della parete cellulare, hanno la capacit\u00e0 di trattenere la colorazione della fucsina basica di Ziehl anche quando trattati con decoloranti come l'alcool o gli acidi minerali.\nMetodo.\nI micobatteri, essendo alcool-acido resistenti, trattengono la fucsina e appaiono colorati in rosso su di uno sfondo blu pallido. La presenza eventuale di altri batteri, non resistenti alla decolorazione, \u00e8 evidenziata dall'assunzione del blu di metilene e dalla colorazione blu scura."}
{"id": "314525", "revid": "14691", "url": "https://it.wikipedia.org/wiki?curid=314525", "title": "Ragnarok online", "text": ""}
{"id": "314527", "revid": "124872622", "url": "https://it.wikipedia.org/wiki?curid=314527", "title": "Beach soccer", "text": "Il calcio da spiaggia () \u00e8 uno sport derivato dal gioco del calcio e ad esso simile, ma giocato sulla sabbia.\nNegli anni 2000 il calcio sulla sabbia \u00e8 stato riconosciuto dalla F\u00e9d\u00e9ration Internationale de Football Association (FIFA) e si svolgono quindi campionati a livello nazionale ed internazionale. Sebbene fosse gi\u00e0 praticato da molto tempo, le regole del gioco sono state fissate nel 1992, con la fondazione dell'organismo di governo Beach Soccer Worldwide.\nStoria.\nNell'aprile del 1994 si \u00e8 tenuto il primo evento trasmesso in televisione sulla spiaggia di Copacabana, nella citt\u00e0 di Rio de Janeiro, che ospit\u00f2 i primi Campionati mondiali nel 1995. La competizione fu vinta dai padroni di casa del Brasile. Il successo della competizione ha dato vita al Pro Beach Soccer Tour. Nel 1998 fu istituita anche la Euro Beach Soccer League con Spagna, Italia, Francia e Portogallo quali Paesi fondatori, oggi nota anche come Euro BS League, secondo la dizione inglese. In Italia nel 2003 il beach soccer fu inserito nella struttura della FIGC da Alessandro Colombo ed il Gruppo Ventaglio attraverso VentaClub EVENTS che ne deteneva i diritti in quanto competizione organizzata da privati (come succede nella Formula 1 di Bernie Ecclestone). Testimonial principale per anni \u00e8 stato Daniele Massaro, attaccante del e della Nazionale azzurra di Calcio. Alcuni tra gli altri campioni che hanno contribuito al lancio di questo sport sono stati Mauro Bellugi, per anni allenatore della nazionale Italiana di Beach Soccer. La nazionale italiana di beach soccer vanta 18 presenze ai Mondiali, con due secondi posti. La rosa azzurra \u00e8 composta da grandi giocatori come Gabriele Gori, Dario Ramacciotti, Michele Di Palma, Simone Marinai, Josep Gentilin, i 2 portieri Simone Del Mestre e Andrea Carpita l'esterno Alessio Frainetti, i difensori Francesco Corosiniti e Alfio Chiavaro e i Pivot Emmanuele Zurlo e Paolo Palmacci.\nLe regole.\nIl regolamento ufficiale conta di 18 regole (strutturate quasi come quelle del calcio e del calcio a 5). Le principali sono:\nIl campo di gioco.\nL'omologazione dei campi, cos\u00ec come la promozione dell'attivit\u00e0 ufficiale, \u00e8 affidata alla FIGC, e in particolare alla Lega Nazionale Dilettanti, nel cui ambito \u00e8 stato costituito il Dipartimento Beach Soccer dal 2003.\nDeve avere le seguenti caratteristiche:"}
{"id": "314530", "revid": "287204", "url": "https://it.wikipedia.org/wiki?curid=314530", "title": "Yumi, Yumi, Yumi", "text": "Yumi, Yumi, Yumi (\"Noi, Noi, Noi\" in lingua bislama) \u00e8 l'inno nazionale delle Vanuatu dal 1980. Esso fu scritto e musicato da Fran\u00e7ois Vincent Ayssav, e venne adottato come inno perch\u00e9 vinse un apposito concorso nazionale. "}
{"id": "314531", "revid": "125969505", "url": "https://it.wikipedia.org/wiki?curid=314531", "title": "Vincenzo La Barbera", "text": "Biografia.\nL'artista nacque da Pietro e da Domenica de Michele. Come hanno dimostrato Contino &amp; Mantia (1998) la famiglia di questo artista aveva ascendenze liguri; il nonno dell'artista, Bartolomeo Barbieri, si era infatti trasferito a Termini Imerese nella prima met\u00e0 del XVI secolo sposando una termitana di nome Lucrezia. La cittadina demaniale di Termini Imerese, costituiva allora il pi\u00f9 fiorente \"Caricatore\" (magazzino per lo stoccaggio dei cereali) della Sicilia.\nIl La Barbera fu allievo del pittore ed architetto palermitano Antonino Spatafora che tra la fine del XVI ed il primo decennio del Seicento tenne bottega a Termini Imerese, dove realizz\u00f2 importanti progetti architettonici, non ultimo quello di ampliamento della Maggior Chiesa (Contino &amp; Mantia, 1998 e 2001) e del Palazzo Civico. Vincenzo La Barbera spos\u00f2 poi, nel 1597, Elisabetta Spatafora figlia del suo maestro (Contino &amp; Mantia, 1997 e 1998). Il La Barbera nel 1609 progett\u00f2 la Sala del Magistrato all'interno del rimodernato Palazzo civico, affrescandone le pareti con un ciclo nel quale sono riprodotti gli episodi pi\u00f9 salienti della storia della citt\u00e0 di Termini Imerese, nonch\u00e9 della vicina colonia greca di Imera (648-409 a.C.). \u00c8 questo forse l'unico esempio siciliano di celebrazione dei fasti di una citt\u00e0 demaniale. Lo stesso anno il La Barbera progett\u00f2 l'ampliamento della Maggior Chiesa della vicina Caccamo, sempre in provincia di Palermo.\nLa produzione pittorica sinora documentata dalle tele e dai documenti d'archivio inizia attorno al 1600. Contino &amp; Mantia (2001) hanno dimostrato che il pittore soggiorn\u00f2 a Palermo dal 1607 al 1608 ed abit\u00f2 nel quartiere Albergheria allora fulcro dell'attivit\u00e0 artistica della capitale siciliana.\nIl secondo periodo termitano dell'artista, dal 1609 al 1621, lo vede architetto civico dal 1613, alla morte del suocero Spatafora. In questo arco di tempo il La Barbera progett\u00f2 diversi edifici della sua citt\u00e0 natale, come la chiesa di S. Croce al Monte della Compagnia dei Bianchi, ed il monastero e chiesa di S. Marco Evangelista delle Clarisse. Nel contempo la sua bottega fiorente diede vita ad uno stuolo di allievi e ad una vasta produzione di tele, con committenze anche nell'hinterland dalle Madonie a monti Sicani.\nDal 1622, il La Barbera si stabil\u00ec a Palermo, in occasione delle solenni festivit\u00e0 per la canonizzazione di san Francesco Saverio e di sant'Ignazio di Loyola. Le varie committenze gesuitiche e l'appartenenza alla fiorente comunit\u00e0 genovese gli permisero di usufruire di ampie committenze da parte del clero e dell'aristocrazia. Il La Barbera fu dapprima aiuto dell'architetto civico Mariano Smiriglio e nel 1626 esegu\u00ec il progetto della chiesa del Carmelo a Palermo. Fu devotissimo di santa Rosalia, sin dalla scoperta delle reliquie della santa palermitana, codificando per la prima volta l'iconografia di essa come vergine romita. \nAllievo del La Barbera a Palermo fu il pittore ed architetto Mariano Quaranta che nel 1647, alla morte di Pietro Novelli, divenne architetto del Senato di Palermo. Come hanno dimostrato Contino &amp; Mantia (1998 e 2001) il Quaranta era nativo di Termini Imerese e fin\u00ec poi per sposare Agata figlia di Vincenzo La Barbera. Un altro allievo di Vincenzo La Barbera fu il figlio sacerdote Francesco Maria, che esegu\u00ec diversi lavori per la chiesa del Ges\u00f9 di Palermo.\nNel 1637-1638 fu uno degli artisti che dipinsero a fresco la \"Sala Montalto\" del Palazzo Reale di Palermo. Contino &amp; Mantia (2001) hanno rintracciato l'atto di morte dell'artista spentosi nel marzo del 1642."}
{"id": "314532", "revid": "63289523", "url": "https://it.wikipedia.org/wiki?curid=314532", "title": "Clausola di abrogazione espressa", "text": "La clausola di abrogazione espressa afferma che l'abrogazione di una disposizione (e delle norme da essa ricavabili) possa essere abrogata solo espressamente. \u00c8 un comando con cui il legislatore impone all'interprete di applicare la norma contenente tale clausola in caso di contrasto con un'altra successiva ma di pari grado, a meno che questa non abroghi espressamente la precedente. \nTale clausola deroga all'articolo 15 delle preleggi (disposizioni preliminari al codice civile) che regola la successione delle leggi nel tempo e individua tre \"tipi\" di abrogazione: quella espressa, tacita e implicita.\nLa clausola di abrogazione espressa deve essere considerata meramente stilistica: il legislatore infatti non pu\u00f2 vincolare mediante fonte primaria se stesso, n\u00e9 i soggetti che in un momento storico esercitano il potere legislativo possono vincolare i propri successori, se non attraverso una legge costituzionale. L'abrogazione inespressa di una legge (o di una disposizione) contenente tale clausola deve ritenersi una legittima deroga del legislatore a quanto da se stesso disposto."}
{"id": "314535", "revid": "767487", "url": "https://it.wikipedia.org/wiki?curid=314535", "title": "Repubblica unita", "text": "Repubblica Unita (arabo: \u0627\u0644\u062c\u0645\u0647\u0648\u0631\u064a\u0629 \u0627\u0644\u0645\u062a\u062d\u062f\u0629; \"al-Jumh\u016br\u012byah al-Mutta\u1e25id\u00e2h\") fu gi\u00e0 inno nazionale della Repubblica Democratica Popolare dello Yemen (Yemen del Sud). Quando nel 1990 i due Yemen si unirono, esso venne adottato come inno ufficiale della nuova repubblica.\nTesto.\nTrascrizione latina in lingua araba.\nRaddidi Ayyatuha 'D-dunya Nashidi \nRaddidihi Wa-a 'idi Wa-a idi\nWa 'Dhkuri Fi Farhati Kulla Shahidi\nWa'Mnahihi Hullalan Min Daw'i Idi\nRaddidi Ayyatuha 'D-dunya Nashidi\n'Ishtu Imani Wa-hubbi Umamiyya\nWa-masiri Fawqa Darbi Arabiyya\nWa-sayabqa Nabdu Qalbi Yamaniyya\nLan Tara 'D-dunya Ala Ardi Wasiyya.\nTraduzione in italiano.\nRipeti, oh Mondo, la mia canzone.\nChe rimbomba su di te ancora e ancora.\nRicorda, attraverso la mia gioia, ogni martire.\nVestilo con mantelli splendenti\nDi nostri festeggiamenti.\nRipeti, oh Mondo, la mia canzone.\nNella fede e nell'amore sono parte dell'umanit\u00e0.\nUn Arabo io sono in tutta la mia vita.\nIl mio cuore batte in sintonia con lo Yemen.\nNessun straniero deve dominare lo Yemen.\n\"Scritto da Abdallah \"al-Fadhool\" Abdulwahab Noman e musicato da Ayob Tarish\""}
{"id": "314539", "revid": "697352", "url": "https://it.wikipedia.org/wiki?curid=314539", "title": "Target", "text": "Il termine target (parola inglese che significa \"bersaglio\") pu\u00f2 riferirsi a:"}
{"id": "314541", "revid": "1652635", "url": "https://it.wikipedia.org/wiki?curid=314541", "title": "Rivoli", "text": "Rivoli (\"R\u00ecvole\" : in piemontese) \u00e8 un comune italiano di abitanti della citt\u00e0 metropolitana di Torino in Piemonte, conurbato nell'area metropolitana torinese\nGeografia fisica.\nRivoli confina a nord con Alpignano, a ovest con Rosta, a est con Collegno e parte di Grugliasco, a sud con Rivalta di Torino e Villarbasse; condivide con Torino un breve tratto di confine nella zona industriale sudorientale.\nLa sua parte collinare coincide con l'estremit\u00e0 orientale di un rilievo morenico. Si tratta della collina maggiore di un sistema di depositi formatosi durante le glaciazioni Mindel e Riss (fino a anni fa): l'anfiteatro morenico della Dora Riparia. Nell'ambito dell'anfiteatro la collina che interessa il territorio di Rivoli in particolare \u00e8 il risultato dei depositi pi\u00f9 recenti, avvenuti circa anni fa, e appartiene alla morena laterale destra.\nOrigini del nome.\nA seguito di contrasti sui possedimenti tra gli Arduinici e il vescovo di Torino Amizone, quest'ultimo si fece confermare dall'imperatore Ottone III il possesso della cosiddetta \"curtis di Rivole\", feudo successivamente riconfermato nel 1159 da un diploma di Federico I Barbarossa. Il toponimo deriverebbe dalla presenza di piccole rive (in latino *\"ripulae\"), in prossimit\u00e0 delle sponde del vicino fiume Dora Riparia; le attestazioni medievali del toponimo sono spesso di genere femminile, in riferimento a *\"ripulae\", diminutivo di \"ripae\".\nStoria.\nNon si hanno notizie precise riguardo ai primi insediamenti nel territorio. Quello che ci \u00e8 noto ci giunge da Plinio, e si riferisce in generale alla regione prima della romanizzazione. Ciononostante, non si esclude che i primi insediamenti (anche se solo stagionali) possano datarsi al neolitico: nell'area prealpina sono stati ritrovate sporadiche testimonianze del periodo, a esempio ceramiche a Caselette e massi coppellati a Villarbasse.\nLa prima stirpe nota risulta quella dei Taurini (gli stessi di Torino), gruppo di etnia celtica in migrazione dalla Gallia mista a gruppi liguri. In seguito l'esercito di Annibale nel 218 a.C., gi\u00e0 alleato con i Galli Insubri, entrando proprio da occidente, assedi\u00f2 i villaggi. L'area poi cadde sotto il controllo romano, abitata dai Cozii, un sottogruppo celtico relativamente indipendente ma sempre fedele a Roma, probabilmente a guardia di una linea di confine romana (il \"limes\"), in prossimit\u00e0 dell'oppida \"Ocelum\" (quest'ultimo si suppone dovesse essere nella piana presso l'attuale vicina Avigliana \"Ad Fines [Regni Cottiae] statio, Quadragesima Galliarum\" nella zona Malano di Drubiaglio).\nI reperti pi\u00f9 antichi risalgono al I e al II secolo d.C., emersi nel 1979 durante gli scavi per la costruzione dell'autostrada Torino-Bardonecchia e di nuove abitazioni, provenienti da luoghi di sepoltura appartenenti alla civilt\u00e0 romana. La presenza di queste testimonianze \u00e8 da ritenersi legata alla via delle Gallie che percorreva il territorio rivolese da est a ovest, e alla relativa proliferazione di mansiones e ville rustiche lungo il suo percorso. Al riguardo, l'Itinerarium Hierosolymitanum cita una \"mansio ad octavum\" (all'ottavo miglio sulla tratta Torino-\"Ocelum\"-Susa), proprio nel territorio di Rivoli. Nel periodo dal I secolo a.C. fino al V secolo d.C. circa, questo passaggio rimase d'importanza fondamentale per l'Impero Romano, in quanto una delle due vie che portava alla Gallia settentrionale. Nel 312 d.C. l'area rivolese (presumibilmente tra il Monte Musin\u00e8 e Caselette) fu teatro della prima battaglia tra le legioni di Costantino provenienti dalle Gallie e quelle fedeli a Massenzio. La battaglia fu vinta da Costantino, che ebbe cos\u00ec la strada spianata fino a Roma, dove sconfisse definitivamente Massenzio nella famosa battaglia di Ponte Milvio.\nAlto Medioevo.\nDurante il periodo delle invasioni barbariche che seguirono la caduta dell'Impero romano d'Occidente, la posizione strategica lungo la via delle Gallie espose l'area a numerosi saccheggi e distruzioni. In particolare i Longobardi, che gi\u00e0 controllavano l'Italia settentrionale, ripristinarono l'antico \"limes\" nei pressi di Avigliana (568); purtroppo, mentre l'area veniva occupata dalle milizie, le strutture produttive e sociali decaddero. Malgrado gli sforzi difensivi, nel 773 i Franchi di Carlo Magno aggirarono le \"Chiuse\" occidentali del Piemonte e, sconfiggendo i Longobardi, si assicurarono il controllo della Val di Susa, con la nomina di fedeli vassalli. Con la dissoluzione dell'Impero Carolingio, il X e il XI secolo videro continui conflitti feudali per il predominio nel Piemonte e, proprio in questo periodo, si attesta un primo insediamento rivolese, intorno al 996.\nL'area risult\u00f2 controllata dal sistema politico-economico clericale, che aveva come epicentri il vescovado torinese e, a occidente l'abbazia di Novalesa e il nascente monastero di San Michele della Chiusa (ovvero la Sacra di San Michele). La posizione strategica e la presenza di un'altura invit\u00f2 alla realizzazione di una piccola fortificazione sulla sommit\u00e0 della stessa. Come consuetudine, ai piedi della rocca fortificata si svilupp\u00f2 un piccolo borgo.\nBasso medioevo.\nLa situazione cambi\u00f2 nel XII secolo: la dinastia nobiliare dei Savoia, che gi\u00e0 controllava parti della regione alpina, si imparent\u00f2 con gli Arduinici, che gi\u00e0 possedevano dei feudi sparsi nel Canavese. Nel XIII secolo presero forma gli organi rappresentativi del Comune. Questo processo \u00e8 da interpretarsi pi\u00f9 per l'indebolimento del potere vescovile, che per un proposito \"repubblicano\"; nel 1247, i Savoia furono riconosciuti come nuovi signori di Rivoli.\nIl Castello.\nUn periodo importante fu il XIV]-XV secolo: il borgo venne cinto da mura, la nobilt\u00e0 locale edific\u00f2 ricche dimore turrite e nel 1310 venne realizzata la Bealera di Rivoli, un importante canale irriguo nel quale confluivano le acque per l'agricoltura. Il conte Amedeo VI di Savoia, detto il Conte Verde, insedi\u00f2 qui il \"Consilium Principis\", tuttavia fu soltanto nel 1559 che venne eretto il castello, come residenza provvisoria del duca Emanuele Filiberto I di Savoia, su progetto di Ascanio Vitozzi. Tuttavia, i lavori del castello furono proseguiti e modificati da Carlo e Amedeo di Castellamonte e terminati nel 1644 con l'aggiunta dell'edificio detto \"Manica Lunga\". Il complesso sub\u00ec dei seri danni durante i ripetuti assedi inferti dai francesi durante la guerra di successione spagnola agli inizi del XVIII secolo.\nXVIII secolo.\nTerminati i contrasti con i francesi, il castello rivolese fu rimesso in piedi dagli architetti Michelangelo Garove e Antonio Bertola prima, quindi Filippo Juvarra nel 1716-1718.Fu anche realizzato Corso Francia, costruito sulla gi\u00e0 pre-esistente via di Francia, tra il 1711 e il 1713, che collega direttamente Piazza Statuto di Torino con Rivoli. Solo gli ultimi metri sulla collina di Rivoli non sono rettilinei, nonostante il progetto lo prevedesse. Rivoli rimase tuttavia una citt\u00e0 di impostazione medievale, con una cinta muraria che racchiudeva una relativamente piccola parte del centro. A togliere questa immagine ci pensarono le truppe napoleoniche che punirono il tentativo di resistenza con l'abbattimento quasi completo delle mura. Rimasero la \"Porta Sorda\", in cima a Via Capello, ex via principale di Rivoli prima della costruzione di Corso Francia, e la cosiddetta \"torre della filanda\", in realt\u00e0 un torrione merlato poi riusato e ricoperto con un tetto in epoca successiva, lungo Via al Castello.\nLe mura erano aperte lungo il perimetro da sei porte: \"Porta Sorda\" in via Grandi su Via Capello - \"Porta S. Paolo\" (verso Alignano) in Via F.lli Piol su Via Partigiani - \"Porta Media Noctis\" in P.za Matteotti su Via Roma - \"Porta Chiostra\" in P.za Bollani su via Fiorito. Sono andate purtroppo distrutte la \"Porta San Martino\", che si trovava alla fine di via Grandi - su Piazza Marconi - \"Porta Strada\u201d, la principale in via F.lli Piol all'incirca nel tratto tra p.za Garibaldi - via Alberto da Rivoli - vicolo Maritano. \nEpoca moderna.\nDopo la Restaurazione, Torino, in piena espansione, rafforz\u00f2 i collegamenti con le citt\u00e0 vicine, in modo da garantire i rifornimenti alla citt\u00e0. Corso Francia venne dotato di omnibus gi\u00e0 nel 1835, sviluppato tramite una ferrovia leggera nel 1871, poi elettrificata nel 1910. Dalla met\u00e0 XIX secolo, la presenza di canali d'acqua utilizzati come fonte energetica permise la comparsa delle prime industrie, in prevalenza opifici. Tuttavia, Rivoli rimase prevalentemente agricola fino alla seconda guerra mondiale. Solo con il boom economico del dopoguerra Rivoli vide il moltiplicarsi delle industrie e, parallelamente, subire l'immigrazione di masse proletarie provenienti dalle aree povere del paese, che cercavano opportunit\u00e0 di lavoro nelle nuove industrie nascenti. Inoltre, la relativa vicinanza con Torino, e la circostanza di aver da tempo un buon servizio di trasporto pubblico che la collegava al capoluogo, port\u00f2 Rivoli (come le vicine Grugliasco e Collegno) a diventare una \"citt\u00e0 satellite\" di Torino.\nDa ci\u00f2 deriv\u00f2 un'espansione urbana formidabile (prevalentemente lungo l'asse est-ovest di Corso Francia, frazione Cascine Vica), tanto che oggi non esiste pi\u00f9 soluzione di continuit\u00e0 tra Rivoli e Torino, poich\u00e9 l'area urbana si \u00e8 amalgamata con quelle di Collegno e Grugliasco.\nOggi Rivoli \u00e8 da considerarsi a tutti gli effetti una citt\u00e0 industriale satellite di Torino, peraltro ancora in espansione per effetto del decentramento delle attivit\u00e0 e della popolazione del capoluogo torinese.\n\u00c8 nota per essere la citt\u00e0 natale del comico e poeta contemporaneo Rocco Barbaro.\nLa fiera di Santa Caterina.\nUn importante appuntamento rivolese di incontro e di scambio commerciale si tiene durante la Fiera di Santa Caterina, che tradizionalmente ha luogo il quarto luned\u00ec del mese di novembre, in occasione della ricorrenza liturgica in concomitanza con quella che una volta era la conclusione della stagione agricola, l'occasione, fin dal lontano Medioevo, di abbinare alla fiera prodotti agricoli e bestiame.\nLe prime notizie risalgono al 1365 in un documento ufficiale firmato dal conte Amedeo VI di Savoia, detto il Conte Verde.\nAttualmente alla fiera partecipano gli operatori di commercio su area pubblica, gli artigiani, gli espositori di veicoli e i produttori agricoli con i loro prodotti tipici, commercianti che giungono da tutta Italia; partecipano ancora tante associazioni e gruppi di volontariato per sensibilizzare i cittadini su temi di solidariet\u00e0.\nIl giorno 24 novembre 2014 si \u00e8 svolta l'edizione n. 650.\nSociet\u00e0.\nIstituzioni, enti e associazioni.\nLa Societ\u00e0 per l'Asilo o Scuola Infantile di Rivoli \u00e8 un'istituzione costituita il 17 ottobre 1850. Fu eretto in Ente Morale il 1\u00ba agosto 1852. Primo Presidente e Preside dell'Asilo Centro fu il canonico Giovanni Eusebio Melano professore di teologia dell'Universit\u00e0 di Torino. Nel 1907, sotto la presidenza del Conte Nuvoli, vi fu il trasferimento definitivo dell'Asilo in quella che ancora oggi \u00e8 la sede istituzionale: Villa Arnaud (o villa Pastori). Grazie all'ampiezza della struttura il numero dei bambini crebbe rapidamente, nel 1908 erano addirittura 235 (di cui 124 maschi e 111 femmine). I paganti erano 173, mentre quelli accolti gratuitamente erano 62. Il centenario dell'Istituto, nel 1950, fu caratterizzato da una serie di celebrazioni che suscitarono un cospicuo interesse nei cittadini rivolesi. Furono organizzate feste, banchi di beneficenza, saggi. Anche il Comune di Rivoli, con primo cittadino il Sindaco Luigi Beltramo, sostenne l'Asilo con un contributo straordinario di centomila lire, destinati alla costruzione di nuovi locali. Il 23 dicembre 2020 gli venne conferita una Civica Benemerenza per i 170 anni di attivit\u00e0.\nCultura.\nBiblioteche.\nA Rivoli \u00e8 presente la biblioteca civica \"Alda Merini\". Istituita nel 1856 grazie ai fondi Grandi e Fiorito, venne in seguito trasferita di sede all'interno del Castello di Rivoli. La biblioteca diventa civica nel 1975, ed \u00e8 oggi situata nel Parco Salvemini.\nNel castello di Rivoli \u00e8 presente una seconda biblioteca, specializzata in arte del XX e XXI secolo, con funzioni anche di museo. Aperta nel 1999 in seguito al trasferimento di sede della biblioteca civica, anche se i materiali vennero raccolti sin dal 1984, i suoi fondi partono dal 1960 e provengono da acquisti, donazioni d'artisti e scambio con altri istituti culturali. Ha un patrimonio composto da 44,000 pubblicazioni circa e dal 2000 fa parte del CoBiS. \u00c8 inclusa anche una videoteca.\nAmministrazione.\nGemellaggi.\nRivoli \u00e8 gemellata con Kranj, Mollet del Vall\u00e8s, Mont\u00e9limar e Ravensburg, citt\u00e0 con cui esiste un'intensa attivit\u00e0 di collaborazione finalizzata all'organizzazione di manifestazioni sportive e culturali, scambi scolastici con gli allievi delle scuole elementari e medie rivolesi:\nLa citt\u00e0 di Rivoli ha inoltre istituito \"gemellaggi di solidariet\u00e0\" con le citt\u00e0 di:\nInfrastrutture e trasporti.\nIl trasporto pubblico cittadino \u00e8 svolto tramite autolinee gestite da GTT con le linee 17, 36, 36NA, 36NB e dal bus turistico Rivoli Express.\nFra il 1871 e il 1955 in citt\u00e0 era presente il capolinea occidentale della tranvia Torino-Rivoli, sostituita da una filovia, a sua volta soppressa nel 1979.\nSport.\nNel comune hanno sede tre societ\u00e0 di calcio: il Rivoli calcio, il Meroni Rivoli e il San Martino Rivoli(tra le tre la meno conosciuta) , che disputano campionati dilettantistici regionali e provinciali. La societ\u00e0 Blacks Rivoli, partecipa al campionato italiano di football americano. L'ASD Rivoli Rugby milita nel campionato italiano di rugby in C1.\nL'ASD Libertas Nuoto Rivoli \u00e8 l'unica squadra di Nuoto per Salvamento del comune a far parte dell'agonismo. Esiste anche una squadra di atletica, chiamata 'Gruppo Sportivo Atletica Rivoli', o abbreviato 'Atletica Rivoli', che, dal primo anno di asilo, alla quinta elementare gareggia a livello amatoriale e dalla prima media in poi a livello agonistico.\nPer il volley \u00e8 presente la societ\u00e0 sportiva dilettantistica ASD Stella Rivoli, la cui prima squadra femminile milita nel campionato di Serie D."}
{"id": "314542", "revid": "889014", "url": "https://it.wikipedia.org/wiki?curid=314542", "title": "Canonical", "text": "Canonical Ltd. \u00e8 una societ\u00e0 privata fondata (e finanziata) dall'imprenditore sudafricano Mark Shuttleworth per la promozione di progetti legati al software libero. Registrata all'isola di Man, ha dipendenti provenienti da tutto il mondo.\nOrganizzazione.\nAlla nascita Canonical era una organizzazione completamente virtuale dove i dipendenti svolgevano il proprio lavoro da casa. Oggi la societ\u00e0 mantiene una sede al 27\u00ba piano della Torre Millbank vicino a Westminster a Londra e nell'estate del 2006 ha aperto un ufficio a Montr\u00e9al per rafforzare la sua presenza a livello mondiale e l'erogazione di servizi. \u00c8 inoltre presente un ufficio nel grattacielo Taipei 101 a Taiwan.\nProgetti sponsorizzati.\nCanonical Ltd. ha creato e continua a supportare diversi progetti. Principalmente, si tratta di Free and Open Source Software (FOSS) o di tool progettati per migliorare la collaborazione tra gli sviluppatori di software libero e i contributori. Alcuni progetti richiedono la sottoscrizione di un Contributor License Agreement. \nGNOME Foundation Advisory Board.\nIl 1\u00ba novembre 2017 Canonical ha annunciato di essere entrata nella GNOME Foundation Advisory Board.\nShipit.\n\"Shipit\" era un servizio di Canonical che permetteva l'invio postale del CD/DVD originale di installazione di Ubuntu a casa dell'utente, ovunque nel mondo.\nQuesto servizio era stato pensato per chi non ha una connessione internet o per coloro che non disponendo di connessioni veloci, hanno difficolt\u00e0 a scaricare l'intero CD o DVD gratuitamente dal sito di Ubuntu. Tale servizio prevedeva dei costi di spedizione molto contenuti, ma prevedeva anche spedizioni gratuite per particolari categorie di utenti.\nIl servizio \u00e8 stato interrotto nel 2011, e adesso i CD/DVD sono disponibili solo per le Comunit\u00e0 Locali, o nel negozio online di Canonical."}
{"id": "314543", "revid": "1522738", "url": "https://it.wikipedia.org/wiki?curid=314543", "title": "Repubblica Democratica Popolare dello Yemen", "text": "La Repubblica Democratica Popolare dello Yemen (), informalmente conosciuto come Yemen del Sud, fu uno Stato esistito nella Penisola Araba tra il 1967 e il 1990.\nTra il 1967 e il 1970 fu denominata Repubblica Popolare dello Yemen Meridionale.\nStoria.\nDurante il periodo di protettorato britannico la Repubblica Democratica Popolare dello Yemen era conosciuta come Federazione dell'Arabia Meridionale.\nLa Repubblica fu proclamata il 30 novembre 1967 come Repubblica Popolare dello Yemen Meridionale a seguito dell'indipendenza concessa dal Regno Unito dopo un lungo periodo di lotta armata. Il nome di Repubblica Democratica Popolare dello Yemen fu poi adottato il 1\u00ba dicembre 1971 con l'adozione di una nuova costituzione che imponeva un regime monopartitico in capo al Partito Socialista Yemenita, l'ala marxista del precedente Fronte di Liberazione Nazionale Yemenita che aveva combattuto contro i britannici. Fu l'unico Paese musulmano (e lo \u00e8 tuttora) in cui entr\u00f2 in vigore una costituzione espressamente di stampo marxista.\nLa Repubblica strinse importanti relazioni con gli altri paesi socialisti come l'Unione Sovietica, Cuba, e la Cina. Inizi\u00f2 in seguito uno sviluppo delle forze armate, accettando la proposta della Marina Sovietica di portare rinforzi all'organizzazione navale della RDP dello Yemen.\nI due Stati yemeniti rimasero in buoni rapporti, tanto che nel 1972 si parl\u00f2 di una possibile riunificazione dei Paesi; tuttavia nei primi mesi del 1979 i rapporti cambiarono drasticamente natura e nacque il rischio di una guerra aperta, che fu evitata grazie all'intervento diplomatico della Lega Araba. Nel marzo del 1979, durante un summit in Kuwait, si torn\u00f2 a parlare di una possibile riunificazione. Intanto gruppi di ribelli nello Yemen del Nord iniziarono a ricevere fondi e armi dalla Repubblica Democratica Popolare. Nel 1980, il presidente della RDP dello Yemen, \u02bfAbd al-Fatt\u0101\u1e25 Ism\u0101\u02bf\u012bl, si dimise e sal\u00ec al potere \u02bfAl\u012b N\u0101\u1e63er Mu\u1e25ammad, che attu\u00f2 una politica estera pi\u00f9 moderata nei confronti dello Yemen del Nord e del vicino Oman.\nLe posizioni rivoluzionarie del governo dello Yemen del Sud hanno causato il suo isolamento all'interno della Penisola arabica. Le monarchie assolute della regione si considerarono minacciate, vedendo lo Yemen del Sud come l'avanguardia di potenziali movimenti rivoluzionari nei loro stessi Stati. Questi, in particolare l'Arabia Saudita, promosse l'isolamento economico del paese e sostenne le incursioni armate dei gruppi di opposizione, costringendo il regime a concentrarsi sulle spese militari e di difesa a scapito dello sviluppo. \nLo Yemen meridionale \u00e8 stato oggetto di diversi interventi militari: dall'Arabia Saudita nell'ottobre 1968, dicembre 1969 e novembre 1970; dallo Yemen del Nord nel settembre e ottobre 1972; e gli aerei britannici hanno bombardato la citt\u00e0 di Hawf nel maggio 1972. Le difficolt\u00e0 economiche sono state ulteriormente aggravate dalla chiusura del canale di Suez a partire dal giugno 1967 (su cui si basava gran parte delle attivit\u00e0 del porto di Aden) e dalla fuga dell'\u00e9lite economica privata all'estero. L'entroterra, prevalentemente desertico, ha un potenziale limitato.\nNonostante questo ambiente ostile, il regime dello Yemen meridionale ha adottato importanti riforme politiche, sociali ed economiche: istruzione universale, servizi sanitari gratuiti, uguaglianza formale per le donne. Anche il governo si \u00e8 impegnato nel combattere il tribalismo. Il divario tra le condizioni di vita rurale e quelle urbane \u00e8 stato notevolmente ridotto; il regime - una parte dei cui leader era di origine rurale, ha fatto in modo che la campagna non fosse trascurata nonostante la bassa densit\u00e0 di popolazione e le dimensioni geografiche del paese. Tuttavia, i ricorrenti conflitti tra le fazioni all'interno del governo hanno minato in parte la sua credibilit\u00e0.\nNel maggio del 1988 si riprese a discutere della riunificazione dei Paesi, motivata anche dalla gestione degli impianti petroliferi presenti nella zona del confine tra i due Paesi, non ancora ufficialmente definito; inoltre vi era l'intenzione alla demilitarizzazione del confine, e alla libera circolazione dei cittadini tra i due stati, tramite la creazione di un'unica carta d'identit\u00e0 nazionale.\nNel novembre 1989 il leader dello Yemen del Nord, \u02bfAl\u012b \u02bfAbd All\u0101h \u1e62\u0101li\u1e25, e quello della RDP dello Yemen, \u02bfAl\u012b S\u0101lim al-Bay\u1e0d, trovarono un accordo sulla riunificazione da tempo auspicata. Il 22 maggio 1990 nacque cos\u00ec lo Stato riunificato, sotto il nome di Repubblica dello Yemen: \u1e62\u0101li\u1e25 ne divenne presidente e al-Bay\u1e0d vicepresidente.\nReligione.\nLa religione di Stato della Repubblica Democratica Popolare dello Yemen era quella islamica. Lo stato manteneva le moschee, garantiva due ore di insegnamento religioso nelle scuole e ufficialmente riconosceva le festivit\u00e0 islamiche. Tutto questo era garantito a patto che nessun religioso criticasse il sistema marxista al potere. Il governo presentava inoltre la dottrina islamica in maniera funzionale al proprio potere. A questo scopo veniva presentata ai cittadini una particolare storia della religione islamica. Essa sarebbe stata inizialmente una religione improntata su valori popolari, rivoluzionari e egualitari, che solo per colpa dell'aristocrazia al potere nei secoli precedenti all'avvento del marxismo, sarebbe divenuta l'oppio dei popoli, uno strumento di controllo delle masse. In questo senso non era necessario per la nuova Repubblica puntare sull'ateismo o lottare contro la religione, ma pi\u00f9 semplicemente giocare la carta del 'ritorno alle origini' dell'Islam, un ritorno che significava accettare il potere temporale della Repubblica Democratica Popolare dello Yemen. L'Islam praticato e permesso era quindi una religione edulcorata di ogni elemento avverso alla dottrina economica e politica imposta dallo stato.\nLotta per la rinascita dello Stato.\nA partire dal 2007, gruppi di sud-yemeniti hanno iniziato una lotta per l'indipendenza dei territori meridionali dello Yemen e la rinascita dello Yemen del Sud, riunendosi in un movimento noto come \"Al Hirak\" (il Movimento).\nNell'ambito della Guerra civile dello Yemen (2015), hanno formato delle milizie di \"resistenza popolare\" cercando di difendere i territori del sud contro le varie fazioni in guerra e di sfruttare la guerra civile stessa come un'opportunit\u00e0 per ottenere l'indipendenza del sud del paese."}
{"id": "314544", "revid": "122584005", "url": "https://it.wikipedia.org/wiki?curid=314544", "title": "Teorema di Cantor", "text": "In matematica, e in particolare nella teoria degli insiemi di Zermelo - Fraenkel (ZF), il teorema di Cantor, sviluppato dall'omonimo matematico tedesco Georg Cantor, \u00e8 un teorema che afferma che per ogni insieme formula_1, di qualsiasi cardinalit\u00e0 (finita o infinita), il suo insieme delle parti formula_2 ha sempre cardinalit\u00e0 strettamente maggiore.\nPer quanto riguarda gli insiemi finiti, il teorema di Cantor si dimostra semplicemente enumerando gli elementi dei due insiemi e confrontandone la cardinalit\u00e0. La cardinalit\u00e0 di formula_1 \u00e8 formula_5. La cardinalit\u00e0 di formula_2, contando l'insieme vuoto formula_7 e formula_1 stesso come sottoinsiemi di formula_1, vale formula_10. Di conseguenza il teorema vale, perch\u00e9 formula_11 per ogni intero non negativo. Il vero e proprio teorema di Cantor specifica che questa propriet\u00e0 degli insiemi finiti non si estingue quando la loro cardinalit\u00e0 diviene infinita. Come conseguenza importante, si ha che l'insieme delle parti dei numeri naturali formula_12, dove formula_13 \u00e8 un infinito numerabile con cardinalit\u00e0 formula_14, \u00e8 un infinito non numerabile, con cardinalit\u00e0 uguale alla cardinalit\u00e0 dei numeri reali formula_15, spesso definita come cardinalit\u00e0 del continuo.\nLa relazione che lega la cardinalit\u00e0 di formula_2 con quella di formula_1 \u00e8 espressa dalla disequazione formula_18. In particolare, l'insieme delle parti di un insieme numerabile (o non numerabile) \u00e8 un insieme non numerabile.\nIl teorema di Cantor ha avuto un impatto immediato e importante sulla filosofia della matematica. Ad esempio, nell'applicare iterativamente l'insieme delle parti di un insieme infinito e successivamente il teorema di Cantor, otteniamo una gerarchia infinita di cardinalit\u00e0 infinite, ognuna strettamente maggiore della precedente. Di conseguenza, il teorema implica che non esiste una cardinalit\u00e0 massima per un insieme. Di conseguenza, i livelli gerarchici delle cardinalit\u00e0 infinite sono anch'esse infinite.\nDimostrazione.\nPer definizione di cardinalit\u00e0, abbiamo formula_19 per due insiemi generici formula_20 e formula_21, se e solo se ogni funzione da formula_20 a formula_21 non \u00e8 suriettiva (o equivalentemente ogni funzione iniettiva non \u00e8 anche suriettiva).\nDi conseguenza, \u00e8 sufficiente dimostrare che non c'\u00e8 suriezione da formula_20 a formula_21. Questo \u00e8 il cuore del teorema di Cantor: non esiste una funzione suriettiva da un insieme al suo insieme delle parti. Per dimostrarlo, basta far vedere che non \u00e8 possibile per una funzione formula_26 mappare tutti gli elementi di un insieme qualsiasi formula_1 a tutti i sottoinsiemi generati dall'insieme delle parti formula_2. \nQuindi dobbiamo dimostrare l'esistenza di un elemento in formula_29 che non \u00e8 contenuto nell'immagine di formula_26 (Ogni formula_31 \u00e8 sottoinsieme di formula_1).\nSia formula_26 una generica funzione da formula_1 a formula_2:\nUn sottoinsieme con le propriet\u00e0 appena descritte \u00e8 dato dalla seguente costruzione, chiamato argomento diagonale di Cantor.\nSupponiamo per assurdo quindi, che esista una funzione formula_26 suriettiva da formula_1 a formula_2.\nPer qualche valore particolare di formula_41, si ha allora formula_42. Si considerano ora i due casi possibili: \nAllora:\nformula_45\nSi ha quindi una contraddizione. Quindi non esiste un valore formula_46. In altre parole, formula_47 non \u00e8 nell'immagine di formula_26, e formula_26 non mappa a tutti gli elementi di formula_2, e quindi formula_26 non \u00e8 suriettiva. Per completare il teorema non resta che trovare una funzione iniettiva formula_52 Questa funzione \u00e8 molto semplice ed \u00e8 definita come la funzione che mappa formula_53 all'insieme contenente solamente formula_53.\nLa dimostrazione \u00e8 terminata, in quanto abbiamo stabilito la diseguaglianza stretta per ogni insieme formula_1 tale che formula_3"}
{"id": "314546", "revid": "6392", "url": "https://it.wikipedia.org/wiki?curid=314546", "title": "Telegrafia", "text": ""}
{"id": "314550", "revid": "1305772", "url": "https://it.wikipedia.org/wiki?curid=314550", "title": "Paul Johann Anselm Ritter von Feuerbach", "text": "Lasci\u00f2 l'insegnamento per la burocrazia statale, fece abolire la tortura e avanz\u00f2 ardite innovazioni nei codici penali. Padre del filosofo Ludwig Feuerbach e del matematico Karl Feuerbach. Contribu\u00ec all'unificazione nazionale con lo scritto \"\u00dcber deutsche Freiheit\" (\"Sulla libert\u00e0 tedesca\", 1814). Noto anche per il suo libro \"Kaspar Hauser, un delitto esemplare contro l'anima\", nel quale sostenne che Kaspar fosse l'erede legittimo della famiglia Baden ma fu tolto di mezzo dai conti Hochberg per spezzare la linea dinastica maschile e subentrare al potere (pag. 144). Lo stesso Feuerbach mor\u00ec misteriosamente nel medesimo anno di Kaspar manifestando tutti i sintomi di avvelenamento arsenicale, a detta del medico Daumer (nota di Geminello Alvi, idem. pag. 210).\nVita e opere principali.\nNato a Hainichen, vicino a Jena, il 14 novembre 1775, fu il primo figlio - illegittimo - di Johann Anselm Feuerbach (* 19 febbraio 1755; \u2020 1\u00ba marzo 1827) e di Sophie Sibylle Christina Krause (*18 agosto 1751; \u2020 20 settembre 1797). Comp\u00ec i primi studi a Francoforte sul Meno, dove la sua famiglia si era trasferita poco dopo la sua nascita quando il padre cominci\u00f2 a lavorare come avvocato in quella citt\u00e0 dopo aver terminato i propri studi universitari a Giessen. \nConclusi i primi studi classici, all'et\u00e0 di sedici anni fece ritorno a Jena, dove frequent\u00f2 la facolt\u00e0 di filosofia. Laureatosi con merito nel 1795, si iscrisse alla facolt\u00e0 di legge.\nTerminati gli studi universitari, inizi\u00f2 la carriera accademica lavorando nella facolt\u00e0 di Jena (1799), Kiel (1802) e Landshut, dove nel 1804 ricevette l'incarico di lavorare a un nuovo codice penale per la regione della Baviera. \nNel 1805 si trasfer\u00ec a Monaco di Baviera, dove lavor\u00f2 direttamente al progetto sotto il coordinamento del Ministro di Giustizia.\nIl codice penale bavarese (\"Strafgesetzbuch f\u00fcr das K\u00f6nigsreich Bayern\"), promulgato il primo ottobre 1813, \u00e8 diretta espressione della concezione del diritto penale di cui Feuerbach si fece promotore e dei suoi spunti illuminati. Due sono i concetti chiave: la funzione deterrente della pena e l'affermazione del principio di legalit\u00e0 della legge penale. Il codice prevedeva l'abolizione di pene feroci, la secolarizzazione del diritto, l'esclusione della punizione giuridica delle mere violazioni della legge morale, e attuava il principio della certezza del diritto e dello Stato di diritto in campo penale\nL'influenza del suo lavoro fu immediatamente notevole. A titolo di esempio si ricorda che venne preso a modello per i nuovi codici del W\u00fcrttemberg e venne adottato integralmente nel Granducato di Oldenburg.\nFeuerbach prese a cuore anche la causa dell'unit\u00e0 tedesca e nel 1814 pubblic\u00f2 a Lipsia \"\u00dcber deutsche Freiheit und Vertretung deutscher V\u00f6lker durch Landst\u00e4nde\".\nMor\u00ec il 29 maggio 1833 a Francoforte sul Meno."}
{"id": "314551", "revid": "1318658", "url": "https://it.wikipedia.org/wiki?curid=314551", "title": "Cod", "text": ""}
{"id": "314559", "revid": "1543377", "url": "https://it.wikipedia.org/wiki?curid=314559", "title": "Mutt", "text": "Mutt \u00e8 un client di posta elettronica testuale.\n\u00c8 stato originariamente scritto da Michael Elkins nel 1995 e rilasciato sotto la GNU General Public License. Inizialmente mutt assomigliava molto a elm ma ora il programma pi\u00f9 simile potrebbe essere slrn.\nMutt supporta molti formati mail (tra cui mbox e Maildir) e diversi protocolli (POP3, IMAP, NNTP etc). Include il supporto MIME; Mutt integra il supporto alla crittografia a chiave pubblica PGP/GPG, e alla gestione di messaggi firmati digitalmente con certificati X.509.\nMutt \u00e8 stato per lungo tempo un client di posta elettronica puro, cio\u00e8 non era possibile inviare e-mail senza bisogno di comunicare con un mail transfer agent (MTA) esterno, avvalendosi per esempio della comune interfaccia Unix sendmail. Nelle recenti versioni della serie 1.5 \u00e8 stato integrato il supporto a SMTP e un MTA non \u00e8 pi\u00f9 strettamente necessario.\nAltamente personalizzabile, possiede centinaia di comandi di configurazione. Permette infatti di modificare tutti i tasti funzione e creare delle macro cos\u00ec da realizzare delle azioni complesse con la pressione di pochi tasti. \u00c8 inoltre possibile modificare sia i colori che il layout dell'interfaccia a proprio piacimento.\nMutt \u00e8 completamente controllabile da tastiera, e supporta il mail threading, ovvero permette di muoversi tra le mail come se queste fossero lunghe discussioni (similmente a quello che gi\u00e0 avviene con i newsgroup o con le mailing list). I nuovi messaggi sono composti attraverso un editor di testi esterno (diversamente da pine, il quale include un proprio editor di testi noto anche come pico).\n\"Mutt Sucks Less\".\nLo slogan di mutt \u00e8 \"mutt sucks less\" (Mutt fa meno schifo). Gli autori di mutt sostengono che tutti i client di posta elettronica siano difettosi ma che mutt presenti meno bug rispetto agli altri. L'utilizzo di slogan tipo \"Il programma X fa meno schifo\" ha trovato la sua applicazione nella cultura hacker (vedi jargon file) e viene utilizzato come complimento.\nLa documentazione \u00e8 stata inizialmente scritta da Sven Guckes e attualmente, come avviene per molti progetti open source, \u00e8 aggiornata da volontari."}
{"id": "314562", "revid": "95819080", "url": "https://it.wikipedia.org/wiki?curid=314562", "title": "Class of device", "text": "Il termine COD, acronimo dell'inglese Class of device, nello standard di comunicazione senza fili Bluetooth, \u00e8 un codice numerico a 24 bit che identifica le caratteristiche dei dispositivi. Quando un apparecchio senza fili (come ad esempio un telefono cellulare) si collega ad una rete Bluetooth, esamina i COD degli altri dispositivi presenti per individuare quelli con un codice adatto, in base al tipo di servizio richiesto."}
{"id": "314568", "revid": "93556", "url": "https://it.wikipedia.org/wiki?curid=314568", "title": "Cavezza", "text": "La cavezza o capezza \u00e8 un finimento utilizzato per legare e per condurre a mano un animale; si appoggia alla nuca e circonda il suo muso, e, quando \u00e8 collegata a una longhina, la tensione di quest'ultima induce l'animale a flettere il collo nella direzione della tensione consentendo la guida da parte del conduttore.\nUtilizzata pi\u00f9 comunemente con i cavalli, una cavezza pu\u00f2 essere anche utilizzata con gli asini, cani o altri animali domestici.\nUna capezza pu\u00f2 essere utilizzata nei cavalli in sostituzione della testiera, in genere fornita di imboccatura. Il controllo del cavallo con la sola capezza dalla sella, con una o due redini collegate agli anelli laterali della capezza o all'anello inferiore, richiede per\u00f2 un alto grado di confidenza e di fiducia fra l'uomo e l'animale, e la finezza della comunicazione \u00e8 comunque limitata.\nLa cavezza tradizionale.\nLa cavezza tradizionale \u00e8 fatta di cuoio, o pi\u00f9 frequentemente di nylon robusto; i vari pezzi sono collegati da anelli metallici; nella parte inferiore della capezza, c'\u00e8 inoltre un robusto anello metallico utilizzato per agganciare la longhina, quando il cavallo dev'essere legato o condotto a mano.\nA torto ritenuto una parte insignificante dell'equitazione, l'atto di far indossare la capezza a un cavallo giovane, e di addestrarlo a farsi condurre a mano, \u00e8 uno dei punti fondamentali sia nell'addestramento del cavallo sia nell'istruzione del cavaliere. I puledri dovrebbero essere avvicinati dall'uomo quanto prima possibile, immediatamente dopo la nascita, per imparare ad apprezzare il contatto fisico con l'uomo; ottenuta la fiducia del puledro, una dei primi risultati da ottenere dovrebbe proprio essere quello di abituarlo al gesto di indossare e di togliere la capezza, senza averne alcuna paura. Subito dopo, il puledro dovrebbe imparare a farsi condurre tranquillamente con la longhina, camminando e trottando a fianco del conduttore senza sopravanzarlo e senza che sia necessaria alcuna tensione sulla longhina stessa. In genere, l'abilit\u00e0 di condurre a mano un cavallo in questo modo, senza alcuno sforzo apparente, permette di distinguere di primo acchito un \"horseman\" da un cavaliere inesperto.\nNel caso di cavalli impetuosi o poco addestrati, \u00e8 prudente agganciare la longhina su uno degli anelli laterali piuttosto che sull'anello inferiore; con questo accorgimento, \u00e8 pi\u00f9 facile ottenere la flessione del collo del cavallo e quindi il suo controllo, in caso di un tentativo di ribellione.\nLa cavezza \"Pat Parelli\".\nLa nota tecnica di addestramento introdotta e divulgata da Pat Parelli ha diffuso l'uso di una particolare capezza, ottenuta da un unico pezzo di cordino robusto flessibile in materiale sintetico, tipo da roccia, della lunghezza di circa 5 metri e dello spessore di 6\u20137\u00a0mm, opportunamente annodato. La sua particolarit\u00e0 \u00e8 di fare un anello piuttosto lasco attorno al muso del cavallo, e di terminare in basso con un nodo sferico da cui sporge una doppia ansa di corda. A tale ansa si aggancia il moschettone, piuttosto pesante, della corda utilizzata sia per il lavoro a terra, sia per condurre il cavallo montato. Il peso del moschettone, il diametro della corda con cui \u00e8 realizzata la capezza e la posizione dei nodi consentono, nel loro insieme, un ottimo strumento di comunicazione con il cavallo, dopo uno specifico addestramento sia dell'animale sia del cavaliere, con una meccanica analoga a quella del bosal tradizionalmente utilizzato nell'addestramento western e sudamericano.\nInconvenienti e rischi della capezza.\nI cavalli dovrebbero indossare la capezza solo per il tempo strettamente necessario, e non indossarla affatto quando sono liberi in paddock o, peggio ancora, al pascolo. Oltre al modesto inconveniente di causare piccole fiaccature (in genere limitate alla perdita del pelo nelle zone di maggior frizione), la capezza comporta un concreto rischio di incidenti, talora mortali; infatti, pu\u00f2 facilmente agganciarsi a oggetti sporgenti, e il cavallo pu\u00f2 ferirsi seriamente, e perfino restare soffocato, nel tentativo di liberarsi. Per questo motivo, alcuni preferiscono non usare capezze particolarmente robuste. \nLa cavezza Pat Parelli non deve essere mai lasciata sul cavallo libero al pascolo, perch\u00e9 la resistenza del cordino di cui \u00e8 fatta, unita al suo piccolo diametro e alla presenza di anse piuttosto lasche, aumenta notevolmente i rischi di incidenti gravi da aggancio accidentale.\nNel condurre il cavallo, il conduttore deve prestare particolare attenzione a non permettere che il cavallo lo sopravanzi. Pi\u00f9 il cavallo \u00e8 in avanti rispetto al conduttore, meno la tensione sulla capezza \u00e8 efficace nel fargli flettere la testa; il cavallo che riesce a sopravanzare sufficientemente il conduttore sfugge completamente al suo controllo, mettendo inoltre il conduttore in una posizione molto rischiosa, perch\u00e9 esposto a eventuali calci. Per questo motivo, il precoce addestramento a camminare tranquillamente a fianco del conduttore, senza sopravanzarlo e senza \"tirare\", \u00e8 molto importante sia come primo passo di una serena relazione fra uomo e cavallo, sia per motivi di sicurezza."}
{"id": "314569", "revid": "767487", "url": "https://it.wikipedia.org/wiki?curid=314569", "title": "Chambon (equitazione)", "text": "Lo chambon \u00e8 un attrezzo per l'addestramento dei cavalli. Parte dal sottopancia, si biforca circa a met\u00e0 lunghezza, e prosegue fino a due anelli sulla testa del cavallo, alla base delle orecchie. Passando da questi due anelli, segue la direzione delle guance, e si collega agli anelli del filetto.\nLo chambon \u00e8 un attrezzo avanzato, e dovrebbe essere usato solo da addestratori competenti, con un'eccellente conoscenza dell'arte del movimento alla corda. Lo chambon non \u00e8 un mezzo per regolare rapidamente la posizione della testa del cavallo. Il suo solo scopo \u00e8 di permettere lo sviluppo dei muscoli necessari.\nLo chambon non \u00e8 progettato per essere utilizzato dalla sella.\nUso dello chambon.\nLo chambon aiuta il cavallo a sviluppare i muscoli della schiena e della parte superiore del collo. Applica una pressione sulla nuca e sulla bocca quando il cavallo alza la testa, e la diminuisce quando il cavallo si allunga e la abbassa verso il terreno. Quando il cavallo \u00e8 lavorato alla corda correttamente, con lo chambon giustamente regolato, il cavallo si distende verso il basso e solleva la schiena.\nPrima di usare lo chambon, \u00e8 importante addestrare il cavallo a cedere correttamente alla pressione quando \u00e8 lavorato alla mano. Se il cavallo non lo sa fare, pu\u00f2 non essere in grado di abbassare la testa in risposta alla pressione, pu\u00f2 essere preso dal panico e anche impennarsi.\nSvantaggi dello chambon.\nSe un cavallo non \u00e8 lavorato alla corda in maniera opportuna, pu\u00f2 cominciare a portarsi sugli anteriori. Lo chambon pu\u00f2 anche causare indolenzimento dei muscoli del collo. L'uso scorretto pu\u00f2 quindi deteriorare le andature del cavallo, cosa che poi potrebbe richiedere settimane di riaddestramento."}
{"id": "314570", "revid": "339392", "url": "https://it.wikipedia.org/wiki?curid=314570", "title": "Valdemone (olio)", "text": ""}
{"id": "314604", "revid": "125418336", "url": "https://it.wikipedia.org/wiki?curid=314604", "title": "Fiat 127", "text": "La Fiat 127 (codice di progetto interno alla \"X1/4\") \u00e8 una autovettura prodotta dalla casa automobilistica italiana FIAT, che la casa torinese ha mantenuto in listino dal 1971 al 1987.\nContesto.\nVenne messa in vendita nel 1971, come erede della Fiat 850, che risultava ormai improponibile per la sua obsolescenza. Nel 1970, infatti, furono prodotte in Italia 648.000 autovetture con cilindrata compresa tra i 1.000 e i 1.500 cm\u00b3, 447.000 autovetture con cilindrata inferiore ai 500 cm\u00b3 e solamente 220.000 autovetture con cilindrata compresa tra i 500 e i 1.000 cm\u00b3.\nRispetto alla vettura che l'ha preceduta, la 127 rappresenta un passo avanti notevole: il motore \u00e8 anteriore trasversale (anzich\u00e9 posteriore), la trazione \u00e8 sulle ruote anteriori (prima era posteriore), il pianale \u00e8 completamente nuovo, le sospensioni seguono lo schema a 4 ruote indipendenti con sospensione anteriore Mc Pherson e posteriori a balestra trasversale. Della 850 viene conservato il \"motore 100\" 4 cilindri con albero a camme laterale e distribuzione ad aste e bilancieri, montato nella versione da 903 cm\u00b3 della 850 Sport Coup\u00e9, ma depotenziato a 47 CV erogati a 6200 giri/min. e con una coppia max di 6,3 kgm. a 3500 giri/min.\nMolte delle innovazioni tecnologiche erano state anche testate nell'ambito dello stesso gruppo FIAT sulla Autobianchi A112, presentata un paio d'anni prima e che sar\u00e0 anche una delle avversarie pi\u00f9 agguerrite nelle vendite, in particolare sul mercato nazionale.\nPrima serie.\nRispetto alla sua progenitrice, la 127 si rivela anche molto pi\u00f9 moderna e spaziosa all'interno. Anche il bagagliaio \u00e8 molto pi\u00f9 ampio (365 dm\u00b3). L'interno punta sulla razionalit\u00e0, sia nello sfruttamento dello spazio (l'abitabilit\u00e0 per 4 persone \u00e8 decisamente buona e rende l'auto idonea alle necessit\u00e0 di una piccola famiglia), sia negli arredi.\nLo stile della vettura \u00e8 opera di Pio Manz\u00f9 (figlio dello scultore Giacomo) e di Rodolfo Bonetto (nipote del pilota Felice); Manz\u00f9 non fece in tempo a vedere il compimento del proprio lavoro, perch\u00e9 mor\u00ec in un incidente automobilistico proprio mentre si recava a Torino per la presentazione ufficiale della maquette. \nSu strada, inoltre, la nuova utilitaria FIAT ha un ottimo comportamento: la tenuta di strada \u00e8 elevata, le prestazioni sono brillanti (oltre 140 km/h di velocit\u00e0 massima) e i consumi contenuti. Di buon livello anche il cambio a 4 rapporti e l'impianto frenante, dotato di freni a disco anteriori e a tamburo posteriori.\nIl successo del modello, sia da parte del pubblico che da parte della critica fu immediato, ben rappresentato dalla conquista, nell'anno della presentazione, dell'ambito premio \"Auto dell'anno\".\nLe uniche critiche vennero dai paesi del Nord Europa, dove furono riscontrati limitati problemi di corrosione delle parti metalliche, acuiti dai climi freddi e dalla presenza del sale antighiaccio sulle strade. Questo problema, imputabile ai modesti trattamenti anti-corrosione, era, d'altra parte, ricorrente sulla quasi totalit\u00e0 dei modelli italiani del periodo e non costitu\u00ec un grave \"handicap\" nella diffusione della 127, che nel novembre 1974 raggiunse il milione di esemplari prodotti.\nNell'aprile del 1972 alla versione standard viene affiancata la \"3p\", dotata del portellone posteriore, mentre dal 1975 \u00e8 disponibile, sia per la versione a 2 porte che per quella a 3, il livello di finitura \"Special\", che si distingue per una diversa plancia, per i sedili bicolore con poggiatesta a richiesta, per i profili laterali in metallo e gomma, per la luce di retromarcia, per i diversi paraurti con profilo gommato, per i copricerchi specifici, per l'inedita mascherina a maglia quadrata, per i profili cromati sui gocciolatoi, sui fanali anteriori e posteriori, sulle maniglie apriporta interne ed esterne, sui pannelli, sui braccioli e perfino sul lato esterno delle guarnizioni dei vetri. \nDal mese di luglio del 1976 compare nei listini italiani la versione 4 porte (solo in allestimento \"Special\"), prodotta dalla spagnola SEAT, in quel periodo in \"joint venture\" con la FIAT. Le vetture mostravano lievi variazioni nella finitura e dotazione degli interni, ma recavano il marchio FIAT. L'accordo di collaborazione prevedeva l'esportazione in Spagna di 25.000 128 3P.\nAgli inizi del 1976, per far fronte alle normative antinquinamento appena entrate in vigore, il motore viene opportunamente modificato; si lavora sulla distribuzione e pi\u00f9 precisamente su una riduzione delle fasi (aspirazione da 25\u00b0/51\u00b0 a 17\u00b0/43\u00b0, scarico da 64\u00b0/12\u00b0 a 57\u00b0/3\u00b0) e sulla diminuzione dell'alzata delle valvole, passata da 8,8 a 8,4\u00a0mm. Si adotta anche un nuovo carburatore con un diffusore da 22\u00a0mm (Weber 30 IBA 22), in luogo dell'originale da 24\u00a0mm (Weber 32 IBA 20). Con questa modifica il motore diventa meno brillante e meno grintoso; anche i consumi di carburante, secondo la rivista \"Quattroruote\", aumentano mediamente del 10%. Questi i nuovi dati di erogazione: potenza max. 45 \u00a0CV/DIN a 5600 giri/min. Coppia max. 6,5 kgm/DIN a 3000 giri/min.\nSeconda serie.\nNel maggio 1977 la 127 \u00e8 oggetto di un profondo restyling e nasce la seconda serie del modello. I cambiamenti sono rilevanti: cambiano frontale, coda, andamento del finestrino posteriore, e tutti gli interni. Modifica degna di nota, il percettibile allungamento del vano motore, e relativo cofano, per permettere l'adozione anche del motore di 1049 cc, prodotto da Fiat Brasile, leggermente pi\u00f9 ingombrante del Fiat 903 cc. 4 le varianti di carrozzeria disponibili: 2 porte, 3 porte, 4 porte (di produzione SEAT) e, in seguito, 5 porte; 3 gli allestimenti (L, C e CL); due i motori (il vecchio 903\u00a0cm\u00b3 e un inedito 1050\u00a0cm\u00b3).\nAl momento del lancio, per la 2 porte e la 3 porte, gli allestimenti L e C erano riservati alla motorizzazione 903\u00a0cm\u00b3 mentre l'allestimento CL si poteva avere solo con motore 1049\u00a0cm\u00b3. La 4 porte era invece offerta solo con l'allestimento CL, abbinato per\u00f2 al motore da 903\u00a0cm\u00b3, e prodotta dagli stabilimenti spagnoli della SEAT. Si aggiungeranno in seguito, la versione Sport (solo a 3 porte) e dal 1980 la 5 porte (prima C, poi anche CL, solo con motore 903 cm\u00b3).\nEsteticamente la L presenta paraurti metallici neri con angolari in plastica, \u00e8 inoltre priva di luci di retromarcia e ha un interno piuttosto spartano, con sedili anteriori a schienale fisso rivestiti in similpelle nera, pannelli porta anch'essi in similpelle nera privi di tasche portaoggetti e con maniglia piccola. La C ha paraurti pi\u00f9 grossi e interamente in plastica, luci di retromarcia, ventilatore interno a due velocit\u00e0, lunotto termico, sedili meglio profilati in similpelle o in panno, rivestimento padiglione in agugliato, pannelli porta dotati di una maniglia pi\u00f9 grande che funge da poggiabraccia e incorpora la levetta di apertura porta, calandra anteriore con striscia inferiore cromata. A centro plancia compare l'accendisigari mentre nella strumentazione viene aggiunto il termometro del liquido di raffreddamento e il lavavetro diventa elettrico. La CL presenta paraurti con parte superiore verniciata in argento metallizzato, cerchi di diverso disegno con coppe argento, rivestimento interno in moquette, vetri posteriori apribili a compasso, sedili reclinabili in finta pelle o velluto , pannelli porte rivestiti in moquette; a richiesta, secondo le versioni, ci sono contagiri (solo sulla CL), cristalli atermici, poggiatesta, cinture di sicurezza, lunotto termico, tergilunotto, vernice metallizzata (argento, rame, verde chiaro, azzurro le tinte). Da un punto di vista estetico, la macchina perde un po' di freschezza, complice una nuova plancia dal disegno poco riuscito, soprattutto la strumentazione.\nMeccanicamente si segnala una novit\u00e0: accanto al 903, viene introdotto un 4 cilindri monoalbero in testa di 1049\u00a0cm\u00b3 da 50\u00a0CV, prodotto in Brasile.\nSu entrambe le motorizzazioni venne montato un nuovo cambio di velocit\u00e0 con un rinvio finale del 15% pi\u00f9 lungo [14/57(4,071:1)] rispetto a quello montato precedentemente [13/61(4,692:1)]. Tale modifica, istituita per limitare i consumi e la rumorosit\u00e0 a velocit\u00e0 costante, influ\u00ec pesantemente sulla capacit\u00e0 di ripresa della vettura: in particolare la versione 903\u00a0cm\u00b3, complice anche il motore depotenziato a 45\u00a0CV, perse gran parte delle sue doti di scatto e agilit\u00e0 tipiche della prima versione, trasformandosi in una tranquilla berlinetta senza pretese. Chi voleva qualcosa in pi\u00f9 doveva rivolgersi alla versione 1049\u00a0cm\u00b3 la quale, pur disponendo di un motore dal temperamento meno vivace rispetto alla 900 I serie, ricalcava grosso modo le prestazioni della vecchia versione. Dato il nuovo rinvio finale lungo, si rese necessario sostituire il rapporto della prima marcia con uno pi\u00f9 corto [11/43(3,909:1)] rispetto a quello montato in origine [11/40 (3,636:1)] allo scopo di facilitare lo spunto del veicolo in salita e/o a pieno carico.\nNel 1978 arriva la \"127 Sport\", solo a tre porte e caratterizzata sportivamente ed equipaggiata col motore brasiliano di 1049\u00a0cm\u00b3 potenziato a 70\u00a0CV tramite rifasatura della distribuzione e adozione di un carburatore doppio corpo. Esteticamente la 127 Sport si presenta piuttosto aggressiva: carrozzeria nera con strisce adesive arancio oppure arancio con strisce adesive nere oppure grigio metallizzato con strisce adesive nere, calandra con disegno reticolare, loghi sport, spoiler anteriore e posteriore, cerchi stampati con disegno sportivo, pneumatici 155/70 larghi e scarico con doppia uscita. All'interno, volante sportivo di piccolo diametro con corona imbottita e due razze in alluminio, strumentazione aggiuntiva al centro della plancia, sedili anteriori anatomici con poggiatesta integrato, rivestimenti in similpelle e tessuto con cadenini a contrasto (arancio sulle nere e arancio, azzurri sulla grigia). Di serie contagiri, orologio, lunotto termico, tergilunotto e sedile posteriore sdoppiato. Nello stesso anno debutta la \"127 Top\" basata sulla 1050 CL e disponibile solo con carrozzeria 3 porte e in due colorazioni specifiche, bronzo e blu, entrambe metallizzate, che identificavano due allestimenti interni diversi. Entrambe avevano i sedili in velluto (con poggiatesta e divano posteriore sdoppiabile), i vetri atermici, il volante sportivo, il tergilunotto e il lunotto termico, Optional erano i cerchi ruota della Sport (ma in versione bicolore nera/grigia con pneumatici 155/70) e il tetto apribile (non disponibile per la versione bronzo).\nNel 1980 viene presentata al salone di Ginevra la versione a 5 porte che \u00e8 proposta in vendita negli allestimenti C e CL e con propulsore di 903\u00a0cm\u00b3. Contemporaneamente, la versione 4 porte viene tolta dal listino.\nLa 127 Diesel, 127 Panorama e la Fiat 147.\nNel 1981 vengono lanciate la Fiat 127 D e la Fiat 127 Panorama, entrambe basate sulla carrozzeria (differente da quella della 127 europea) della 147 brasiliana. La prima \u00e8 equipaggiata con un motore a gasolio di 1301\u00a0cm\u00b3 da 45\u00a0CV, la seconda (versione familiare della 147) \u00e8 disponibile sia in versione a benzina (da 1049\u00a0cm\u00b3), sia in quella diesel (da 1301\u00a0cm\u00b3). La 147 stessa verr\u00e0 venduta in Italia anche con il nome di \"127 Rustica\": presentata nel 1979 era una versione di aspetto fuoristradistico con allestimento spartano, motore 1050, sospensioni rinforzate (molloni anteriori tipo Tropico e balestre posteriori a lame), protezione della coppa. La fanaleria anteriore e posteriore era riparata da una griglia montata sul paraurti tubolare in metallo, internamente aveva la plancia della 127 brasiliana e sedili specifici con struttura tubolare tipo sedia a sdraio poco imbottiti e rivestiti in similpelle marrone. Offerta con vernice semiopaca di colore beige militare, cerchi neri senza coprimozzo e pneumatici winter, prevedeva come unico optional il portapacchi tubolare. Molto rumorosa ed essenziale, la Rustica fu tolta dal listino nel 1981, fu assemblata negli stabilimenti Lamborghini di Sant'Agata Bolognese.\nLe \"Model Year 1981\".\nNel frattempo, nella primavera del 1981, quando la 127 era gi\u00e0 stata prodotta in quasi 5 milioni di esemplari, la FIAT opera una revisione della gamma. Gli allestimenti L, C, CL e Sport vengono sostituiti dagli \"Special\" (una via di mezzo tra le precedenti L e C ) disponibile col motore 903 (a 2 e 3 porte) e 1049 (solo a 3 porte), \"Super\" (analoga alla precedente CL ma con tutti gli optional e i cerchi della C), disponibile sia col 903 che col 1049 (entrambe a 3 porte), e \"Sport II\" identica alla precedente Sport in termini di motorizzazione. La carrozzeria beneficia di un nuovo assortimento di colori, di fasce paracolpi laterali e di bande di identificazione sul portellone; le finiture dei modelli precedenti, sempre molto spartane, vengono finalmente migliorate (un esempio sono i poggiatesta).\nLa 3 porte 1049 Top rimane invariate, mentre la 5 porte 903 C viene sostituita dalla 5 porte 903 CL. La Fiat inizi\u00f2 la produzione a marzo 1981 solo fino a dicembre dello stesso anno, quando usc\u00ec dal listino.\nTerza serie.\nPresentata a met\u00e0 dicembre 1981, a inizio 1982 fa il suo esordio la terza serie della 127, caratterizzata da ampi scudi paraurti (in plastica), frontale e coda ridisegnati (con gruppi ottici ricoperti da cornici in plastica), nuovi fascioni laterali in plastica (pi\u00f9 ampi e comprensivi di passaruota negli allestimenti superiori) e nuovi interni, fra cui una plancia molto vistosa. Ad eccezione di un nuovo cofano pi\u00f9 lungo, per allinearsi ai nuovi proiettori, i lamierati non subiscono variazioni e le differenze estetiche, all'apparenza notevoli, sono dovute esclusivamente alle modanature aggiunte.\nGli allestimenti riprendono quelli del restyling del 1981 (\"Special\", \"Super\" e \"Sport\"). I motori di 900 e 1050\u00a0cm\u00b3 rimangono invariati, mentre la \"Sport\" adotta un 1301\u00a0cm\u00b3 da 75\u00a0CV derivato per maggiorazione dal 1050\u00a0cm\u00b3. Importante novit\u00e0 della terza serie \u00e8 finalmente la possibilit\u00e0 di montare il cambio a 5 rapporti, che sulle prime due serie non era mai stato disponibile (nemmeno sulla Sport) perch\u00e9 la forma dei longheroni anteriori non lasciava spazio a sufficienza. Il 5 marce viene montato soprattutto sulla versione 1050 Super, che per l'occasione sfoggia la scritta \"Super 5 Speed\" sul portellone. Anche le sospensioni vengono profondamente riviste nelle tarature, e per la prima volta le ruote anteriori hanno un assetto a camber negativo. La nuova carrozzeria, esprime un tentativo di sovrapporre elementi stilistici correnti a un corpo vettura vecchio ormai di dieci anni che, tra l'altro, sotto le vistose appendici di plastica ABS conserva tutti i lamierati della seconda serie. Non era facile per i progettisti Fiat rendere alla 127 una parvenza moderna, ma le modifiche convincono i compratori che ancora una volta le regalano il primo posto (seppur insidiato dalla nuova Ritmo, e solo per il 1982) nelle vendite.\nLa gamma 1982 era cos\u00ec composta:\nSerie unificata.\nL'introduzione sul mercato della Uno (1983), non determina, come si credeva, l'uscita di scena della \"127\" che, proprio quell'anno, viene nuovamente ristilizzata per diventare un'alternativa \"low-cost\" alla nuova arrivata. Nasce la \"127 Unificata\", cio\u00e8 un unico modello per Europa e Sud America, dove viene prodotta (che poi altro non \u00e8 che un restyling della 147, con la conseguente definitiva uscita di produzione della versione italiana). La Unificata dispone di due motori (il benzina di 1050\u00a0cm\u00b3 e il diesel di 1301\u00a0cm\u00b3), due corpi vettura (berlina a tre porte e station wagon \"Panorama\") e un unico allestimento, quello del vecchio modello \"Super\", nel frontale si introduce il nuovo logo FIAT: le cinque barre cromate. Pi\u00f9 convincente della precedente, soprattutto nella coda (anche se per\u00f2 il portellone \u00e8 di dimensioni lievemente inferiori a quello della vecchia versione, praticamente con la stessa soglia di ingresso della prima serie del 1971), questa nuova serie deve per\u00f2 vivere all'ombra della Uno, e il suo impatto sul mercato risulta dunque trascurabile. La carriera europea della 127 si conclude nel 1987, mentre in Sud America la produzione continua fino a met\u00e0 anni novanta.\nPer un certo periodo venne prodotta (con componenti di provenienza brasiliani, ma motori a benzina e non a miscela alcool-benzina) anche in Argentina dagli stabilimenti della SEVEL argentina (joint-venture con Peugeot). Il nome argentino variava. La prima versione (147/Rustica) era denominata \"Brio\". Successivamente con l'adozione della griglia anteriore con le \"cinque barre cromate\" divenne \"Spazio\" (sino al 1993) e poi \"Vivace\" sino al 1996, quando ne cess\u00f2 la produzione anche in Argentina.\nAl termine della produzione, si stima che ne fossero stati prodotti oltre 4,5 milioni di unit\u00e0.\nModelli derivati.\nSeat 127 e \"Fura\".\nLa produzione della 127 venne effettuata anche negli stabilimenti spagnoli della allora controllata SEAT, che la commercializzava sul mercato nazionale come Seat 127, fin dalla prima serie. Non si trattava semplicemente di un processo di assemblamento delle componenti della vettura come spesso si crede. Esisteva un vero e proprio indotto spagnolo per la componentistica e le vetture venivano assemblate su \"licenza Fiat \" dalla Seat.\nCaratteristica delle Seat 127 era la disponibilit\u00e0 fin dalla prima serie di carrozzerie a 4 e 5 porte (mai prodotte in Italia da Fiat); l'abbinamento del motore 903 cm\u00b3 all'allestimento CL sulla seconda serie (in Italia da Fiat riservato solo alla 1050) e all inedito motore 1010 cm\u00b3 derivato dallo stesso 903 cm\u00b3 (in Spagna su seconda serie non \u00e8 mai esistito il motore 1050 cm\u00b3). La terza serie (sotto il controllo Fiat) si chiamava \"Seat 127 Fura\" ed era esteticamente uguale alla terza serie italiana. Al termine dell'accordo con la Fiat, come avvenne con altri modelli (ad esempio la Panda e la Ritmo), la casa spagnola provvide ad alcune leggere modifiche del modello esistente per immettere sul mercato la derivata, che perse il nome 127 e fu chiamata semplicemente Fura.\nFiat 147 e \"Oggi\".\nIn Brasile, oltre che essere prodotta la Fiat 147 (versione brasiliana della Fiat 127), furono anche prodotte: \nZastava Yugo.\nAnche sul mercato jugoslavo venne immessa una versione derivata di questo modello, prodotta dalla Zastava e chiamata Zastava Yugo 45, importata anche in italia con il nome di Innocenti Koral; in questo caso la meccanica della 127 venne rivestita da una nuova carrozzeria, che aveva pochi punti in comune con la progenitrice.\nFiat Fiorino.\nIl veicolo commerciale pi\u00f9 noto, derivato dalla 127, \u00e8 la prima serie del furgone Fiorino: un prodotto il cui concetto di base si ricollega a precedenti veicoli della francese Citro\u00ebn, come il 2CV Furgoncino (derivato dalla 2CV) e l'Acadiane (derivato dalla Dyane). Ma prima ancora si pu\u00f2 risalire alla \"Fiat 1100 ALR\" d'anteguerra. Del Fiorino esisteva anche una versione pick up, con il medesimo frontale della 147 e della Rustica.\nSulla Base del Fiorino seconda serie 1980 venne realizzata una piccola serie di Fiorino Panorama Tempo Libero. La vettura, sebbene spartana, permetteva mediante due panche il trasporto di 6 passeggeri. Le due panche, utilizzando due appendici ribaltabili e ribaltando i sedili anteriori verso l'abitacolo anteriore del mezzo si trasformava in mini camper con due comodi posti per dormire. \nOfficine Meccaniche Fiore.\nLa carrozzeria di rilevanza internazionale nel mondo ferroviario realizzo nel 1975, su base 127 special, una spiaggina per il noleggio senza conducente. La vettura aveva ampissimi scudi/paraurti che includevano fari e fanali. Gli interni erano realizzati in tessuto plastificato con colori Tartan Scozzese.\nIl modello era chiamato : Gipsy e realizzato in colore arancio Fluo.\nFissore.\nLa Carrozzeria Fissore proponeva alcuni modelli derivati dalla 127: \nMoretti.\nMoretti realizz\u00f2 vari modelli su base 127: \nFrancis Lombardi.\nLa Francis Lombardi proponeva alcuni modelli su base 127: \nCoriasco.\nAnche la carrozzeria torinese Coriasco si ciment\u00f2 in varie versioni su base 127:\nGiannini.\nTra i modelli proposti da Giannini Automobili s.p.a spiccano due modelli su base 127 (prima e seconda serie), dotati di due differenti livelli di preparazione del motore e vari accessori sportivi su ordinazione: \nFrua.\nPietro Frua presenta a Ginevra nel 1977 la \"Dingy\", una spiaggina su base 127, che viene avviata in piccola serie.\nBertone.\nLa carrozzeria Bertone si cimenta con una concept che presenta al salone di ginevra del 1974, la \"Village\", un'utilitaria multiuso su base 127, semplice e versatile, che non venne mai commercializzata.\nLa carrozzeria Bertone, sul modello seconda serie, propone a Luglio 1978 alla Fiat tre prototipi face lifting: 127 Giovani, 127 Lady e S132.\nTonalit\u00e0 fluo regalano agli interni sfumature psichedeliche.\nMichelotti.\nIl designer Giovanni Michelotti, collaborando con la rivista Quattroruote, nel 1978, progetta una multiuso su base 127 chiamata Every 4R, di questa vettura si hanno scarse informazioni.\nEmelba.\nLa carrozzeria spagnola Emelba proponeva varie versioni della Seat 127: \nShifty 900.\nTra gli utilizzi meno ortodossi collegati alla storia della 127, si annovera l'utilizzo del suo stesso motore per la realizzazione di un motociclo, lo Shifty 900; oltre al propulsore, del veicolo originale venivano riciclati anche il cambio e la strumentazione.\nTOTEM.\nNel 1973 il motore della 127 venne utilizzato per il progetto del cogeneratore sviluppato dal Centro Ricerche Fiat, il TOTEM acronimo di TOTal Energy Module. Il motore, in versione 903\u00a0cm\u00b3 di cilindrata, era stato convertito per l'alimentazione a gas o biogas. L'ideatore del progetto fu l'ing. Mario Palazzetti."}
{"id": "314609", "revid": "126257", "url": "https://it.wikipedia.org/wiki?curid=314609", "title": "Area nolana", "text": "L'area nolana \u00e8 quel tratto della pianura campana che compone la terza cintura nord della citt\u00e0 metropolitana di Napoli.\nIn linea di massima, dunque, i suoi confini naturali sono rappresentati appunto dagli Appennini, a est, dal fiume Clanio, a nord, e dal Vesuvio, a sud.\nIl territorio si incunea fra il Vesuvio e l'Appennino campano e si estende verso il Baianese e il Vallo di Lauro in provincia di Avellino e che fino al 1860 componevano storicamente l\"'Agro nolano\", area storico-geografica della vasta Terra di Lavoro nota in epoca antica come Campania felix.\nIl circondario nolano non \u00e8 molto esteso, basti pensare che l'intera superficie territoriale (185\u00a0km\u00b2) dei 18 comuni che lo compongono infatti \u00e8 inferiore alla superficie del solo comune di Fiumicino (213\u00a0km\u00b2).\nStoria.\nIl nome deriva da Nola, che da sempre ha avuto un ruolo centrale all'interno del circondario, influenzando usi, costumi, dialetto e scambi. Secondo un'altra ipotesi, invece, sarebbe il nome della citt\u00e0 a derivare dall'antico toponimo latino \"Ager Nolanus\". Parte del territorio dell'agro, infine, era anticamente denominata \"Campi Cemeterii\" dal nome del casale nolano di Cemeterio (l'odierno comune di Cimitile).\nDurante il Ducato di Napoli, si parlava genericamente di \"territorio nolanum\", a sostegno di ci\u00f2 rimane il fatto che in tutti i comuni ricadenti in tale ambito il valore del moggio nolano (misura di aridi passata poi ad indicare misure di superficie agraria) era diverso dal moggio napoletano e dagli altri moggi del Regno di Napoli.\nBuona parte dei comuni del nolano legano la loro storia con quella di Nola, che, dopo le guerre sannitiche, divenne fedele a Roma, elevandola a \"municipium\", ci\u00f2 le permise di avere un Senato proprio e perfino di coniare monete. Per la fertilit\u00e0 delle sue terre e per il clima addolcito dalle colline circostanti e del mare non lontano, molti patrizi vi si trasferirono e vi costruirono ville e mausolei. Altri coloni si stanziarono nell'agro in seguito alla distribuzione delle terre conquistate e vi costruirono le proprie case, dapprima modeste, poi pi\u00f9 ampie con vaste corti, fino a formare villaggi e borgate.\nDurante il ducato di Napoli, i centri abitati iniziarono ad essere indicati come casali. Ciascuno di essi aveva acquisito il proprio nome dalle ville dei patrizi che, un tempo, li avevano abitati: cos\u00ec, ad esempio, si ebbe Baiano da \"praedium Vajanorum\", Faibano da \"praedium Fabianum\" (\"gens Fabia\"), Scisciano da \"fundus Settianus\", Marigliano da \"praedium Marianum\" (o meglio da \"gens Marilia\"), e anche per altri feudi vicini all'Agro Nolano come quello di Ottaviano il cui nome \u00e8 derivato dal fatto di essere un importante \"Praedium\" (poi divenuto \"Municipium\") della \"Gens Octavia\" (che era la famiglia dell'imperatore Ottaviano Augusto), ecc.\nFinita la signoria degli Orsini, Nola divenne autonoma e con i suoi sedici casali (Saviano, Sant'Erasmo, Sirico, San Paolo, Livardi, Liveri, Cimitile, Camposano, Casamarciano, Cumignano, Faibano, Gallo, Risigliano, Vignola, Scaravito e Tufino) form\u00f2 un'universit\u00e0, ovvero un comune del Regno di Napoli, fino al XIX secolo, quando, Giuseppe Bonaparte decret\u00f2 l'abolizione del feudalesimo e riform\u00f2 la ripartizione territoriale del regno sulla base del modello francese.\nLe universit\u00e0 furono sciolte e sostituite dai comuni, l'unit\u00e0 di base della struttura politico-amministrativa dello Stato moderno. Ad essi facevano capo i casali, che restavano centri a carattere prevalentemente rurale. Molti casali nolani, per\u00f2, acquisirono una propria autonomia. Furono cos\u00ec eretti a comuni: Cimitile, Casamarciano, Liveri, Cumignano con Gallo, Tufino con Risigliano e Vignola, San Paolo con Livardi e Scaravito, Sant'Ermo e Sant'Erasmo, Sirico e Saviano e Camposano e Faibano.\nGeografia fisica.\nTerritorio.\nIl territorio nolano, in antichit\u00e0, era, per la maggior parte ricoperto da boschi, in parte protetti come \"selve sacre\", . Queste \"selve sacre\" o \"selve di pianura\" erano costituite, prevalentemente, da boschi di lecci e di sughero con tutto il loro corteggio di piante arbustive.\nNel 1529, la citt\u00e0 di Nola e i suoi casali fecero acquisto dal Regio Fisco, con l'approvazione della Camera della Sommaria del Regno, dei due latifondi di \"Bosco Fangone\", di moggia 605 (ettari 242) e di \"Bosco Gaudio\", di moggia 113 (ettari 45,2), per il prezzo complessivo di 11.450 ducati, dati in enfiteusi a principi, marchesi e baroni, dai quali dipendevano detti casali, con godimento degli usi civici. Tutto ci\u00f2 al fine di evitare che il Regio Fisco alienasse, ad altri baroni, quei fondi, che divennero, cos\u00ec, propriet\u00e0 comunali e tali rimasero per circa tre secoli, non appartenenti cio\u00e8 a quelle terre da ripartirsi tra i cittadini non possidenti in forza delle leggi 1\u00ba novembre 1806 e 3 dicembre 1808, promulgate dai bonapartisti.\nNel 1891, il Primo Ministro Antonio di Rudin\u00ec dispose la quotizzazione delle terre demaniali fra i cittadini non possidenti, con l'obbligo di un piccolo canone annuo. Il sindaco di Nola Tommaso Vitale ed il segretario comunale Raffaele De Sena spesero gran parte della loro attivit\u00e0 per evitare che tale provvedimento trovasse applicazione sui fondi di \"Bosco Fangone\" e di \"Bosco Gaudio\". Il sindaco nolano intendeva trasformare la propriet\u00e0 demaniale in una propriet\u00e0 patrimoniale, ripartita tra enti, che rappresentassero gli interessi della collettivit\u00e0. Riteneva, infatti, che dividendo i terreni tra tutti i cittadini non abbienti, costoro sarebbero diventati singolarmente proprietari di minuscoli appezzamenti di terreno che, col tempo, avrebbero finito con l'essere venduti a prezzi irrisori ai latifondisti. Dopo la morte di Tommaso Vitale, i due boschi divennero sempre pi\u00f9 ristretti. Piccoli proprietari terrieri e coloni non possidenti, infatti, occuparono le due aree, frazionandole in una moltitudine di fazzoletti di terra. Nel corso degli anni, i fertili terreni di Bosco Fangone e Gaudio furono espropriati e venduti a capitalisti speculatori, talvolta con la complicit\u00e0 di amministratori locali.\nSuddivisioni territoriali.\nI comuni dell'agro nolano oggi sono suddivisi su tre territori, Nolano, Baianese e Vallo di Lauro, storicamente hanno fatto parte, sin dal XII secolo, del giustizierato, poi provincia, di Terra di Lavoro e costituivano uno specifico distretto, il distretto di Nola appunto. Nel 1861, in seguito all'Unit\u00e0 d'Italia, i comuni il Baianese e il Vallo di Lauro vennero incorporati nella provincia di Avellino. Gli altri comuni invece rimasero nella provincia libure fino al 1927. In quell'anno Mussolini decise di sciogliere quest'ultima, spostando la maggior parte dei suoi comuni nella provincia di Napoli e gli altri nelle province di Benevento, Frosinone e Roma. I restanti comuni dell'agro complice la poca distanza dal capoluogo, furono incorporati nella provincia partenopea. Nel 1945, alla fine della Seconda guerra mondiale, fu costituita la provincia di Caserta ma solo i comuni del casertano centrale e quelli entrati nella provincia beneventana furono restituiti a quella che era l'antica Terra di Lavoro, mentre gli altri comuni rimasero nella provincia di Littoria (l'odierna provincia di Latina istituita nel 1934 per scorporo dalla provincia di Roma), frusinate, e napoletana. I comuni dell'agro nolano, quindi, rimasero suddivisi tra le province di Napoli e di Avellino.\nNegli anni scorsi si \u00e8 molto discussa l'ipotesi di istituire la Provincia di Nola, riunendo le 19 localit\u00e0 dell'attuale area col Vallo di Lauro, il Baianese e altri comuni del napoletano per un totale di 44 comuni raggruppati in un unico ente amministrativo con Nola capoluogo, il consiglio regionale per\u00f2 non espresse parere favorevole alla istituzione della nuova entit\u00e0 territoriale, anche per la forte opposizione di consiglieri regionali di Avellino che espressero parere sfavorevole allo scorporo del Baianese dal territorio della loro provincia.\nDelle due proposte di legge che furono presentate in Parlamento, la prima fu bocciata per mancanza di numeri e requisiti, la seconda non fu nemmeno discussa perch\u00e9 si tenne conto della indisponibilit\u00e0 ad aderire alla nuova provincia di alcuni popolosi comuni vesuviani (tra i quali Ottaviano, Somma Vesuviana e Pomigliano d'Arco) e della legge 142 del 1990 che prevedeva lo scioglimento di 9 province italiane e l'istituzione di altrettante citt\u00e0 metropolitane, tra cui appunto Napoli."}
{"id": "314628", "revid": "287204", "url": "https://it.wikipedia.org/wiki?curid=314628", "title": "La chiamata dei Tre", "text": "La Chiamata dei Tre \u00e8 il secondo libro della serie \"La torre nera\" scritto da Stephen King e pubblicato da Donald M. Grant nel 1987. La serie \u00e8 ispirata al racconto \"Childe Roland alla torre nera giunse\" di Robert Browning.\nTrama.\nQuesto libro \u00e8 il seguito di \"L'ultimo cavaliere\", Roland di Gilead, e della sua ricerca della Torre Nera. Il libro inizia con Roland che si sveglia su una spiaggia e dopo essere stato morso da un Aramostra che gli trancia due dita, trova tre porte. Ognuna di loro si apre su New York in differenti momenti della storia (rispettivamente 1987, 1964 e 1977) e quando Roland le oltrepassa chiama a s\u00e9 i compagni che si uniranno a lui nel viaggio verso la Torre.\nLa prima porta (chiamata \"Il Prigioniero\") conduce ad Eddie Dean, un eroinomane che spaccia cocaina per la mafia. Eddie decide di mettere il suo destino nelle mani di Roland, nonostante i molti dubbi cui saltuariamente d\u00e0 sfogo anche in maniera violenta. Queste reazioni violente di Eddie erano incoraggiate anche dalla morte del fratello Henry per overdose, che era sempre stato per lui un punto di riferimento.\nLa seconda porta (\"La Signora delle Ombre\") conduce ad Odetta Holmes, una donna di colore che, come molte delle sue contemporanee, \u00e8 un'attivista dei diritti civili, ma a differenza di loro, \u00e8 molto ricca ed ha perso le gambe dopo un incidente in metropolitana. Odetta ha anche un violento alter ego di nome Detta Walker di cui ignora l'esistenza. Nel momento in cui il corpo di Odetta \u00e8 trascinato nel loro mondo Roland e Eddie sono obbligati a lottare con entrambe queste personalit\u00e0. Alla fine Roland costringer\u00e0 le due personalit\u00e0 a prendere ognuna coscienza dell'altra. Odetta Holmes e Detta Walker diventano cos\u00ec una donna nuova: Susannah Dean, chiamata cos\u00ec perch\u00e9 diventa la compagna di Eddie.\nLa terza porta che Roland incontra non porta ad un nuovo compagno, piuttosto ad un avversario di nome Jack Mort, colui che aveva ucciso Jake gettandolo sotto una macchina in corsa. Inoltre \u00e8 responsabile degli incidenti di Odetta: un mattone lanciato da un palazzo sulla testa della donna quando era ancora bambina, che causa lo sdoppiamento di personalit\u00e0, e la caduta sui binari della metropolitana di New York, causa della mutilazione. Per queste atrocit\u00e0 Roland decide di uccidere Jack Mort gettandolo a sua volta sui binari della metropolitana e finendo travolto. Il racconto finisce in una foresta dove i nostri eroi si accampano e Roland comincia ad insegnare ai suoi nuovi compagni le leggi di quel mondo a loro sconosciuto e non senza difficolt\u00e0.\nOgnuna di queste persone \u00e8 essenziale per Roland al fine di continuare la ricerca. Sono tutti parte di un Ka-tet, definito come \"uno da molti\" e \"condivisione dello stesso destino\".\nCitazioni.\nAll'interno del libro viene celatamente riportato il titolo della celebre canzone \"Bridge over Troubled Water\" (dell'omonimo album di Simon &amp; Garfunkel).\n\u00c8 presente nel romanzo un riferimento a Randall Flagg, l'uomo nero antagonista nel romanzo \"L'ombra dello scorpione\" (\"The Stand\")."}
{"id": "314641", "revid": "1543377", "url": "https://it.wikipedia.org/wiki?curid=314641", "title": "Teoria delle matrici", "text": "La teoria delle matrici \u00e8 un ramo della matematica che concentra i suoi studi sulle matrici.\nNata inizialmente come ramo secondario dell'algebra lineare, \u00e8 cresciuta sino ad acquisire dignit\u00e0 propria anche su temi come la teoria dei grafi, l'algebra, la combinatoria, e anche la statistica.\nStoria e panoramica generale.\nIl termine \"matrice\" fu usato per la prima volta da Sylvester ad indicare una serie di numeri. Nel 1855, Arthur Cayley utilizz\u00f2 il termine matrice a rappresentare una trasformazione lineare. Questo periodo \u00e8 stato considerato come l'inizio dell'algebra lineare e della teoria delle matrici. Gli studi degli spazi vettoriali su campi di dimensione finita, un ramo dell'algebra lineare che \u00e8 utile nella teoria dei codici, ha condotto in modo del tutto naturale allo studio e all'uso di matrici su campi di dimensione infinita nella teoria dei codici.\nIl modulo viene introdotto come generalizzazione significativa di quella di spazio vettoriale: infatti pu\u00f2 essere considerato come tale sugli anelli. Conduce allo studio delle matrici sugli anelli. La teoria delle matrici in questo settore non sempre viene considerata come un ramo dell'algebra lineare. Tra i risultati che vengono riportati nella sezione teoremi utili, teorema di Hamilton-Cayley \u00e8 valido se l'anello alla base \u00e8 commutativo ma altri teoremi sono validi solo nei numeri complessi o nei numeri reali.\nI quadrati magici e i quadrati latini, due antichi rami della matematica ricreativa, sono stati recentemente formalizzati utilizzando la teoria delle matrici. Il collegamento tra il quadrato latino e la teoria dei codici ci dimostra che la formalizzazione operata in epoca recente non pu\u00f2 essere il frutto di una mera coincidenza. Se questi due rami della matematica possono essere in qualche modo accomunati, allora possiamo far risalire l'origine della teoria matriciale al 650 a.C.\nLa matrice di Payoff nella teoria dei giochi, un altro campo di cui John von Neumann fu uno dei primi studiosi, potrebbe essere considerato il primo utilizzo delle matrici nell'economia.\nL'algoritmo del simplesso, una tecnica che riguarda le operazioni tra matrici di grandi dimensioni, \u00e8 utilizzato per risolvere problemi di ricerca operativa, un campo fortemente collegato all'economia. Esistono altre applicazioni delle matrici nella teoria dei grafi. Per esempio, la matrice delle adiacenze costituisce una particolare struttura dati comunemente utilizzata nella rappresentazione dei grafi.\nUn altro importante strumento usato in statistica \u00e8 la matrice di correlazione.\nLa grafica al computer coinvolge anche complessi calcoli matriciali. Per esempio, la ricerca di un modo per ridurre al minimo la memoria necessaria per una migliore qualit\u00e0 della grafica.\nPer l'ottimizzazione di problemi che coinvolgono funzioni di pi\u00f9 variabili reali, le matrici definite positive vengono utilizzate per la ricerca di massimi e minimi.\nEsistono inoltre usi pratici delle matrici negli anelli arbitrari. In particolare, la matrici negli anelli di polinomi sono utilizzate nella teoria del controllo.\nDal lato della pura matematica, la matrice di anelli \u00e8 in grado di fornire un ricco campo aperto alle congetture matematiche, tra gli altri usi. Le matrici quadrate giocano un ruolo speciale, per il fatto che le matrici \"n\"\u00d7\"n\" con \"n\" fissato hanno pi\u00f9 propriet\u00e0 per la chiusura.\nInoltre, dal punto di vista puramente matematico, nelle matrici \"n\"\u00d7\"n\", ci sono in modo del tutto naturale righe e colonne che fanno s\u00ec che la matrice sia effettivamente di dimensione \"n\"\u00d7\"n\". Se una matrice pu\u00f2 essere ridotta fino alla sua forma pi\u00f9 semplice quando il numero di colonne iniziale non era uguale a n e il numero di righe iniziale non era uguale a n allora quella matrice non \u00e8 quadrata o di dimensione \"n\"\u00d7\"n\"."}
{"id": "314642", "revid": "124840129", "url": "https://it.wikipedia.org/wiki?curid=314642", "title": "Impalamento", "text": "L'impalamento era un antico metodo di messa a morte di una persona tramite tortura, consistente nell'infilzare il condannato con un palo di legno normalmente attraverso un orifizio o il perineo, per poi sollevarlo in posizione verticale fissando il palo nel terreno. Se non venivano lesi organi vitali, il supplizio poteva protrarsi per molti giorni prima della morte.\nMetodo di esecuzione.\nIl suppliziato veniva completamente denudato e costretto a sdraiarsi con il ventre a terra. Dai due aiutanti del boia gli venivano legate le mani dietro la schiena e assicurata una corda a ciascuna caviglia, in maniera tale che, tirando le funi, le gambe si divaricassero, agevolando in tal modo il carnefice a individuare l'orifizio anale o vaginale per l'introduzione della punta del palo. Il lungo palo di legno era largo alla base e molto sottile in cima, dove era rivestito da una punta metallica smussata; veniva appoggiato su due tozzi cilindri di legno, che servivano da rulli per farlo scorrere nel punto di inserimento. Affinch\u00e9 entrasse con facilit\u00e0 nel corpo del condannato, la punta veniva spalmata di grasso animale, olio o miele.\nIl punto di entrata poteva essere l'ano, la vagina oppure una parte bassa dell'addome. Dopo aver introdotto la punta del palo, questo veniva spinto subito all'interno del corpo del suppliziato, penetrando rapidamente di alcuni centimetri. La progressiva introduzione del palo nel ventre del condannato avveniva per opera del boia per mezzo di ripetuti colpi, dati con un pesante mazzuolo all'estremit\u00e0 pi\u00f9 grossa del palo. Grazie a un'adeguata abilit\u00e0 dovuta all'esperienza il carnefice era in grado di guidare i due inservienti su come tirare le funi legate alle caviglie, in modo da mantenere il corpo del condannato nella posizione voluta, durante gli inevitabili sussulti e contorcimenti, per far s\u00ec di non ledere organi vitali allo scopo di prolungarne al massimo l'agonia.\nSopra la scapola destra gli si formava una protuberanza che il carnefice incideva a croce. Ancora qualche colpo leggero e spuntava la cima del palo rivestita di metallo, restava soltanto da spingerlo finch\u00e9 fosse all'altezza della guancia. Per ultimo, gli venivano legati i piedi al palo in modo che non scivolasse in basso, e a volte il corpo del condannato veniva ricoperto di miele o altre sostanze dolci, in modo da attirare ogni tipo di insetto e aumentare ancor di pi\u00f9 la sofferenza del condannato, costretto cos\u00ec a subire anche il tormento delle punture e il fastidio causato dagli insetti.\nSe il fegato, i polmoni e il cuore erano rimasti integri, il condannato era vivo e cosciente. Servendosi di corde gli assistenti del carnefice issavano il palo, in modo che l'estremit\u00e0 pi\u00f9 larga si conficcasse in una buca scavata nel terreno, poi lo rinsaldavano con cunei di legno. La morte sarebbe arrivata molti giorni dopo.\nStoria.\nL'impalamento era gi\u00e0 noto agli antichi Egizi, a giudicare dagli atti del processo a un operaio accusato di aver profanato la tomba di un faraone nella Valle dei re per compiere dei furti. La pena prevista era severissima, proprio perch\u00e9 il crimine era ritenuto un grave sacrilegio. Inoltre, una volta morto, il condannato veniva abbandonato fino a quando gli animali spazzini e gli agenti decompositori non lo avessero fatto sparire, impedendo cos\u00ec la sua risurrezione.\nSi adoperava anche nell'Assiria del tempo di Sennacherib (704 circa \u2013 681 a.C.).\nAnche nell'antica Persia l'impalamento era una diffusa forma di esecuzione capitale; fatto testimoniato da intagli, statue e scritti. Secondo lo storico greco Erodoto, Dario I impal\u00f2 3 000 babilonesi quando prese Babilonia: questo \u00e8 ricordato nell'iscrizione di Behistun. Secondo resoconti romani, a Cartagine l'impalamento era usato per i pi\u00f9 gravi casi di tradimento e per diserzione in battaglia ed era accompagnato da altre torture.\nUn caso noto nell'Italia del 610 circa \u00e8 quello di Romilda; ma ancora nel XVII secolo si ebbero impalamenti durante le atrocit\u00e0 delle Pasque piemontesi.\nNella Romania, l'impalamento, introdotto dai tartari e dai turchi, era largamente praticato da tutti i principi rumeni in alternativa al taglio della testa, privilegio tradizionalmente riservato ai boiardi, e all'impiccagione con cui di solito si punivano i borghesi. Vlad III di Valacchia nel XV secolo abol\u00ec del tutto queste \"differenze sociali\", facendo impalare senza distinzione, chiunque, secondo lui, meritasse la pena di morte.\nDal XIV al XVIII secolo il supplizio del palo era il tradizionale metodo di esecuzione per alto tradimento nella Confederazione polacco-lituana. Il gi\u00e0 citato Vlad III di Valacchia, meglio conosciuto come \"Vlad \u0162epe\u015f\" (\"Vlad l'Impalatore\"), principe di Valacchia (1448, 1456 - 1462 e 1474 - 1476) e Ivan IV, soprannominato \"il terribile\" di Russia furono molto conosciuti per l'uso di questo supplizio. La pena dell'impalamento rimase in Russia tra le pene che i signori locali potevano infliggere ad esempio ai bracconieri.\nSi hanno documenti fotografici di questa pratica dall'epoca della guerra civile e Rivoluzione russa. Fotografie e numerose testimonianze attestano che i reggimenti russi in rivolta impalarono ufficiali polacchi durante la repressione dell'Armata Rossa sul fronte orientale del 1917 e la guerra sovietico-polacca tra il 1919 e il 1921.\nNella cultura di massa.\nIn letteratura una descrizione dettagliata dell'impalamento si ha ne \"Il ponte sulla Drina\", un romanzo dello scrittore serbo-bosniaco Ivo Andri\u0107; viene descritto l'impalamento, per ordine di un signore ottomano, di un serbo-bosniaco, accusato di aver tentato di sabotare la costruzione del ponte che d\u00e0 il titolo al libro.\nMedicina legale.\nIn medicina legale, il termine impalamento indica qualsiasi penetrazione del corpo da parte di grossi oggetti appuntiti quale che ne sia la forma esatta, la sede o la direzione di penetrazione. Correttamente, si dovrebbe distinguere fra l'impalamento attivo, che indica il movimento di una punta verso il corpo, e quello passivo, che indica la caduta del corpo verso una punta (come un'inferriata o una staccionata)."}
{"id": "314644", "revid": "125070577", "url": "https://it.wikipedia.org/wiki?curid=314644", "title": "Terre desolate", "text": "Terre desolate \u00e8 il terzo libro della serie \"La torre nera\" scritta da Stephen King. La prima stampa del libro fu un'edizione limitata con copertina rigida ed illustrata a colori da Ned Dameron, pubblicata nel 1991 da Donald M. Grant. Il libro \u00e8 stato ristampato nel 2003 in coincidenza con l'uscita di \"I lupi del Calla\".\nTrama.\nShardik ed il Vettore.\nLa storia inizia molte settimane, o mesi, dopo la fine di \"La chiamata dei Tre\": Roland, Susannah e Eddie sono andati ad est dalle coste del mare Occidentale, inoltrandosi nella foresta di Fuori-Mondo. Roland ha cominciato ad addestrare i due come pistoleri. I tre si scontrano con l'enorme orso cyborg Shardik, uno dei dodici guardiani. Il gigantesco orso \u00e8 impazzito per colpa di una malattia che ha colpito i suoi tessuti biologici e gli ha infestato il corpo di vermi bianchi. Il cyborg attacca l'accampamento dei protagonisti mentre Roland e Susannah si stanno allenando poco lontano. L'orso costringe Eddie a rifugiarsi su un albero fino al sopraggiungere dei compagni quando Susannah, a calcioni sulle spalle di Roland, spara all'antenna sulla testa di Shardik.\nI tre quindi raggiungono la tana dell'orso e Roland spiega ai compagni varie cose: i dodici guardiani sono dodici animali-cyborg costruiti da una popolazione iper-tecnologica vissuta secoli prima e distrutta da una guerra quando il mondo and\u00f2 avanti. Spiega che i dodici guardiani proteggono altrettanti portali e che questi portali sono disposti a cerchio ai limiti del mondo e indicano sei \"Vettori\", linee che reggono e fanno orientare i vari mondi e che nel caso del Tutto-mondo si congiungono alla Torre Nera. A causa dello sfasamento dei Vettori il mondo di Roland si sta disfacendo e la strada tra i tre e la Torre aumenta costantemente tanto che Roland afferma di aver impiegato venti anni per percorrere mille miglia. Inoltre i Vettori indicano varie porte tra i mondi. L'aumento della distanza, determinato dai Vettori, crea il disfacimento e la distruzione del mondo di Roland.\nA questo punto i tre cominciano a seguire la linea del Vettore, chiaramente distinguibile per gli effetti che ha sul paesaggio e sul mondo, incamminandosi verso la Torre Nera.\nIl ritorno di Jake.\nIntanto Jake, il compagno di Roland nel primo libro, non \u00e8 morto perch\u00e9 il suo assassino, Jack Mort, \u00e8 stato ucciso da Roland prima di commettere l'omicidio di Jake. Quindi, sia Roland che Jake, dai due mondi cominciano a sprofondare in un doloro psichico dovuto al fatto che entrambi ricordano due versioni della propria storia: una in cui Jake giunge nel mondo del pistolero dopo essere stato ucciso da Mort e di conseguenza le sue avventure insieme a Roland fino all'abbandono alla morte sotto le montagne come narrato ne \"L'ultimo cavaliere\" ed una in cui tutto ci\u00f2 non si \u00e8 mai verificato. Sentono delle voci che gli dicono di essere connessi tra loro pur non ricordandosi l'uno dell'altro. Roland spiega ad Eddie e Susannah, che, quando si \u00e8 svegliato sulla spiaggia del Mare Occidentale, ha raccolto la mandibola dello scheletro di Walter, morto da pi\u00f9 di cent'anni. Gettando la mandibola in un fuoco il gruppo ottiene il calco di una chiave. Eddie, riprendendo una sua passione giovanile, inizia a intagliare nel legno la chiave che si scoprir\u00e0 avere la capacit\u00e0 di calmare i dolori del pistolero. \nEntrati nel Medio-Mondo i tre avvistano da lontano la grande citt\u00e0 di Lud e proseguendo il loro cammino incontrano un cerchio di pietre. Eddie intuisce che esso \u00e8 il punto da cui potranno riportare Jake nel loro mondo visto che anche il ragazzo, entrato a sua volta i possesso di una chiave, seguendo le indicazioni delle voci \u00e8 scappato di casa (portandosi dietro una pistola appartenente all'anaffettivo padre Elmer ed un libro per bambini su un treno rosa chiamato Blaine) e si sta dirigendo verso una casa stregata di New York seguendo una versione bambina dello stesso Eddie in compagnia del fratello Henry. A questo punto i tre decidono di affrontare il cerchio di pietre ben sapendo che esso \u00e8 abitato da un demone. Sotto una pioggia torrenziale, mentre Eddie si occupa di disegnare una porta nel terreno fangoso del cerchio, Roland e Susannah dovranno tenere a bada il demone lasciando uno dei due a farsi stuprare da esso a seconda che si presenti di sesso maschile o femminile.\nPuntualmente il demone si presenta ed, essendo di sesso maschile, Susannah, pervasa della personalit\u00e0 di Detta Walker, comincia a fare sesso con lui.\nJake una volta entrato nella casa stregata deve cercare di sfuggire allo spirito malvagio dell'abitazione che si materializza sotto forma di un mostro uscito dalle pareti. Alla fine sia Jake che Edde riescono ad aprire le porte dei propri mondi con le rispettive chiavi e Roland riesce a salvare il ragazzo traendolo nel proprio mondo e scagliando il demone del cerchio nella casa infestata. Con il gruppo in salvo Roland promette a Jake di non abbandonarlo pi\u00f9. \nRoland spiega al gruppo che loro sono un \"ka-tet\", un gruppo di persone legate dallo stesso destino: i membri di un ka-tet sono collegati tra loro (possono leggere i propri pensieri) e possono prevedere il futuro, inoltre le azioni che compiono (gettare la mandibola, intagliare il legno) sono espressioni del loro destino (ka) che gli ordina cosa fare.\nCrocefiume.\nRipreso il cammino lungo il Vettore il gruppo, ed in particolare Jake, viene avvicinato da un Bimbolo che poco dopo diventa l'animale da compagnia del ragazzo e ribattezzato Oy.\nIl gruppo arriva quindi alla cittadina apparentemente deserta di Crocefiume. Presto scoprono che l'aspetto malandato da cittadina fantasma che ha il paese \u00e8 in realt\u00e0 uno stratagemma degli abitanti (un gruppo di anziani) per evitare di attirare l'attenzione di briganti. I vecchi abitanti del paese rimangono impressionati da Roland e dal suo essere un pistolero in quanto supponevano che non ne esistessero pi\u00f9. Il gruppo fa quindi la conoscenza di Zia Talitha la pi\u00f9 anziana del posto e a capo del paese. Tutti quanti consumano un lauto pasto ospiti dei vegliardi e dopo il pranzo si fanno narrare la storia di Lud fino alla sua conquista per mano di David Quick, un \"principe fuorilegge\", che radun\u00f2 le ultime armate nel mondo ed attacc\u00f2 la citt\u00e0 con le poche armi che gli rimanevano. Jake chiede informazioni riguardo alla presenza di un treno ancora in funzione e gli anziani parlano al gruppo di Blaine del Mono, un treno monorotaia velocissimo che insieme al treno gemello Patricia viaggiava da e per Lud.\nDopo aver finito di parlare il gruppo si rimette in viaggio consapevole di dover salire su Blaine per poter attraversare le Terre Desolate (un grande appezzamento di territorio inquinato da radiazioni e molto pericoloso, impossibile da attraversare a piedi) ed accorciare velocemente la grande distanza che li separa dalla Torre e che si va espandendo per colpa della degenerazione del mondo che altera lo spazio. Zia Talitha regala a Roland un crocefisso ingiungendogli di deporlo alla base della Torre Nera.\nIl gruppo avvicinandosi alla citt\u00e0 ha modo di incontrare l'aereo Focke-Wulf di inizi novecento con cui David Quick si \u00e8 schiantato ed ha perso la vita.\nLud e Blaine il Mono.\nArrivati alla citt\u00e0 Roland e compagnia notano come Patricia sia finita nel vicino fiume precipitando da un ponte ferroviario. A questo punto per accedere a Lud devono attraversare una versione molto pericolante di quello che sembra il George Washington Bridge. Mentre avviene ci\u00f2 Oy rischia di cadere portandosi dietro Jake slanciatosi per salvarlo. Una volta portati in salvo i due, il gruppo si trova davanti un uomo di nome Gasher che ha approfittato del momento per avvicinarsi. L'uomo, visibilmente prossimo alla morte per via di una malattia che lo deturpa, minaccia con una granata innescata di far crollare il ponte con tutti loro sopra se non gli venisse consegnato Jake. Roland si vede costretto a cedere ma subito dopo si lancia all'inseguimento. \nIl gruppo a questo punto si divide. Roland guidato dall'olfatto di Oy si inoltra nei cunicoli sotterranei pieni di trappole di Lud nel tentativo di salvare Jake. Eddie e Susannah si dirigono invece alla Culla di Blaine che riescono a svegliare solo per scoprire trattarsi di un treno computerizzato super-tecnologico la cui intelligenza artificiale \u00e8 completamente impazzita. Attirandolo con degli indovinelli (di cui Jake possiede un libro intero) Eddie e Susannah lo convincono ad aiutare Roland e Jake.\nJake nel frattempo \u00e8 stato portato al cospetto di Tick Tock (pseudonimo di Andrew Quick discendente di David Quick) sadico e folle capo dei Grigi di Lud interessato alla conoscenze tecnologiche di Jake. Grazie all'intervento di Roland e Oy, il ragazzo riesce a liberarsi di Tick Tock uccidendolo mentre il pistolero uccide tutti i suoi uomini. A questo punto Blaine avvia la sequenza di distruzione della citt\u00e0 tramite il rilascio di gas letale e guida il trio in superficie dove il Ka-tet si ricongiunge. Tutti si vedono costretti a salire su Blaine per aver salva la vita dall'imminente distruzione.\nUna volta a bordo di Blaine, il treno giustifica il crudele atto con la noia suscitatagli dagli abitanti di Lud e spiega il processo di degenerazione che aveva colpito in maniera diversa lui e l'altro treno Patricia. Blaine stufo dei lamenti di Patricia l'aveva spinta a suicidarsi. Blaine quindi annuncia di volersi schiantare al termine del tragitto con a bordo i pistoleri se questi non riusciranno a batterlo in una gara di indovinelli prima dell'arrivo al capolinea. \nIl libro finisce con Blaine ed il Ka-tet di Roland lanciati attraverso le Terre Desolate, un deserto radioattivo pieno di animali mutanti ed antiche rovine, in direzione di Topeka, il capolinea, mentre nel frattempo l'enigmatico Straniero Senza Et\u00e0 resuscita Tick Tock e lo convince a servirlo.\nCaratteristiche.\nI Dodici Portali ed i Guardiani.\nI Dodici Guardiani hanno il compito di difendere i Dodici Portali. Ogni Guardiano \u00e8 accoppiato con il Guardiano posto all'altro capo del Vettore, ed al punto in cui tutti i Vettori si incrociano si erge la Torre Nera. I Guardiani sono citati in molte scene, la prima \u00e8 quella in cui Roland spiega ad Eddie e Susannah Dean cosa era Shardik e cosa conosce dei Vettori, un'altra volta \u00e8 quando Eddie e Susannah si avvicinano alla Culla di Lud, ed infine, Uccello e Lepre, sono elencati nella poesia che Roland e Susan Delgado (la sua ragazza) si declamano l'un l'altro occasionalmente: 'Orso e Lepre e Pesce e Uccello...'.\nShardik fu creato dalla North Central Positronics Ltd che poteva essere connessa alla misteriosa Sombra Corp.\nLe coppie sono:\nLa Rosa.\nSi suppone che la Rosa sia la manifestazione fisica della Torre Nera nel Dove e nel Quando di Jake. "}
{"id": "314645", "revid": "1543377", "url": "https://it.wikipedia.org/wiki?curid=314645", "title": "Zamia furfuracea", "text": "Zamia furfuracea \u00e8 una cicade della famiglia delle Zamiaceae, nativa del Messico.\nDescrizione.\nIl fusto \u00e8 tozzo, in parte sotterraneo, non ramificato, e funge da serbatoio di acqua nelle stagioni secche.\nLe foglie sono coriacee, pennate, dall'aspetto lucido e ceroso, disposte a rosetta sull'apice del fusto; possono raggiungere 1 m di lunghezza. Ciascuna foglia \u00e8 composta da 6 a 12 paia di foglioline, lunghe 10\u201312\u00a0cm, ricoperte da una corta peluria (a cui si deve il nome del genere), che si dipartono dal rachide centrale. Mancano di una venatura centrale ma presentano venature multiple e ramificate. A differenza di altre cicadi manca la differenziazione delle foglie basali in spine.\nSono piante dioiche che raggiungono la maturit\u00e0 sessuale intorno ai 2-3 anni. I coni maschili, da 1 a 6 per pianta, sono oblunghi; i coni femminili, singoli, sono ovoidali e dotati di un corto peduncolo.\nI semi sono rossi, ovoidali, con diametro maggiore di circa 1\u00a0cm\nRiproduzione.\nSi riproduce per impollinazione entomofila ad opera di diverse specie di coleotteri curculionoidei del genere \"Rhopalotria\" (Belidae).\nDistribuzione e habitat.\nLa speci\u00e8 \u00e8 nativa della regione di Veracruz (Messico), ove cresce dal livello del mare sino ai 200 m di altitudine.\nPredilige terreni aridi e sabbiosi.\nColtivazione e propagazione.\nLa \"Z. furfuracea\" \u00e8 una delle cicadi pi\u00f9 coltivate. Si propaga facilmente da seme, raggiungendo la maturit\u00e0 nell'arco di tre anni.\nBibliografia.\n "}
{"id": "314646", "revid": "198277", "url": "https://it.wikipedia.org/wiki?curid=314646", "title": "Marc Overmars", "text": "Carriera.\nGiocatore.\nClub.\nHa esordito in giovane et\u00e0 nel campionato olandese, indossando le maglie dei Go Ahead Eagles e del Willem II prima di approdare all' nel 1992, con cui milita per cinque stagioni.\nNel 1992 e nel 1993 viene eletto Talento olandese dell'anno. Nella stagione 1995-1996 ha vinto il terzo titolo olandese consecutivo, dopo il successo dell'anno precedente nella Champions League e l'anno dopo anche nella Coppa Intercontinentale e nella Supercoppa UEFA. Vince anche 3 scudetti e 3 Supercoppe d'Olanda consecutivamente. Con la maglia dell'Ajax colleziona 135 presenze segnando 36 gol.\nPassato all'Arsenal un anno prima del suo secondo mondiale, in Premier League ha disputato tre stagioni aggiudicandosi il titolo inglese e la FA Cup nel 1997-1998. Con la maglia dell'Arsenal colleziona 101 presenze segnando 25 gol.\nNel 2000 si \u00e8 trasferito al , con cui gioca 97 partite mettendo a segno 15 gol.\nDopo quattro stagioni in Spagna, e molti infortuni al ginocchio, al termine del si \u00e8 ritirato dal calcio giocato, all'et\u00e0 di 31 anni.\nQuattro anni dopo il suo ritiro torna a giocare nella stessa squadra che lo aveva lanciato da giovane, il Go Ahead Eagles, militante nella Eerste Divisie.\nNazionale.\nEsord\u00ec con la nazionale maggiore olandese all'et\u00e0 di 19 anni, il 24 febbraio 1993, contro la Turchia.\nCon gli \"Orange\" ha partecipato ai mondiali di e quindi di . \u00c8 presente anche agli europei di , in cui realizza due gol contro la Jugoslavia nei quarti di finale, e quindi di dopo i quali aveva annunciato il primo ritiro.\nNel bilancio con gli \"Oranje\" ha all'attivo 86 presenze e 17 reti con la nazionale del suo paese\nDopo il ritiro.\nAppesi gli scarpini al chiodo, il 1\u00ba luglio 2010 diventa direttore sportivo del Go Ahead Eagles.\nIl 15 agosto 2011 entra a far parte della dirigenza del settore giovanile dell'. Il 28 novembre seguente Johan Cruijff, membro del consiglio direttivo dell', insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorre ha annunciato che avrebbe adito le vie legali ritenendo che gli ingaggi dei tre nuovi dirigenti Louis van Gaal, Martin Sturkenboom e Danny Blind violino la politica a livello tecnico adottata dal club. Il 7 febbraio 2012 \u00e8 stata pronunciata la sentenza secondo la quale la nomina di van Gaal a direttore generale dei lancieri sarebbe stata irregolare e cos\u00ec il 10 febbraio il board (quattro consiglieri pi\u00f9 Cruijff, che resta come consulente) si \u00e8 dimesso insieme a Martin Sturkenboom e Danny Blind. Lascia il ruolo di assistente tecnico il 30 giugno 2012.\nIl 6 luglio 2012 diventa direttore sportivo dei \"lancieri\". Corteggiato dall\u2019Arsenal, sua ex squadra, il 18 marzo 2019, dopo l\u2019inaspettata qualificazione ai quarti di Champions League a discapito del Real Madrid campione uscente, gli viene rinnovato il contratto col club di Amsterdam; viene poi promosso a direttore degli affari sportivi, occupandosi non solo della vendita e dell'acquisto dei giocatori ma andando a dirigere anche il vivaio, l\u2019area \"scouting\" e tutta la sezione femminile ajacide. In questa stagione la squadra arriva fino alla semifinale di Champions, venendo eliminato dal Tottenham, e a distanza di qualche anno torna a vincere la Coppa d\u2019Olanda e il campionato.\nIl 6 febbraio 2022 termina anticipatamente e bruscamente la sua esperienza all\u2019Ajax, dopo essersi reso protagonista di alcuni casi di molestie sessuali verso colleghe di lavoro."}
{"id": "314650", "revid": "124947556", "url": "https://it.wikipedia.org/wiki?curid=314650", "title": "Christopher Eccleston", "text": "\u00c8 principalmente noto per essere stato la nona incarnazione del personaggio del Dottore, protagonista della serie televisiva britannica \"Doctor Who\".\nBiografia.\nNato in una famiglia della classe operaia a Langworthy nell'area di Pendleton, Salford, Lancashire, Eccleston \u00e8 il pi\u00f9 giovane dei tre figli di Elsie e Ronnie Eccleston. I suoi fratelli, Alan e Keith, sono gemelli, pi\u00f9 grandi di lui di otto anni. La famiglia ha vissuto in una piccola villetta a schiera in Blodwell Street fino alla fine degli anni sessanta, quando si trasferirono a Little Hulton. Eccleston studi\u00f2 al Joseph Eastham High School, dove divenne \"head boy\". All'et\u00e0 di 19 anni, venne ispirato alla professione di attore da fiction televisive come\" Boys from the Blackstuff\".\nEccleston complet\u00f2 un \"Performance Foundation Course\" di due anni alla Salford Tech prima di passare ad esercitarsi presso la \"Central School of Speech and Drama\".\nCome attore, fu influenzato nei suoi primi anni dal film di Ken Loach \"Kes\" e dalla performance di Albert Finney in \"Sabato sera, domenica mattina\", ma ben presto si trov\u00f2 a svolgere i classici, comprese opere di Shakespeare, Chekhov e Moli\u00e8re. All'et\u00e0 di 25 anni, Eccleston fece il suo debutto professionale nella produzione della Bristol Old Vic \"Un tram che si chiama Desiderio\". Sottoccupato come attore per alcuni anni dopo la laurea, Eccleston fece una serie di lavoretti in un supermercato, nei cantieri edili, e come modello per un artista.\nCarriera.\nIl primo ruolo di Eccleston noto all'attenzione pubblica \u00e8 stato quello di Derek Bentley nel film del 1991 \"Let Him Have It\"; nello stesso periodo egli compare in un episodio dell\"'Ispettore Morse\", \"Second Time Around\". Un ruolo regolare nella serie televisiva \"Cracker\" (1993-1994) lo port\u00f2 alla notoriet\u00e0 nel Regno Unito, ruolo da cui si tolse volontariamente facendo uccidere il suo personaggio dal serial killer Albie Kinsella, interpretato dal famoso attore Robert Carlyle, nell'ottobre del 1994.\nDa allora ha partecipato a numerose serie televisive, produzioni teatrali e ha interpretato diversi ruoli cinematografici, come la parte del Duca di Norfolk in \"Elizabeth\" o quella del gangster Raymond Calitri nel film \"Fuori in 60 secondi\"; \u00e8 stato parte del cast di film come \"The Others\", insieme a Nicole Kidman, \"Jude\", con Kate Winslet, e \"Verit\u00e0 apparente\", con Cameron Diaz. Ha partecipato al film \"G.I. Joe - La nascita dei Cobra\" nel ruolo del terroristico uomo d'affari , alias . Ha partecipato al film del Marvel Cinematic Universe \"\" nel ruolo del \"villain\" Malekith. Ha partecipato allo show inglese \"Top Gear\" e ha fatto un'apparizione come special guest nella serie televisiva \"Heroes\". Nel 2010 ha interpretato John Lennon per il film \"Lennon Naked\".\n\"Doctor Who\".\nIl 2 aprile 2004 venne annunciato che Eccleston avrebbe interpretato la nona incarnazione del Dottore nel rilancio della serie fantascientifica della BBC \"Doctor Who\", che inizi\u00f2 le trasmissioni il 26 marzo 2005. Eccleston \u00e8 stato il primo attore ad interpretare il ruolo del Dottore nato dopo che la serie di \"Doctor Who\" era gi\u00e0 cominciata, anche se per meno di tre mesi. Il 30 marzo 2005 la BBC ha rilasciato una dichiarazione, apparentemente di Eccleston, secondo cui egli aveva deciso di lasciare il ruolo del Dottore dopo una sola serie perch\u00e9 temeva di essere identificato con il ruolo, impedendogli l'assunzione a ruoli diversi (\"Typecasting\"). Il 4 aprile 2005, la BBC ha rivelato che la \"dichiarazione\" di Eccleston era stata falsamente attribuita e pubblicata senza il suo consenso. La BBC ammise di aver rotto un accordo stipulato in gennaio secondo cui essa non avrebbe dovuto divulgare pubblicamente che Eccleston avrebbe partecipato a una sola serie. La dichiarazione venne fatta a seguito delle domande fatte in proposito dai giornalisti per l'ufficio stampa.\nL'11 giugno 2005, nel corso di un'intervista alla BBC radio, alla domanda se gli fosse piaciuto lavorare per \"Doctor Who\", Eccleston rispose dicendo \"Mixed, but that's a long story\" (\"Pi\u00f9 o meno, ma \u00e8 una lunga storia\"). Le ragioni per le quali Eccleston ha lasciato il ruolo continuano ad essere dibattute nei giornali della Gran Bretagna: il 4 ottobre 2005 Alan Davies disse sul \"The Daily Telegraph\" che Eccleston era \"oberato di lavoro\" dalla BBC, e aveva lasciato il ruolo perch\u00e9 \"esausto\". Dieci giorni dopo, Eccleston disse al \"Daily Mirror\" che ci\u00f2 non era vero, e espresse una certa irritazione a Davies per i suoi commenti. In un'intervista del 2010, Eccleston ha rivelato di aver lasciato lo show perch\u00e9 \"non gli piaceva l'ambiente e la cultura in cui il cast e la troupe hanno dovuto lavorare\", ma che era orgoglioso di aver svolto il ruolo del Dottore.\nIl 7 novembre 2008, presso il Royal National Theatre dov'era per promuovere il suo libro \"The Writer's Tale\", Russell T. Davies disse che il contratto di Eccleston era di solo un anno perch\u00e9 non si era certi che lo show sarebbe continuato oltre una singola serie. Col senno di poi, disse, \u00e8 stato un enorme successo, ma al tempo vi erano dei dubbi all'interno della BBC. Per la sua interpretazione del Dottore, Eccleston \u00e8 stato votato come \"Attore pi\u00f9 popolare\" ai National Television Awards del 2005.\nNel luglio del 2012, nel corso di una conferenza presso il Royal National Theatre Eccleston parl\u00f2 positivamente del suo tempo in \"Doctor Who\". Ci\u00f2 port\u00f2 alla speculazione secondo cui egli stesse pensando di fare ritorno nel ruolo del Nono Dottore per il 50\u00ba anniversario dello show (fine 2013). L'interprete dell'Undicesimo Dottore, Matt Smith, dichiar\u00f2 che gli sarebbe piaciuto che Eccleston fosse tornato. Tuttavia, dopo aver discusso con il produttore esecutivo Steven Moffat, Eccleston ha rifiutato il ruolo, anche se parte del suo volto \u00e8 stata ricostruita digitalmente nella scena della rigenerazione del \"War Doctor\" vista nell'episodio speciale per il 50\u00ba anniversario.\nVita privata.\nDalla moglie Mischka (con cui \u00e8 stato sposato dal 2011 al 2015), Eccleston ha avuto due figli, Albert (nato nel 2012) ed Esme (nata nel 2014).\nSi dichiara ateo. \u00c8 tifoso del , ed \u00e8 stato un maratoneta regolare fino al 2000. Nel settembre del 2007, come parte del suo piano di costruzione da 9,5 milioni di sterline, il Pendleton College di Salford ha nominato il suo nuovo teatro da 260 posti in onore di Eccleston come l'\"Eccleston Theatre\". Eccleston \u00e8 un accanito sostenitore delle opere di beneficenza, ed \u00e8 diventato un ambasciatore del Mencap il 28 aprile 2005; \u00e8 inoltre un sostenitore della Croce Rossa Britannica.\nDoppiatori italiani.\nDa doppiatore \u00e8 sostituito da:"}
{"id": "314651", "revid": "125723932", "url": "https://it.wikipedia.org/wiki?curid=314651", "title": "Sergey Brin", "text": "Al 15 febbraio 2022 Brin occupa, secondo \"Forbes\", il settimo posto tra gli uomini pi\u00f9 ricchi del mondo, con un patrimonio personale di 111.1 miliardi di dollari.\nBiografia.\nNato il 21 agosto 1973 a Mosca, nell'allora Unione Sovietica, in una famiglia di ebrei russi che lasci\u00f2 il Paese nel 1979, crebbe a College Park, negli Stati Uniti, dove il padre insegnava all'universit\u00e0 del Maryland.\nFin da bambino Sergej Brin sogna di diventare un astronomo, ma si dedica invece all'informatica, attivit\u00e0 considerata pi\u00f9 redditizia. Seguendo i passi del padre e della madre, si laurea a pieni voti in Matematica e Scienze informatiche presso l'Universit\u00e0 del Maryland, College Park. L'amicizia col socio e amico Larry Page nasce con la frequenza ai corsi dell'Universit\u00e0 di Stanford, dove nel 1998 viene fondata la Google Inc nel garage a Menlo Park di Susan Wojcicki.\nIn seguito \u00e8 tra gli uomini pi\u00f9 ricchi al mondo e condivide la posizione in classifica col socio grazie ai proventi derivati dalla stessa Google Inc, che da semplice progetto \u00e8 divenuta una delle realt\u00e0 pi\u00f9 potenti e in espansione della Rete.\nVita privata.\nNel maggio 2007 Brin ha sposato l'analista biotech e imprenditrice Anne Wojcicki alle Bahamas; hanno avuto un figlio nel dicembre del 2008 e una figlia alla fine del 2011. Si sono separati nel 2013, e nel giugno 2015 hanno divorziato. Hanno comunque continuato a gestire insieme la Fondazione Brin Wojcicki, donando ampiamente alla Michael J. Fox Foundation e 1 milione di dollari per sostenere nel 2009 l'Hebrew Immigrant Aid Society. \nPoliticamente Brin \u00e8 un democratico, avendo finanziato la campagna di rielezione di Barack Obama. Negli otto anni di matrimonio \u00e8 stato il cognato di Susan Wojcicki, CEO di YouTube."}
{"id": "314652", "revid": "580", "url": "https://it.wikipedia.org/wiki?curid=314652", "title": "Rogatoria", "text": "La rogatoria, in diritto, \u00e8 un istituto del processo, civile e penale.\n\u00c8 la richiesta avanzata da una autorit\u00e0 giudiziaria quando, nel corso di un processo pendente, debbano eseguirsi atti processuali in un luogo che si trovi in altra circoscrizione o all'estero, e dunque fuori della sua competenza territoriale o della sua giurisdizione, affinch\u00e9 vengano compiuti dalla competente autorit\u00e0 nazionale (rogatoria interna) o straniera (rogatoria internazionale)."}
{"id": "314654", "revid": "1573940", "url": "https://it.wikipedia.org/wiki?curid=314654", "title": "Dante da Maiano", "text": "Biografia.\nDi Dante da Maiano nulla si conosce, fuorch\u00e9 quello che si pu\u00f2 ricavare dal suo canzoniere, tramandatoci in un'unica redazione nei libri VII e XI della \"Giuntina\" di rime antiche. Nativo del borgo di Maiano, allora villaggio autonomo ma oggi facente parte di Fiesole, dovette probabilmente nascere intorno alla met\u00e0 del XIII secolo (quindi coevo dell'altro Dante, cio\u00e8 l'Alighieri), se teniamo conto come vera la scoperta archivistica di Giovanni Bertacchi, scopritore di un atto notarile del 1301 in cui si cita il suo nome.\nL'opera.\nI soli componimenti in volgare italiano attribuiti al poeta noto come Dante da Maiano si trovano nella cosiddetta \"Giuntina di rime antiche\", ovvero nella cinquecentina dal titolo \"Sonetti e canzoni di diversi avtori toscani in dieci libri raccolte\", stampata a Firenze nel 1527. Si tratta di due canzoni, cinque ballate, trentanove sonetti e diverse rime di corrispondenza dalla dubbia attribuzione, alcune delle quali vengono inviate ad una tale \"Monna Nina\". Gli unici testi trasmessi dai manoscritti sotto il nome di Dante da Maiano sono tuttavia due sonetti (\"Las, \u00e7o qe m'es al cor plus fins e gars\" e \"Sel fis amors ten el meu coragge\") in lingua d'oc tr\u00e0diti dal canzoniere provenzale siglato c (Laurenziano XC. inf. 26). La fisionomia stilistica che traspare dai testi italiani sembra essere quella di un epigono della scuola siculo-toscana, caratterizzato da \u00abuno straordinario arcaismo provenzaleggiante e sicilianeggiante, vero cibreo...non privo di grazia\u00bb, rendendolo di fatto l'esponente pi\u00f9 conservator di questo gruppo di rimatori \"di transizione\" tra i siculo-toscani e lo stilnovo di cui facevano parte Monte Andrea, Rustico di Filippo e altri. \u00c8 nota, in particolare, la sua tenzone poetica con Dante Alighieri, da collocare, secondo la critica, agli anni precedenti la composizione della \"Vita Nuova\"."}
{"id": "314656", "revid": "767487", "url": "https://it.wikipedia.org/wiki?curid=314656", "title": "Billie Piper", "text": "\u00c8 nota al grande pubblico per aver interpretato il personaggio di Rose Tyler nella serie televisiva \"Doctor Who\", per aver interpretato il personaggio di Belle nella serie televisiva \"Diario di una squillo perbene\" e per aver interpretato Brona Croft/Lily Frankenstein nella serie televisiva \"Penny Dreadful\".\nAttiva anche in campo teatrale, nel 2017 ha vinto il Laurence Olivier Award alla miglior attrice per il dramma di Federico Garc\u00eda Lorca \"Yerma\", in scena al Young Vic di Londra.\nBiografia.\nLianne Paul Piper, figlia primogenita di Paul Piper e Mandy Kent, nasce a Swindon, popolosa citt\u00e0 della contea dello Wiltshire, nell'Inghilterra sud-occidentale.\nFin dalla giovane et\u00e0 sente la predisposizione per il mondo dello spettacolo decidendo di partecipare ad un corso di recitazione presso la Sylvia Young Theatre School di Marylebone, Londra. L'esperienza acquisita le permetter\u00e0 di essere selezionata per partecipare al programma televisivo di intrattenimento per i pi\u00f9 piccoli Scratchy &amp; Co.. Ancora adolescente, presta il suo volto per una campagna pubblicitaria per la rivista musicale \"Smash Hits\" venendo notata da alcuni produttori che in quel periodo stavano cercando una giovane cantante da avviare alla carriera musicale.\nGrazie alle sue doti canore, bench\u00e9 solamente quindicenne, con lo pseudonimo di \"Billie\" incide il suo primo singolo, \"Because We Want To\" per la Innocent Records, un singolo distribuito dal 29 giugno 1998 che raggiunge ben presto le vette delle classifiche britanniche. Billie Piper risulter\u00e0 essere la pi\u00f9 giovane artista a conquistare il primo posto nelle vendite nel mercato discografico del Regno Unito. Il singolo seguente, \"Girlfriend\", replica il successo debuttando al numero uno. in quel periodo i tabloids inglesi mostrano un forte interesse per la sua vita privata in seguito al fidanzamento con uno dei componenti dei 5ive, Rich.\nLa sua carriera si divide tra musica e televisione. Dopo aver ottenuto un buon successo come cantante tra il 1998 e il 2000, nel 2003 abbandona la musica per dedicarsi esclusivamente alla recitazione. Viene scelta per ricoprire il ruolo di Rose Tyler come compagna prima di Christopher Eccleston e poi di David Tennant in \"Doctor Who\". Nel 2019, Piper \u00e8 apparsa insieme a Sally Hawkins, Alice Lowe e David Thewlis in \"Bellezza infinita\", diretto da Craig Roberts.\nNel 2020 crea, insieme a Lucy Prebble, la serie TV \"I Hate Suzie\", dove interpreta anche la protagonista e per la quale viene candidata ai British Academy Television Awards come miglior attrice protagonista. La serie \u00e8 stata accolta positivamente dalla critica ed \u00e8 stata rinnovata per una seconda stagione. Il quotidiano The Guardian l'ha recensita con cinque stelle, descrivendo il personaggio di Piper come \"nudo, lascivo e gioiosamente oltre ogni limite\" in \"questa divertente, scabrosa serie\".\nNel marzo 2021, \u00e8 stato annunciato che Piper sar\u00e0 nel cast dell'adattamento del libro per bambini \"Catherine, Called Birdy\".\nDoppiatrici italiane.\nNelle versioni in italiano dei suoi lavori, Billie Piper \u00e8 stata doppiata da:"}
{"id": "314662", "revid": "36426", "url": "https://it.wikipedia.org/wiki?curid=314662", "title": "Brunechilde (regina)", "text": ""}
{"id": "314664", "revid": "9498", "url": "https://it.wikipedia.org/wiki?curid=314664", "title": "Knowledge Management", "text": ""}
{"id": "314665", "revid": "682118", "url": "https://it.wikipedia.org/wiki?curid=314665", "title": "Bellerophon", "text": ""}
{"id": "314667", "revid": "125720635", "url": "https://it.wikipedia.org/wiki?curid=314667", "title": "Abd al-Fattah Isma'il", "text": "Biografia.\nIsma'il nacque nel Distretto di Hugariah di Ta\u02bfizz nello Yemen del Nord, fu educato ad Aden, dove di conseguenza lavor\u00f2 in una raffineria di petrolio dal 1956 al 1959 come un apprendista. Come cofondatore del Movimento Nazionalista Arabo nello Yemen del Sud, contribu\u00ec alla formazione di un numero di celle del movimento prima di essere arrestato dalle autorit\u00e0 britanniche ad Aden per avere incitato politicamente gli operai.\nnel 1961 divenne insegnante di scuola in uno dei distretti di Aden, e allo stesso tempo continu\u00f2 la sua attivit\u00e0 politica. Fu cofondatore del Fronte Nazionale per la Liberazione dello Yemen del Sud. Dopo che il Fronte Nazionale per la Liberazione dello Yemen del Sud ebbe iniziato la rivoluzione per liberare lo Yemen del Sud dal dominio britannico, Isma'il divenne un rivoluzionario socialista a tempo pieno, dopo il quale prese la leadership dell'ala militare sotterranea (Fedayeen) del Fronte Nazionale per la Liberazione dello Yemen del Sud di Aden, continuando la sua attivit\u00e0 politica.\nIn seguito venne eletto nell'esecutivo del Fronte Nazionale di Liberazione nel primo, secondo e terzo congresso nel 1965-67. Dopo che lo Yemen del Sud ebbe conquistato la sua indipendenza nel 1967 , fu nominato ministro della cultura e dell'unit\u00e0 yemenita. Nel quarto congresso del fronte nazionale ebbe un ruolo primario nel determinare la linea progressista della rivoluzione. Ma nel marzo 1968 fu arrestato dall'ala di destra del fronte nazionale e decise di andare in esilio volontario, dove abbozz\u00f2 il \"Programma per la Liberazione Democratica Nazionale\", un manifesto di sinistra. Il suo ruolo fu cruciale per il consolidamento dell'ala di sinistra del fronte di liberazione nazionale che conquist\u00f2 il potere definitivamente il 22 giugno 1969 nel \"passo correttivo\".\nIn seguito al \"passo correttivo\" Isma'il venne eletto segretario generale del comitato centrale del fronte di liberazione nazionale, ruolo che fece di lui l'effettivo leader dello Yemen del Sud. Venne anche eletto come membro del presidium del Consiglio popolare supremo. Nel 1970 venne eletto presidente dello stesso presidium. Ebbe nuovamente un ruolo primario nel dialogo tra il fronte di liberazione nazionale e gli altri partiti di sinistra presenti nello Yemen del Sud che portarono alla fondazione del Partito Socialista Yemenita (YSP). In seguito venne eletto segretario generale del Partito Socialista Yemenita al primo congresso del partito nell'ottobre 1978. Ideologicamente Isma'il era considerato a favore del modello sovietico di sviluppo socialista (in opposizione all'alternativa maoista). Nell'ottobre 1979, assicur\u00f2 il trattato di amicizia e cooperazione con l'Unione Sovietica. In seguito sigl\u00f2 simili trattati anche con la Germania Est e l'Etiopia di Menghistu nel 1981, avvenuti dopo le dimissioni dalle sue cariche politiche.\nNel 1980 si dimise da tutte le sue cariche per presunti problemi di salute e al suoposto gli succedette Ali Nasir Muhammad. Ci\u00f2 nonostante, venne eletto presidente del partito prima di recarsi a Mosca per un trattamento medico, rimase nella capitale sovietica fino al 1985 quando ritorn\u00f2 nel suo paese nel bel mezzo della crisi che si stava creando tra Muhammad e suoi oppositori all'interno del Partito Socialista Yemenita.\nNell'ottobre 1985 fu eletto nel politburo del partito e come segretario del comitato centrale, ma la crisi ebbe un apice il 13 gennaio 1986, risultando in una violenta lotta ad Aden tra i suoi sostenitori e quelli di Muhammad. I combattimenti durarono per pi\u00f9 di un mese ed ebbero come risultato migliaia di vittime, con l'estromissione di Nasir e la sua stessa misteriosa scomparsa. \u00c8 molto probabile che Isma'il rimase vittima in un bombardamento dalle forze navali fedeli ad Ali Nasir Muhammad che presero di mira la sua abitazione ad Aden."}
{"id": "314669", "revid": "2155920", "url": "https://it.wikipedia.org/wiki?curid=314669", "title": "Independent Days Festival", "text": "L'Independent Days Festival, meglio noto come I-Days Festival, \u00e8 un festival musicale che si svolge in Italia nei mesi estivi. Nato nel 1999, le prime edizioni si sono svolte a Bologna ad eccezione del 2009 e 2018, svolti a Rho (Milano), e dal 2016 a Monza. \nIl genere musicale \u00e8 prevalentemente rock, punk e musica indie.\nLine-up.\n2021.\nGioved\u00ec 10 giugno: System of a Down, Korn\nVenerd\u00ec 11 giugno: Aerosmith, Rival Sons\nSabato 12 giugno: Foo Fighters\nDomenica 13 giugno: Vasco Rossi\n[Area Expo]\n2020.\nIn seguito alla pandemia causata dal Coronavirus e alle disposizioni ministeriali del Governo, il concerto di Billie Eilish a I-Days 2020 \u00e8 stato cancellato.\nVenerd\u00ec 17 luglio: Billie Eilish (\"cancellato\")\n[Area Expo]\n2018.\nGioved\u00ec 21 giugno: The Killers, Liam Gallagher, Richard Ashcroft, Slydigs\nVenerd\u00ec 22 giugno: Pearl Jam, Stereophonics, Catfish and the Bottlemen, The Last Internationale, Lany, Omar Pedrini\nSabato 23 giugno: Noel Gallagher's High Flying Birds, Placebo, Paul Kalkbrenner, Ride, Isaac Gracie, Joan Thiele\nDomenica 24 giugno: Queens of the Stone Age, The Offspring, Wolf Alice, CRX\n[Area Expo]\n2017.\nGioved\u00ec 15 giugno: Green Day, Rancid, Tre Allegri Ragazzi Morti, Shandon\nVenerd\u00ec 16 giugno: Radiohead, James Blake, Michael Kiwanuka, Ex-Otago, Santa Margaret\nSabato 17 giugno: Linkin Park, Blink-182, Sum 41, Nothing but Thieves, Sick Tamburo\nDomenica 18 giugno: Justin Bieber, Martin Garrix, Bastille, Alma\n[Parco di Monza]\n2016.\nVenerd\u00ec 8 luglio: Paul Kalkbrenner, Bloc Party, Jake Bugg, Jasmine Thompson, The Sherlocks, Michele Bravi.\nSabato 9 luglio: Sigur R\u00f3s, Stereophonics, Shura, L\u00e5psley, Honne, Formation, Sophie. \nDomenica 10 luglio: Suede, Biffy Clyro, Eagulls, Public Access T.V., Klangstof, Anteros. \n[Parco di Monza]\n2012.\n2 settembre: Green Day, The Kooks, Angels &amp; Airwaves, Social Distortion, All Time Low. \nIl concerto dei Green Day e dei Kooks \u00e8 stato annullato per malore del cantante Billie Joe Armstrong, che \u00e8 stato ricoverato in ospedale.\n2011.\n3 settembre: Arctic Monkeys headliner, Kasabian, White Lies, The Wombats, The Vaccines e Morning Parade.\n4 settembre: The Offspring headliner, No Use for a Name, Simple Plan, Taking Back Sunday, Face to Face, If I Die Today e Adam Kills Eve\n2010.\n2 settembre: Arcade Fire, Modest Mouse, Chapel Club, Fanfarlo, JoyCut.\n4 settembre: Blink-182 headliner, Sum 41, Simple Plan, All Time Low e The Leeches. \nIn origine al posto dei Sum 41 ci sarebbero dovuti essere i Pennywise ma, avendo annullato il loro tour europeo, non hanno potuto partecipare alla manifestazione.\n2009.\nDeep Purple, The Kooks, Kasabian, Twisted Wheel, Expatriate, The Ha\u00e7ienda.\nInizialmente gli \"headliner\" dovevano essere gli Oasis ma poi furono sostituiti dai Deep Purple. La manifestazione si \u00e8 tenuta all'Arena Fiera di Rho (Mi).\n2008.\n\"Non ha avuto luogo\"\n2007.\nNine Inch Nails, Tool, Max\u00efmo Park, Hot Hot Heat, ...And You Will Know Us by the Trail of Dead, Billy Talent, Petrol.\nI Peeping Tom di Mike Patton erano inizialmente nel cartellone poi hanno cancellato la loro data a Bologna e tutte le date europee dopo che il medico gli ha imposto un periodo di riposo dopo un lungo tour di un anno e mezzo e quindi sono stati sostituiti da Billy Talent e Petrol.\n2006.\n\"Non ha avuto luogo\"\n2005.\nSubsonica, Queens of the Stone Age, Bad Religion, The Blood Brothers, The Bravery, Editors, The Futureheads, Max\u00efmo Park, Meganoidi, Skin, Social Distortion, Forty Winks, Marsh Mallows, The Peawees, Sikitikis\n2004.\nSonic Youth, Franz Ferdinand, The Libertines, Mark Lanegan, Mondo Generator, Tre Allegri Ragazzi Morti, Colour Of Fire, Blueskins, Julie's Haircut, Ray Daytona and Googoobombos, The Darkness, Velvet Revolver, MC5, Lars Frederiksen and the Bastards, Melissa Auf der Maur, The Dirtbombs, New Found Glory, Thee S.T.P., Persiana Jones, Derozer, Radio 4, Everlast, Feist, Madbones, Friday Star, Morticia Lovers, Flogging Molly, Yellowcard, Vanilla Sky, Coheed And Cambria, Young Heart Attack, Ghetto Ways, Forty Winks, The No One, Wet Tones\n2003.\nRancid, The Cramps, The Mars Volta, Radio Birdman, Nashville Pussy, Lagwagon, A.F.I, Alkaline Trio, The Ataris, Mad Caddies, Fratelli Di Soledad, Thrice, The Hormonauts, Los Fastidios, Immortal Lee County Killers, Bigoz Quartet, All American Rejects, Punx Crew, The Peawees, Forty Winks,\nMotorama, Thee S.T.P., Kim's Teddy Bears, Moravagine, Le Braghe Corte, Marsh Mallows, Karnea, Coffee Shower\n2002.\nSubsonica, NOFX, The Jon Spencer Blues Explosion, Modena City Ramblers, Sick of It All, No Use for a Name, Punkreas, Meganoidi, The Music, Something Corporate, Pulley, Bouncing Souls, Ikara Colt, D4\n2001.\nMan or Astro-man?, Mogwai, Eels, Turin Brakes, Ed Harcourt, I Am Kloot, The (International) Noise Conspiracy, Micevice, Boy Hits Cart, Cut, Diva Scarlet, Valentines, Manu Chao, Muse, Africa Unite, Ska-P, Modena City Ramblers, Rocket from the Crypt, Mad Caddies, Reel Big Fish, Banda Bassotti, Meganoidi, Persiana Jones, Tre Allegri Ragazzi Morti, Backyard Babies, Sun Eats Hours, Rude Pravo, Gea, Killjoint, Addiction, Porno Riviste\n2000.\n\"Tenda Festival\"\nIl concerto dei Coldplay salt\u00f2 per motivi di salute del cantante.\n\"Arena Parco Nord\"\nIl concerto dei blink-182 si concluse dopo un paio di brani perch\u00e9 interrotto da una sassaiola da parte del pubblico; inutili gli appelli dell'organizzatore e di altre band (in particolare i Deftones) che chiesero, senza successo, di mettere fine al lancio di bottigliette di plastica e oggetti vari.\n1999.\nThe Offspring, Joe Strummer &amp; The Mescaleros, Silverchair, Sick of It All, Hepcat, Lit, Punkreas, Verdena, Tre Allegri Ragazzi Morti"}
{"id": "314673", "revid": "1784425", "url": "https://it.wikipedia.org/wiki?curid=314673", "title": "Ali Nasir Muhammad", "text": "Biografia.\nCarriera politica.\nFu Presidente della Repubblica Democratica Popolare dello Yemen 2 volte: la prima dal 26 giugno 1978 al 27 dicembre 1978 e la seconda dal 21 aprile 1980, al 13 gennaio 1986, quando venne deposto dopo un colpo di Stato, e fugg\u00ec cos\u00ec nello Yemen del Nord. A lui succedette Haydar Abu Bakr al-Attas.\nDurante la carriera politica egli fu membro del Fronte di Liberazione Nazionale cos\u00ec come del Partito Socialista Yemenita."}
{"id": "314675", "revid": "9498", "url": "https://it.wikipedia.org/wiki?curid=314675", "title": "Akbar gangi", "text": ""}
{"id": "314679", "revid": "767487", "url": "https://it.wikipedia.org/wiki?curid=314679", "title": "Finalmente domenica!", "text": "Finalmente domenica! (\"Vivement dimanche!\") \u00e8 un film del 1983 diretto da Fran\u00e7ois Truffaut, al suo ultimo lungometraggio. Questo film \u00e8 tratto dall'omonimo romanzo di Charles Williams.\nTrama.\nBench\u00e9 ormai licenziata, Barbara, intraprendente segretaria di Julien Vercel, impresario di un'agenzia immobiliare, toglie dagli impicci il principale, sospettato di diversi omicidi, tra cui quello della moglie e dell'amante di lei. Nel corso delle indagini tra i due briller\u00e0 la fatale scintilla d'amore.\nProduzione e distribuzione.\nLe riprese furono effettuate dal 4 novembre al 31 dicembre 1982 a Hy\u00e8res e dintorni e il film fu proiettato in pubblico per la prima volta il 10 agosto 1983.\nCitazioni.\nChiuso nel retro del suo ufficio, Julien Vercel osserva dalla piccola finestra le gambe delle donne che camminano sul marciapiede. Barbara osserva stupefatta la scena e, quando esce, lei stessa passa due volte vicino alla finestra per farsi osservare. Fran\u00e7ois Truffaut in questa sequenza cita un altro suo film, \"L'uomo che amava le donne\" (1977).\nCaratteri generali.\nQuesto film, l'ultimo girato da Fran\u00e7ois Truffaut, \u00e8 un omaggio ai B-movie noir americani degli anni '50. Per riprodurre quel tipo di atmosfere, si serve, coraggiosamente, del bianco e nero, affidato alla fotografia di N\u00e9stor Almendros, con cui aveva girato il suo ultimo film in bianco e nero, \"Il ragazzo selvaggio\" (1969).\nMa la personalit\u00e0 del regista prevale rispetto all'ossequio di maniera al genere. Nel film non si cela alcuna dark lady, la protagonista \u00e8 anzi dalla parte della legge, mentre la donna che ha innescato la catena di omicidi \u00e8 una delle prime vittime. Non vi \u00e8 alcun senso di un inesorabile destino incombente e, progressivamente, tra scenografie e situazioni improbabili, il film scivola verso la commedia grottesca (esemplare la scena in cui il responsabile degli omicidi, messo sotto pressione, si trova a fumare due sigarette contemporaneamente).\nLe ultime immagini lasciateci da Fran\u00e7ois Truffaut, mentre scorrono i titoli di coda, sono quelle dei piedi dei bambini del coro che giocano col paraluce di un obiettivo fotografico, mentre si celebra il matrimonio del personaggio interpretato da Fanny Ardant (che all'epoca aspettava una figlia dal regista), in un'estrema dichiarazione d'amore per il mondo dell'infanzia (cfr. \"Gli anni in tasca\")."}
{"id": "314681", "revid": "143542", "url": "https://it.wikipedia.org/wiki?curid=314681", "title": "Mario Melloni", "text": "Biografia.\nStudente universitario a Bologna, a causa delle sue idee fu ripetutamente bastonato dai fascisti per avere manifestato contro lo squadrismo. Nel 1921 lasci\u00f2 con l'intera famiglia la citt\u00e0 trasferendosi a Genova. Laureato in giurisprudenza nell'anno accademico 1924-1925, cominci\u00f2 a scrivere sul \"Corriere Mercantile\" e sul \"Guerin Sportivo\", dove firm\u00f2 il primo articolo il 24 febbraio 1932 con lo pseudonimo di \"Giobatta\", presto cambiato in \"Baciccin\". Lavor\u00f2 come impiegato di concetto nella direzione di una compagnia petrolifera americana sino alla sua chiusura, nel 1939, vivendo sempre a Genova, salvo un anno a Napoli e uno a Roma. Si trasfer\u00ec nel 1941 a Milano, impiegandosi nella segreteria generale dell'Innocenti di Lambrate e due anni pi\u00f9 tardi nell'industria siderurgica Vanzetti.\nDurante la Seconda guerra mondiale prese parte alla Resistenza tra i partigiani \"bianchi\", raccogliendo fondi da industriali e banchieri che poi consegnava di volta in volta a Gabriele Invernizzi, un comunista che dopo la liberazione sar\u00e0 segretario della Camera del lavoro di Milano e deputato del PCI.\nL'inizio democristiano.\nNel 1945 si iscrisse alla Democrazia Cristiana, diventando giornalista del quotidiano \"Il Popolo\", responsabile prima dell'edizione milanese e poi, dal 1949 al 1951, direttore a Roma dell'edizione nazionale. Presiedette anche, insieme ad un liberale e a un comunista, la commissione incaricata a Milano di epurare i giornalisti del \"Corriere della Sera\". In quell'occasione conobbe per la prima volta Indro Montanelli. Nel 1948, alla I Legislatura repubblicana, fu eletto alla Camera dei deputati, collegio Como-Sondrio-Varese, nelle file della DC della cui Direzione nazionale entr\u00f2 a far parte di l\u00ec a poco tempo. In Parlamento fece parte della commissione per l'esame dei disegni di legge sul teatro e sulla cinematografia, facendo anche parte della giuria della Mostra cinematografica di Venezia nel 1948. Nel 1952 divenne presidente della societ\u00e0 cinematografica di orientamento cattolico, \"Film Costellazione\", creata da Andreotti su invito del Papa Pio XII, da cui si dimise poco dopo.\nEspulso dal partito.\nRicandidato alle elezioni della II Legislatura, fu eletto alla Camera sempre nel collegio di Como-Sondrio-Varese. Il 23 dicembre 1954 la Camera vot\u00f2 la ratifica dell'adesione dell'Italia alla UEO (Unione Europea Occidentale), Melloni espresse pubblicamente il suo dissenso in Aula e poi vot\u00f2 contro\n(insieme a un deputato democristiano del suo stesso collegio, Ugo Bartesaghi) perch\u00e9 quell'adesione avrebbe consentito il riarmo della Germania. Ottenne applausi dalla sinistra mentre Nenni scrisse nel suo diario come Melloni e Bartesaghi si fossero \"staccati\" dalla DC \"con due patetici discorsi\". La sera stessa la Direzione democristiana, con Fanfani neosegretario, esamin\u00f2 il caso dei due \"ribelli\". Moro us\u00f2 la mano leggera, Rumor adott\u00f2 la linea dura, alla fine Fanfani si schier\u00f2 con Rumor. E Melloni fu espulso dal partito insieme a Bartesaghi. Melloni poi dir\u00e0: \"Fanfani mi cacci\u00f2 in venti minuti\". Nel febbraio 1955 ader\u00ec al gruppo misto.\nCominci\u00f2 a frequentare in particolare Franco Rodano, l'intellettuale cattolico antifascista e militante comunista, considerato l'eminenza grigia di Togliatti sui temi riguardanti il mondo cattolico. E con i finanziamenti del PCI e i consigli di Rodano, il 9 aprile 1955 Melloni fece uscire sotto la sua direzione \"Il Dibattito politico\", prima quindicinale e poi settimanale, con l'obiettivo di avviare un dialogo tra cattolici e comunisti. Dopo la sua adesione al Partito Comunista Italiano diresse in seguito \"Il\" \"Paese\" e \"Paese Sera\" dal 1956 al 1961, quindi \"Stasera\" (novembre 1961-ottobre 1962) e fu eletto di nuovo deputato, nella IV Legislatura (16 maggio 1963 - 4 giugno 1968) nel collegio di Milano.\nNasce Fortebraccio.\nIl 12 dicembre 1967 inizi\u00f2 a scrivere per \"l'Unit\u00e0\" corsivi in prima pagina con lo pseudonimo di Fortebraccio (riferibile all'omonimo personaggio dell'Amleto di Shakespeare, anche se taluni lo considerano un ironico omaggio a Braccio da Montone, detto Fortebraccio, un capitano di ventura dell'Umbria medievale). L'idea del \"nom de plume\" fu di Maurizio Ferrara, direttore del quotidiano e da anni suo amico. Da allora Fortebraccio firmer\u00e0 sino al 1982 un corsivo ogni giorno (tranne il luned\u00ec e il periodo delle ferie) e un articolo pi\u00f9 lungo la domenica.\nSegu\u00ec con favore lo sforzo di Enrico Berlinguer di cambiare a fondo l'atteggiamento del PCI nei confronti della religione e della Chiesa. Nella \"Lettera al vescovo Bettazzi\" si dichiar\u00f2 fautore di un partito e d'uno Stato \u00abnon teista, non ateista, non antiteista\u00bb.\nUomo colto, conversatore brillante con battute spesso umoristiche, nell'estate 1955 fu operato alle corde vocali per un tumore. Di temperamento discreto e schivo, volle che della sua morte, avvenuta il 29 giugno 1989, fosse data notizia a esequie religiose avvenute. \"L'Unit\u00e0\" titol\u00f2: \"Fortebraccio se ne va con discrezione. Funerale cattolico, popolo rosso\".\nStile.\nSuoi obiettivi erano un po' tutti i politici avversari (prima del mondo socialcomunista quando era democristiano e dirigeva \"Il Popolo\", poi del mondo democristiano - e non solo quello - quando era diventato comunista e scriveva su \"l'Unit\u00e0\"); col tempo prese di mira, firmandosi come Fortebraccio, anche i direttori dei grandi quotidiani (da Missiroli a Spadolini), i protagonisti della scena pubblica legati al potere e ai centri d'affari che ruotano attorno al potere, gli industriali (affibbi\u00f2 a Gianni Agnelli il soprannome di \"avvocato Basetta\") e i ricchi, in definitiva tutti coloro che stavano dall'altra parte e che lui definiva \"lor signori\"; aggiungendo che nella maggior parte dei casi questi \"lor signori\" erano \"magri, disinfettati e pallidi come una siringa\". Da democristiano attacc\u00f2 il partito di Togliatti, se la prese anche con Pietro Nenni, chiam\u00f2 l'Unione Sovietica \"nuovo Islam mongolico\". Da ex-democristiano e conoscitore dell'ambiente di Piazza del Ges\u00f9, risparmi\u00f2 le frecciate pi\u00f9 aspre verso quelli che pi\u00f9 stimava tra gli \"ex-amici\" (Aldo Moro e Andreotti al quale riconosceva una robusta intelligenza), sferzando impietosamente gli altri: Fanfani, Donat Cattin, Forlani, Piccoli, Rumor, Colombo. Ma anche Craxi, Malagodi, La Malfa e quasi tutti i socialdemocratici. Di s\u00e9 diceva: \"Preferisco essere un comunista settario piuttosto che un comunista liberale o, peggio ancora, socialdemocratico\".\nDotato di una chiarezza espositiva quasi didascalica, Fortebraccio aveva ben presente che scriveva sul giornale dei lavoratori, nel paese che stava vivendo il boom economico del secondo dopoguerra, ma che ancora contava masse di cittadini semianalfabeti. La scrittura elegante, lo stile sorvegliato e un lessico pi\u00f9 che mai appropriato, uniti a un'ironia tagliente, talvolta anche \"ferina e spietata\", lo fanno annoverare tra i padri nobili della satira politica italiana. Ma non tutti saranno di questo avviso.\nRivalit\u00e0 con Indro Montanelli.\nMelloni sostenne una \u00ablunga ma elegante polemica\u00bb con Indro Montanelli, direttore de \"Il Giornale\", ed elzevirista con \"Controcorrente\". In un suo corsivo, dett\u00f2 per s\u00e9 un singolare epitaffio in cui citava il suo rivale:\nMontanelli rispose con un elzeviro nella sua rubrica \"Controcorrente\": \u00abPurtroppo, devo avvertire Fortebraccio che anch'io ho preso le mie precauzioni iscrivendo fra le mie ultime volont\u00e0 quella di essere sepolto accanto a lui. E come epitaffio mi contento di questo: \"Vedi . lapide . accanto\"\u00bb.\nI due erano divisi dall'appartenenza ad aree politiche contrapposte, ma uniti da un reciproco sentimento di stima e rispetto. Cos\u00ec Montanelli si espresse su di lui:"}
{"id": "314682", "revid": "1305772", "url": "https://it.wikipedia.org/wiki?curid=314682", "title": "Fortebraccio", "text": ""}
{"id": "314684", "revid": "1318658", "url": "https://it.wikipedia.org/wiki?curid=314684", "title": "Rappresentazione", "text": "Il termine rappresentazione deriva dal latino \"re\"-\"ad\"-\"praesentare\". Letteralmente ha il significato di ripresentazione, rendere (di nuovo) presente. In italiano ha usi differenti."}
{"id": "314685", "revid": "599013", "url": "https://it.wikipedia.org/wiki?curid=314685", "title": "Aeroporto di Torino", "text": ""}
{"id": "314686", "revid": "125795095", "url": "https://it.wikipedia.org/wiki?curid=314686", "title": "Nazionale di calcio del Ghana", "text": "La nazionale di calcio del Ghana, conosciuta come la squadra delle \"Stelle nere\" o il \"Brasile d'Africa\", \u00e8 la rappresentativa nazionale calcistica del Ghana ed \u00e8 posta sotto l'egida della Ghana Football Association.\n\u00c8 una delle nazionali africane di maggiore prestigio, potendo vantare in bacheca quattro Coppe d'Africa (1963, 1965, 1978, 1982). Nella stessa competizione conta cinque secondi posti (1968, 1970, 1992, 2010, 2015), un terzo posto (2008) e quattro quarti posti (1996, 2012, 2013 e 2017). Dal 2008 al 2017 ha raggiunto per sei edizioni consecutive almeno la semifinale del torneo.\nHa partecipato a tre fasi finali della coppa del mondo (2006, 2010 e 2014), competizione in cui ha raggiunto i quarti di finale nel 2010, miglior risultato per una nazionale africana in coppa del mondo insieme con i quarti di finale raggiunti dal a e dal a .\nMalgrado non si sia qualificata mai a un mondiale prima di Germania 2006, il Ghana vanta un grande prestigio a livello giovanile, avendo vinto il campionato mondiale Under-17 per due volte ed essendosi classificata seconda per altre due volte nella stessa competizione.\nNella graduatoria FIFA in vigore da agosto 1993 il miglior posizionamento \u00e8 stato il 14\u00ba posto del febbraio 2008, mentre il peggiore \u00e8 stato l'89\u00ba posto del giugno 2004; occupa il 61\u00ba posto della graduatoria.\nStoria.\nEsordi (1957-1960).\nLa federazione calcistica del Ghana fu fondata nel 1957, poco dopo l'indipendenza della nazione, e si affili\u00f2 alla CAF e alla FIFA nel 1958. L'inglese George Ainsley fu nominato commissario tecnico della nazionale.\nAnni d'oro, caduta e risalita (1960-1980).\nNel 1960 nascono ufficialmente le \"Black Stars\", cos\u00ec chiamate per la prima volta da Ohene Djan, potente direttore dello sport ghanese. Il nucleo originario delle \"Stelle nere\" era formato, in maniera pressoch\u00e9 stabile, da 18 calciatori: C.K. Gyamfi (capitano), Aggrey Fynn, Addo Odametey, E.O. Oblitey, Ofei Dodoo, Adoquaye Laryea, E. Obadzen, Baba Yara, Dogo Moro, W.K. Mfum, Mohammed Salisu, Kwao Baffoe, Asebi Boakye, Kwame Addarkwah, Kwame Appiah, Ben Simmons (Acheampong), A.R. Kassum e R. Bunyah.\nIl 19 agosto 1962 allo Sports Stadium di Accra il Ghana gioc\u00f2 contro il campione di Spagna, d'Europa e del mondo in carica, e pareggi\u00f2 per 3-3.\nNel 1961 divenne CT Charles Kumi Gyamfi, che condusse la squadra del Ghana a due successi di fila in Coppe d'Africa, nel 1963 e nel 1965, e alla vittoria pi\u00f9 larga della sua storia, un 13-0 contro il Nyasaland, oggi Malawi, in trasferta. La squadra ghanese raggiunse la finale della Coppa d'Africa anche nel 1968 (sconfitta per 0-1 dallo ) e nel 1970 (0-1 dal ). Negli anni sessanta si guadagn\u00f2 il soprannome di \"Brasile d'Africa\". In questo periodo, per\u00f2, la nazionale non brill\u00f2 nelle qualificazioni per la Coppa del mondo.\nTra gli anni sessanta e settanta il Ghana si qualific\u00f2 per le Olimpiadi, dove raggiunse i quarti di finale nel 1964 e si ritir\u00f2 per motivi politici nel 1976. Ciononostante negli anni settanta fall\u00ec la qualificazione a tre edizioni consecutive della Coppa d'Africa.\nIl Ghana riusc\u00ec poi a vincere la sua terza Coppa d'Africa nell'edizione del 1978, giocata in casa, grazie a una squadra di grande qualit\u00e0, che includeva calciatori come Karim Abdul Razak, futuro Pallone d'oro africano, George Alhassan e il \"mago del dribbling\" Mohammed Polo. A capitolare in finale fu l' (2-0).\nDopo l'eliminazione al primo turno della e il ritiro dalle qualificazioni al , il Ghana si aggiudic\u00f2 la . Allenata da Opoku Nti, la compagine ghanese incomincia con due pareggi contro i padroni di casa della (2-2) e il (0-0), poi batte la (1-0) e in semifinale elimina l' (3-2) dopo i tempi supplementari. In finale ha la meglio sulla Libia ai tiri di rigore con il risultato di 7-6 (1-1 dopo i tempi supplementari), mettendo in bacheca il trofeo continentale per la quarta volta.\nLa generazione di Yeboah e Pel\u00e9 (1983-1998).\nMalgrado il trionfo del 1982 e il successo dell'Asante Kotoko, squadra ghanese, nella Coppa dei Campioni africana del 1983, negli anni '80 la selezione ghanese vive un periodo avaro di successi. Nella \u00e8 eliminata al primo turno dopo due sconfitte consecutive contro e , prima di battere inutilmente il (1-0) nell'ultimo match. Negli anni a venire i risultati sono financo peggiori: la selezione del Ghana fallisce la qualificazione a tre fasi finali consecutive del massimo torneo continentale (nel 1986 contro la , nel 1988 contro la e nel 1990 contro il ).\nNelle eliminatorie della Coppa del mondo le cose non vanno meglio. Nel 1985, nelle qualificazioni CAF a , le \"Stelle nere\" eliminano la Costa d'Avorio, ma nel terzo turno si arrendono alla Libia. Tre anni dopo sono eliminati dalla nel primo turno delle eliminatorie CAF per .\nAlla fine degli anni '80 si afferma una nuova generazione di talenti ghanesi, guidata da due attaccanti di alto livello, Anthony Yeboah e Abedi Pel\u00e9, impostisi a livello di squadre di club in prestigiosi campionati europei. Punto di forza dell'Olympique Marsiglia, Pel\u00e9 sar\u00e0 eletto Pallone d'oro africano nel 1991, terzo ghanese a riuscire nell'impresa.\nI progressi della nazionale incominciarono nel 1991, con la nomina del CT Burkhard Ziese. Nella il Ghana torn\u00f2 nella fase finale della competizione. Battuti (1-0) ed (1-0), elimin\u00f2 ai quarti di finale il (2-1) e in semifinale la Nigeria (2-1). Cinque dei sei gol fino a quel momento erano stati segnati dalla coppia Pel\u00e9-Yeboah. In finale, prive dello squalificato Pel\u00e9, le \"Stelle nere\" pareggiarono per 0-0 e vennero sconfitte dalla Costa d'Avorio ai tiri di rigore, dopo una serie interminabile (11-10 il risultato finale). Pel\u00e9 si conferm\u00f2 Pallone d'oro africano nel 1992 e nel 1993, realizzando una tripletta senza eguali nella storia del trofeo.\nNegli anni novanta i contrasti tra Abedi Pel\u00e9 e Anthony Yeboah costrinsero tuttavia il governo e il parlamento ghanese a intervenire per sedare gli animi e riportare calma nell'ambiente della nazionale, che era scivolata all'89\u00ba posto nella classifica mondiale della FIFA.\nNuovo millennio (2000-oggi).\nUna nuova generazione di talenti sal\u00ec alla ribalta agli albori del terzo millennio, qualificandosi per il mondiale Under-20 del 2001 e costituendo la spina dorsale della nazionale maggiore ghanese presente alla e della nazionale olimpica presente alle Olimpiadi 2004.\nNel 2005 il Ghana rimase imbattuto e si qualific\u00f2 per il mondiale di Germania 2006, prima volta delle Black Stars nella fase finale del torneo. Nella la squadra deluse, venendo eliminata al primo turno.\nAlla sua prima partecipazione a un mondiale, nel 2006 fu eliminata agli ottavi di finale. Inserita nel girone E con i futuri campioni del mondo dell', gli e la , perse per 2-0 la prima partita del girone contro l'Italia, ma poi batt\u00e9 per 2-0 la Repubblica Ceca nella seconda partita, e nella terza e ultima super\u00f2 gli Stati Uniti per 2-1, qualificandosi agli ottavi come seconda dietro all'Italia, futura vincitrice del torneo. Agli ottavi, il Ghana perse per 3-0 dal e venne eliminato.\nGioc\u00f2 in casa la , dove raggiunse la semifinale. Nella corsa per il mondiale di Sudafrica 2010 fu la prima squadra africana, escluso il qualificato d'ufficio, a qualificarsi con due turni d'anticipo, eliminando , e .\nNella in Angola si qualific\u00f2 per la finale, dove venne sconfitta di misura dall'.\nAl fu inserito nel gruppo D insieme con , , . Considerata tra le favorite per il passaggio del turno, la squadra ghanese ben figur\u00f2, battendo alla prima giornata la (1-0) e pareggiando la seconda partita con l' (1-1), pur avendo giocato per un'ora in superiorit\u00e0 numerica. Nell'ultima e decisiva partita del girone le Stelle nere giocarono contro la ben pi\u00f9 blasonata e nonostante la sconfitta di misura riuscirono a qualificarsi agli ottavi di finale di un mondiale per la seconda volta consecutiva. Contro gli , gi\u00e0 affrontati e battuti quattro anni prima in Germania, il Ghana vinse per 2-1 dopo i tempi supplementari grazie alle reti di Boateng e di Asamoah Gyan. Con questo risultato il Ghana raggiunse i quarti di finale della Coppa del mondo per la prima volta nella sua storia, terza nazionale africana a centrare l'obiettivo (dopo il nel 1990 e il nel 2002). Nei minuti di recupero del secondo tempo supplementare del quarto di finale contro l', con il risultato sull'1-1, un colpo di testa di Dominic Adiyiah stava per regalare la semifinale ai ghanesi, ma l'attaccante sudamericano Luis Su\u00e1rez respinse volontariamente con le mani il pallone che stava entrando in porta. Il conseguente rigore fu sbagliato da Gyan, che calci\u00f2 sulla traversa. Si and\u00f2 cos\u00ec ai tiri di rigore, dove furono gli uruguaiani a imporsi.\nDopo aver chiuso al quarto posto le due seguenti Coppe d'Africa, del 2012 e del 2013, al mondiale di Brasile 2014 i ghanesi non furono in grado di ripetere l'impresa di quattro anni prima, venendo questa volta eliminati al primo turno dopo una sconfitta contro gli (1-2), un pareggio contro la di l\u00ec a poco campione del mondo (2-2) e una sconfitta contro il (1-2).\nNella arriv\u00f2 in finale, dove fu battuta ai tiri di rigore dalla . Due anni dopo, nella , il suo cammino si ferm\u00f2 in semifinale contro il (2-0) e si concluse con il quarto posto, dopo la finale di consolazione persa contro il (1-0).\nMancato l'accesso al , nelle cui eliminatorie il Ghana non and\u00f2 oltre il terzo posto nel girone vinto dal e con l' secondo, avendo pareggiato 4 delle 6 partite giocate, il Ghana ebbe accesso alla , dove si ferm\u00f2 agli ottavi di finale, a causa della sconfitta per 5-4 contro la ai tiri di rigore, dopo l'1-1 dei 120 minuti di gioco. Una nuova delusione arriv\u00f2 nella , nella quale la nazionale ghanese non riusc\u00ec, contro tutti i pronostici, a superare il primo turno, avendo raccolto un solo punto in tre partite e avendo perso l'ultima partita, contro i debuttanti delle ; per i ghanesi fu la prima eliminazione al primo turno della rassegna continentale dal 2006.\nColori e divise.\nA differenza di altre squadre dell'Africa nera (quindi escluso il Maghreb) che usano spesso e volentieri i colori delle proprie bandiere per lo pi\u00f9 i panafricani o comunque divise molto vistose, la nazionale ghanese scende in campo con una divisa completamente bianca con bordi neri, come la Germania. In realt\u00e0 questa scelta cromatica non \u00e8 stata sempre univoca, essendo stata adottata in tempi recenti. In particolare il Ghana fino alla met\u00e0 degli anni 1990 vestiva sgargianti divise richiamanti la bandiera nazionale, in genere gialle col rosso e verde ben marcati. Divisa emblematica \u00e8 quella utilizzati tra gli anni sessanta e settanta, composta da strisce verticali giallo-verdi e spalle rosse.\nSimbolo di una certa continuit\u00e0 \u00e8 la stella nera, presente nella bandiera proprio al centro e stemma primordiale della nazionale sul petto. Adottato in seguito lo stemma della federazione, la stella \u00e8 sempre e comunque, magari in minor parte, comparsa sulle maglie. \u00e8 posta in traslucenza su una spalla.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per la Coppa delle nazioni africane 2021 che si svolge fra il 9 gennaio ed il 6 febbraio 2022.\n\"Statistiche aggiornate al 19 gennaio 2022.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 19 gennaio 2022.\nI giocatori in grassetto sono ancora in attivit\u00e0 in nazionale."}
{"id": "314690", "revid": "121837", "url": "https://it.wikipedia.org/wiki?curid=314690", "title": "Anello Gossamer interno", "text": ""}
{"id": "314692", "revid": "228587", "url": "https://it.wikipedia.org/wiki?curid=314692", "title": "Pelham (equitazione)", "text": "Il Pelham \u00e8 un tipo di imboccatura che nasce a scopo militare e veniva impiegato nelle accademie con le doppie redini. Consiste in un pezzo boccale, due aste, un barbozzale, due anelli per le redini per ciascuno dei due lati e un anello per il montante sulla parte superiore dell'asta. L'anello superiore per le redini \u00e8 collocato vicino al pezzo boccale, come nel filetto, e la redine che si collega viene chiamata redine del filetto. La redine pi\u00f9 in basso, in fondo all'asta, \u00e8 chiamata redine del morso a causa del suo meccanismo di azione.\nTenuto conto della maggiore severit\u00e0 di un morso rispetto a un filetto, il Pelham non dovrebbe essere usato da un cavaliere inesperto. Per un principiante, le doppie redini sono ancora pi\u00f9 difficili da usare. Il Pelham dovrebbe essere azionato soprattutto con la redine del filetto, agendo sulla redine del morso solo quando necessario. Spesso, vengono usati dei lacci di cuoio (chiamati \"ciappe\" o \"ponti\") che collegano l'anello del morso a quello del filetto, permettendo al Cavaliere di avere una sola redine in mano, anche se l'azione diventa molto pi\u00f9 forte e imprecisa.\nAzione del Pelham.\nIl Pelham agisce su molte parti della bocca del cavallo.\nLe aste.\nIl Pelham \u00e8 un'imboccatura a leva, il che significa che \u00e8 in grado di moltiplicare la pressione esercitata dal cavaliere. In particolare, la pressione esercitata sulla redine del morso viene moltiplicata di varie volte, in funzione della lunghezza dell'asta.\nIl rapporto fra la lunghezza della parte superiore dell'asta - che va dal pezzo boccale all'anello del montante - e quella della parte inferiore - che va dal pezzo boccale all'anello della redine del morso - determina la severit\u00e0 del Pelham. Pi\u00f9 la parte inferiore dell'asta \u00e8 lunga, in relazione a quella superiore, pi\u00f9 aumenta l'effetto di leva, con aumento della pressione sul solco sottomentoniero e sulle barre. Al contrario, quando la parte superiore dell'asta \u00e8 relativamente lunga, aumenta la pressione sulla nuca, ma non viene applicata una pressione notevole sulle barre.\nLa lunghezza delle aste varia in genere dai 5 ai 10 cm.\nIl pezzo boccale.\nIl pezzo boccale determina la pressione sulle barre, sulla lingua e sul palato. Un pezzo boccale liscio esercita una pressione uniforme sulla lingua e sulle barre. La presenza di un ponte aumenta la pressione sulle barre, ma crea un certo spazio per la lingua. Un ponte alto pu\u00f2 agire sul palato quando lo tocca, e il palato allora agisce come un fulcro, aumentando la pressione sulle barre.\nUn pezzo boccale snodato aumenta la pressione sulle barre nei punti di congiunzione.\nIl barbozzale.\nIl barbozzale applica una pressione sul solco sottomentoniero. Amplifica la pressione sulle barre, perch\u00e9 quando entra in tensione agisce come un fulcro.\nRegolare il Pelham.\nIl Pelham viene generalmente piazzato pi\u00f9 in basso di un filetto, all'incirca in corrispondenza dell'angolo della bocca. Pi\u00f9 in basso viene sistemato, pi\u00f9 aumenta la sua severit\u00e0, perch\u00e9 le barre diventano man mano pi\u00f9 sottili per cui la pressione viene concentrata su un'area pi\u00f9 ridotta.\nIl barbozzale dev'essere ben regolato in lunghezza, deve appoggiarsi sul solco sottomentoniero stando ben piatto e deve entrare in azione soltanto quando l'asta del Pelham viene ruotata di circa 45 gradi rispetto alla verticale, in seguito all'azione della redine del morso."}
{"id": "314693", "revid": "287204", "url": "https://it.wikipedia.org/wiki?curid=314693", "title": "Kalzium", "text": "Kalzium (termine tedesco per: Calcio) \u00e8 un programma per la visualizzazione della tavola periodica degli elementi per l'ambiente desktop KDE.\nIl programma contiene informazione sugli elementi chimici, incluso la massa, carica, foto, informazioni sulla scoperta, dati sulla chimica e sull'energia, e un modello dell'atomo. La tabella pu\u00f2 essere configurata per mostrare la numerazione, la fase, e il colore degli elementi in vari modi. \u00c8 possibile colorare la tabella stessa in base a varie propriet\u00e0 chimiche, ad esempio per blocchi o secondo la famiglia di ogni elemento, oppure colorando gli elementi con un gradiente di colore rosso a seconda di una propriet\u00e0 come il punto di ebollizione o il raggio atomico. Inoltre \u00e8 disponibile un indice per date che consente di mostrare solo gli elementi scoperti fino a una data specifica.\nInclude anche alcuni strumenti utili allo studio della chimica, tra cui:\nA febbraio 2006 Carsten Niehaus, sviluppatore di Kalzium, ha ricevuto dalla sua universit\u00e0 di Osnabr\u00fcck il riconoscimento per l'affermazione del suo programma nel free software."}
{"id": "314694", "revid": "121837", "url": "https://it.wikipedia.org/wiki?curid=314694", "title": "Anello Gossamer esterno", "text": ""}
{"id": "314696", "revid": "729019", "url": "https://it.wikipedia.org/wiki?curid=314696", "title": "Estensione di Tebe", "text": "L'estensione di Tebe \u00e8 una regione ricca di polveri e detriti situata sul piano equatoriale del pianeta Giove appena oltre l'orbita di Tebe, uno dei suoi satelliti interni; internamente confina con l'anello Gossamer, mentre esternamente sfuma gradualmente nel vuoto interplanetario."}
{"id": "314701", "revid": "106456", "url": "https://it.wikipedia.org/wiki?curid=314701", "title": "Oberwil", "text": "Oberwil (toponimo tedesco) \u00e8 un comune svizzero di 11\u00a0245 abitanti del Canton Basilea Campagna, nel distretto di Arlesheim; ha lo \"status\" di citt\u00e0.\nGeografia fisica.\n\u00c8 uno dei comuni della valle di Leimental; il territorio comunale \u00e8 bagnato dal fiume Birsig.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOberwil \u00e8 servita dall'omonima stazione sulle ferrovia del Birsig.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314713", "revid": "1318658", "url": "https://it.wikipedia.org/wiki?curid=314713", "title": "HMS Bellerophon", "text": ""}
{"id": "314715", "revid": "767487", "url": "https://it.wikipedia.org/wiki?curid=314715", "title": "Sylvia (film 2003)", "text": "Sylvia \u00e8 un film del 2003 diretto da Christine Jeffs.\nRacconta la storia d'amore tra la poetessa statunitense Sylvia Plath e il poeta britannico Ted Hughes, dal loro incontro nel 1956 al suicidio di Sylvia Plath, nel 1963.\nTrama.\nIl film inizia a Cambridge, Inghilterra nel 1956 quando Sylvia, in occasione di una festa per una nuova rivista, conosce il poeta inglese Ted Hughes, dalle cui poesie era rimasta subito colpita. Tra i giovani poeti nasce immediatamente un grande amore e, dopo la pubblicazione della raccolta di poesie di Hughes \u201cThe Hawk in the Rain\u201d, decidono di sposarsi.\nPartiti per il Massachusetts, dove vive la madre di Sylvia, Aurelia, i due lavorano come insegnanti. Durante l\u2019estate, Sylvia fatica a scrivere e a trovare un soggetto per le sue poesie, e si distrae cucinando torte. Ted invece sembra non avere problemi d\u2019ispirazione e la sua fama di poeta non fa che aumentare. Sylvia si accorge di come anche le altre persone siano affascinate dal marito, per via del suo bell\u2019aspetto, del suo carisma e del successo, finch\u00e9 non scopre il tradimento di Ted con una giovane studentessa. Dopo un\u2019aspra lite, Sylvia torna dal marito e si fa promettere che non la lascer\u00e0 mai.\nTornati in Inghilterra, a Londra, nel 1960 nasce la loro primogenita. Qui, Sylvia pubblica la sua prima raccolta di poesie \u201cIl colosso\u201d, che non ottiene per\u00f2 particolare successo n\u00e9 critiche positive. Sylvia, soffocata tra il lavoro e la vita di madre, vive nell\u2019ombra professionale del marito e nutre sempre pi\u00f9 sfiducia e gelosia nei suoi confronti.\nNel 1962, alla nascita del loro secondo figlio, Sylvia e Ted affittano il loro appartamento a Londra ad una coppia con cui diventano amici, David e Assia Wevill, per stabilirsi fra le campagne del Devon, dove Sylvia alleva i figli, faticando a trovare il tempo e lo stimolo per scrivere. Dopo una visita di David e Assia, Sylvia sospetta qualcosa tra quest'ultima e il marito. Quando Ted va via qualche giorno per motivi di lavoro, in realt\u00e0 si incontra con l\u2019amante ed avvia una relazione con lei.\nTornato a casa Sylvia, che ha capito tutto, lo caccia e ritorna a Londra con i bambini. In questo periodo sembra ritrovare la sua vena artistica: scrive tantissime poesie e pubblica il romanzo La campana di vetro. Ma la solitudine e i pochi soldi le pesano. A seguito di una visita di Ted, il quale nonostante ammetta che non amer\u00e0 mai Assia come ama lei e che il loro rapporto non \u00e8 eguagliabile, al tempo stesso confessa a Sylvia di non poter lasciare Assia perch\u00e9 \u00e8 incinta.\nLa mattina dell\u201911 febbraio 1963, dopo aver preparato la colazione ai figli ed aver aperto la finestra della camera dove dormivano, Sylvia si suicida inalando il gas, sigillando porta e finestre della cucina.\nUn anno dopo, Ted Hughes ha curato la pubblicazione delle sue ultime poesie, inserite nella raccolta Ariel. Nel 1998, Ted Hughes rompe il silenzio riguardo Sylvia pubblicando \u201cBirthday Letters\u201d, una serie di poesie sulla loro relazione.\nProduzione.\nFilm di produzione britannico con molte scene girate in Nuova Zelanda.\nDistribuzione.\nInedito in Italia fino al 1\u00ba febbraio 2009, quando \u00e8 stato distribuito direttamente in DVD.\nControversie.\nFrieda Hughes, la figlia di Sylvia e Ted, accus\u00f2 i produttori del film di trarre profitto dalla morte di sua madre."}
{"id": "314716", "revid": "697352", "url": "https://it.wikipedia.org/wiki?curid=314716", "title": "Decreto", "text": "Un decreto (dal latino \"decretum\", participio passato di \"decerno\", 'deliberare', 'decidere', a sua volta derivato dalla preposizione \"de\", 'da', e dal verbo \"cernere\", 'separare'), in diritto, \u00e8 un termine con il quale vengono denominati provvedimenti di vario genere, sovente emanati da organi monocratici. Possono essere atti normativi, provvedimenti amministrativi o provvedimenti giurisdizionali. In particolare, in vari ordinamenti il termine \u00e8 utilizzato per designare atti aventi forza di legge emanati dal governo. \nNel mondo.\nBelgio.\nIn Belgio il termine decreto (\"decreet\" in fiammingo, \"d\u00e9cret\" in francese) designa l'atto normativo emanato dal parlamento di una regione o di una comunit\u00e0, avente nella gerarchia delle fonti del diritto la stessa forza delle leggi federali. Nella Regione di Bruxelles-Capitale il parlamento (cos\u00ec come l'Assemblea riunita della Commissione comunitaria comune) non adotta decreti ma \"ordinanze\".\nCitt\u00e0 del Vaticano.\nNel diritto canonico i decreti, da non confondere con i decretali, si distinguono in generali e singolari.\nI \"decreti generali\", disciplinati dai can. 29-33 del Codice di diritto canonico, sono atti normativi e, come tali, fonti del diritto canonico. Vi rientrano, tra gli altri, i \"decreti disciplinari\" dei concili ecumenici e provinciali, nonch\u00e9 i decreti delle conferenze episcopali, tutti con valore di legge. Vi rientrano, altres\u00ec, i \"decreti generali esecutivi\", con i quali l'autorit\u00e0 esecutiva emana disposizioni di dettaglio per l'attuazione della legge o ne sollecita l'osservanza, similmente ai regolamenti di esecuzione degli ordinamenti statali; come questi, non possono derogare alle leggi n\u00e9 contenere disposizioni ad esse contrarie.\nI \"decreti singolari\", disciplinati dai can. 48-58 del Codice di diritto canonico, sono, invece, atti amministrativi in quanto con essi l'autorit\u00e0 esecutiva, secondo le norme del diritto, decide su un caso particolare (\"decisio\") o fa una \"provvisione\" (\"provisio\"), ossia conferisce un ufficio o beneficio ecclesiastico. Si distinguono dai \"rescritti\" perch\u00e9, a differenza di questi, non presuppongono una richiesta (\"petizione\").\nFrancia.\nIn Francia il decreto (\"d\u00e9cret\") \u00e8 un regolamento o provvedimento amministrativo adottato dal Presidente della Repubblica o dal Primo Ministro, in certi casi previo parere del Consiglio di Stato. Nella gerarchia delle fonti del diritto \u00e8 subordinato alla legge ma superiore all\"'arr\u00eat\u00e9\", regolamento o provvedimento amministrativo emanato da ministri, prefetti, sindaci e altre autorit\u00e0 amministrative.\nNella Quinta Repubblica non si usa invece pi\u00f9 il termine decreto-legge ma \"ordinanza\" (\"ordonnance\") per gli atti aventi forza di legge. Va tuttavia tenuto presente che, ai sensi dell'art. 37 della Costituzione del 1958, al di fuori delle materie riservate alla legge, i regolamenti emanati con decreto, sentito il Consiglio di Stato, possono modificare, derogare e abrogare le disposizioni di legge ordinaria.\nItalia.\nNell'ordinamento giuridico italiano si possono distinguere i decreti aventi forza di legge, i decreti emanati dall'autorit\u00e0 amministrativa e i decreti del giudice. Possono essere atti aventi forza di legge (decreto legge), atti avente valore regolamentare (Decreto del Presidente della Repubblica) o atti emessi dall'autorit\u00e0 giudiziaria italiana (decreto del giudice).\nSpagna.\nIn Spagna il \"decreto reale\" (\"real decreto\") \u00e8 un regolamento o provvedimento amministrativo deliberato dal Consiglio dei ministri ed emanato dal Re. Nella gerarchia delle fonti del diritto \u00e8 subordinato alla legge ma superiore all\"'ordine ministeriale\" (\"orden ministerial\"), regolamento o provvedimento amministrativo emanato da un singolo ministro.\nSono inoltre emanati con decreto reale gli atti aventi forza di legge: il \"real decreto legislativo\", previa delegazione delle Cortes Generales ai sensi dell'art. 82 della Costituzione, e il \"real decreto ley\", in caso di straordinaria e urgente necessit\u00e0 ai sensi dell'art. 86 della Costituzione, che ne richiede la convalida nei successivi trenta giorni da parte del Congresso dei Deputati."}
{"id": "314723", "revid": "2084998", "url": "https://it.wikipedia.org/wiki?curid=314723", "title": "Nave di linea", "text": "Per nave di linea si pu\u00f2 intendere:"}
{"id": "314726", "revid": "15756", "url": "https://it.wikipedia.org/wiki?curid=314726", "title": "Logogramma", "text": "Un logogramma (o logogr\u00e0fo) \u00e8 l'unit\u00e0 minima (grafema) di un sistema di scrittura logografico: ad ogni logogramma corrisponde un morfema o una parola.\nUna caratteristica dei logogrammi \u00e8 che un singolo logogramma pu\u00f2 essere usato in una pluralit\u00e0 di lingue per raffigurare parole con significati simili; ci\u00f2 vale anche per gli alfabeti, ma il grado con cui possono condividere rappresentazioni identiche per parole con varie pronunce \u00e8 molto pi\u00f9 limitato.\nEsempi di logogrammi sono le cifre indo-arabiche (1, 2, 3, 0 ecc.) oppure i segni @, $, \u00a7, ai quali ogni lingua associa un suono diverso, pur mantenendo inalterato il contenuto semantico. Esempi per poter disambiguare: il segnale stradale 'stop' \u00e8 un logogramma perch\u00e9 contiene una parola assunta a designatore rigido; anche la freccia stradale \u00e8 sempre un designatore rigido ma \u00e8 ideogramma traducibile lessicalmente (direzione ds, ss, sopra, sotto, direzione continua o dritta); il segno sincretico della farmacia, sarebbe un pittogramma in quanto pu\u00f2 includere aspetti simbolici attribuiti alla pericolosit\u00e1 delle sostanze e quindi contiene pseudo designatori rigidi come la croce (crois\u00e9 urbana che assume una valenza sincretica nuovamente tra segno topologico e semema ideografico 'salvezza'), il colore verde della panacea e a volte il serpente che distingue l'ordine delle conoscenze, delle competenze e delle abilitazioni volte a praticare la funzione.\nAncora diffuso \u00e8 l'uso meno corretto del termine \"ideogramma\" per indicare un segno che rappresenta un'idea: i linguisti tendono ad escludere l'opinione che un sistema di scrittura possa codificare direttamente le idee senza avere da tramite la lingua e quindi generalmente preferiscono scartare i termini \"ideogramma\" e \"pittogramma\", nonostante siano spesso comunemente usati.\nNel caso del sistema di scrittura cinese, nello specifico si usa la locuzione caratteri cinesi o il vocabolo \"sinogrammi\", entrambi traduzione della parola cinese \"hanzi\" (), con cui si indica il sistema grafico in questione.\nSistemi logografici.\nI sistemi logografici includono i primi sistemi di scrittura; le prime civilt\u00e0 storiche del Vicino Oriente, Africa, Cina e America Centrale usarono una qualche forma di scrittura logografica.\nUna scrittura \"puramente\" logografica sarebbe impraticabile per molte altre lingue, e nessuna \u00e8 nota, eccezione di quella ideata per la lingua artificiale Toki Pona, che \u00e8 una lingua volutamente limitata con solo 120 morfemi. Tutti i caratteri logografici mai usati per le lingue naturali si basano sul principio rebus per estendere un insieme relativamente limitato di logogrammi: un sottoinsieme di caratteri viene utilizzato per i loro valori fonetici, consonantici o sillabici. Il termine logosillabario \u00e8 usato per enfatizzare la natura parzialmente fonetica di questi caratteri quando il dominio fonetico \u00e8 la sillaba. In entrambi gli antichi geroglifici egizie in cinese c'\u00e8 stato lo sviluppo aggiuntivo di determinativi, che sono combinati con logogrammi per restringere il loro possibile significato. In cinese, sono fusi con elementi logografici usati foneticamente; questi personaggi \" radicali e fonetici\" costituiscono la maggior parte della sceneggiatura. Entrambe le lingue hanno relegato l'uso attivo di rebus all'ortografia di parole straniere e dialettiche.\nI sistemi di scrittura logografica includono:\nDimensioni semantiche e fonetiche.\nTutti i sistemi logografici storici includono una dimensione fonetica, poich\u00e9 non \u00e8 pratico avere un carattere di base separato per ogni parola o morfema in una lingua. In alcuni casi, come il cuneiforme come \u00e8 stato usato per l'accadico, la stragrande maggioranza dei glifi sono usati per i loro valori sonori piuttosto che logograficamente. Molti sistemi logografici hanno anche una componente semantica/ideografica, chiamata \"determinativa\" nel caso degli egiziani e \"radicale\" nel caso dei cinesi.\nL'uso tipico egiziano era quello di aumentare un logogramma, che pu\u00f2 potenzialmente rappresentare pi\u00f9 parole con pronunce diverse, con un determinato per restringere il significato e una componente fonetica per specificare la pronuncia. Nel caso del cinese, la stragrande maggioranza dei caratteri \u00e8 una combinazione fissa di un radicale che indica la sua categoria nominale, pi\u00f9 una fonetica per dare un'idea della pronuncia. Il sistema Maya utilizzava logogrammi con complementi fonetici come l'egiziano, pur mancando di componenti ideografiche\nCaratteri cinesi.\nGli studiosi cinesi hanno tradizionalmente classificato i caratteri cinesi (\"h\u00e0nz\u00ec\") in sei tipi per etimologia.\nI primi due tipi sono \"corpo singolo\", il che significa che il personaggio \u00e8 stato creato indipendentemente dagli altri personaggi. I pittogrammi e gli ideogrammi \"a corpo unico\" costituiscono solo una piccola parte dei logogrammi cinesi. Pi\u00f9 produttivi per la scrittura cinese erano i due metodi \"composti\", ovvero il personaggio veniva creato assemblando caratteri diversi. Nonostante siano chiamati \"composti\", questi logogrammi sono ancora caratteri singoli e sono scritti per occupare la stessa quantit\u00e0 di spazio di qualsiasi altro logogramma. Gli ultimi due tipi sono metodi nell'uso dei personaggi piuttosto che nella formazione dei personaggi stessi. Estratto di stampa da un primer del 1436 sui caratteri cinesi\nIl metodo pi\u00f9 produttivo di scrittura cinese, il radicale-fonetico, \u00e8 stato reso possibile ignorando alcune distinzioni nel sistema fonetico delle sillabe. In cinese antico, le consonanti di desinenza post-finale/s/e/\u0294/erano tipicamente ignorate; questi si sono sviluppati in toni nel cinese medio, che sono stati ugualmente ignorati quando sono stati creati nuovi caratteri. Sono state inoltre ignorate le differenze nell'aspirazione (tra ostruenti aspirati o non aspirati e sonorit\u00e0 sonore o sorde); la differenza in cinese antico tra sillabe di tipo A e tipo B (spesso descritta come presenza o assenza di palatalizzazione o faringealizzazione); e talvolta, la voce di ostruenti iniziali e/o la presenza di un/r/mediale dopo la consonante iniziale. In passato, era generalmente consentita una maggiore libert\u00e0 fonetica. Durante il cinese medio, i caratteri di nuova creazione tendevano a corrispondere esattamente alla pronuncia, a parte il tono, spesso usando come componente fonetico un carattere che \u00e8 esso stesso un composto radicale-fonetico.\nA causa del lungo periodo di evoluzione del linguaggio, tali componenti \"accenni\" all'interno dei caratteri forniti dai composti radicali-fonetici sono talvolta inutili e possono essere fuorvianti nell'uso moderno. Ad esempio, in base a \u6bcf 'ogni', pronunciato \"m\u011bi\" in mandarino standard, ci sono i caratteri \u4fae 'umiliare', \u6094 'rimpiangere' e \u6d77 'mare', pronunciati rispettivamente \"w\u01d4\", \"hu\u01d0\" e \"h\u01cei\" in mandarino. Tre di questi caratteri sono stati pronunciati in modo molto simile nell'antico cinese: /m\u02e4\u0259\u0294/ (\u6bcf),/m\u0325\u02e4\u0259\u0294/} (\u6094) e/m\u0325\u02e4\u0259\u0294 /} (\u6d77) secondo una ricostruzione di William H. Baxter e Laurent Sagart, ma i cambiamenti sonori negli ultimi 3000 anni (inclusi due diversi sviluppi dialettali, nel caso degli ultimi due caratteri) hanno prodotto pronunce radicalmente diverse.\nCaratteri cinesi usati in giapponese e coreano.\nNel contesto della lingua cinese, i caratteri cinesi (noti come hanzi) rappresentano in generale parole e morfemi piuttosto che idee pure; tuttavia, l'adozione dei caratteri cinesi da parte delle lingue giapponese e coreana (dove sono conosciuti rispettivamente come kanji e hanja) ha provocato alcune complicazioni a questa immagine.\nMolte parole cinesi, composte da morfemi cinesi, furono prese in prestito in giapponese e coreano insieme alle loro rappresentazioni di carattere; in questo caso, i morfemi e i caratteri sono stati presi in prestito insieme. In altri casi, tuttavia, i caratteri sono stati presi in prestito per rappresentare morfemi nativi giapponesi e coreani, sulla base del solo significato. Di conseguenza, un singolo carattere pu\u00f2 finire per rappresentare pi\u00f9 morfemi di significato simile ma con origini diverse in diverse lingue.\nDifferenze nell'elaborazione dei linguaggi logografici e fonologici.\nPoich\u00e9 molte ricerche sull'elaborazione del linguaggio si sono concentrate sull'inglese e su altre lingue alfabetiche, molte teorie sull'elaborazione del linguaggio hanno sottolineato il ruolo della fonologia (ad esempio WEAVER ++) nella produzione del discorso. Linguaggi logografici contrastanti, in cui un singolo carattere \u00e8 rappresentato foneticamente e ideograficamente, con linguaggi fonetici ha prodotto intuizioni su come lingue diverse si basano su diversi meccanismi di elaborazione. Gli studi sull'elaborazione dei linguaggi logografici hanno tra l'altro esaminato le differenze neurobiologiche nell'elaborazione, con un'area di particolare interesse che \u00e8 la lateralizzazione emisferica. Poich\u00e9 le lingue logografiche sono pi\u00f9 strettamente associate alle immagini rispetto alle lingue alfabetiche, diversi ricercatori hanno ipotizzato che l'attivazione del lato destro dovrebbe essere pi\u00f9 prominente nelle lingue logografiche. Sebbene alcuni studi abbiano prodotto risultati coerenti con questa ipotesi, ci sono troppi risultati contrastanti per trarre conclusioni finali sul ruolo della lateralizzazione emisferica nei linguaggi ortografici rispetto a quelli fonetici..\nUn altro argomento a cui \u00e8 stata prestata una certa attenzione sono le differenze nel trattamento degli omofoni. Verdonschot et al. esaminato le differenze nel tempo necessario per leggere un omofono ad alta voce quando un'immagine che era correlata o non correlata a un personaggio omofonico veniva presentata prima del personaggio. Sono stati esaminati omofoni sia giapponesi che cinesi. Considerando che la produzione di parole di lingue alfabetiche (come l'inglese) ha mostrato un'immunit\u00e0 relativamente robusta agli effetti degli stimoli di contesto, Verdschot et al. ha scoperto che gli omofoni giapponesi sembrano particolarmente sensibili a questi tipi di effetti. In particolare, i tempi di reazione erano pi\u00f9 brevi quando ai partecipanti veniva presentata un'immagine fonologicamente correlata prima che gli fosse chiesto di leggere un personaggio bersaglio ad alta voce. Un esempio di uno stimolo fonologicamente correlato dallo studio sarebbe ad esempio quando ai partecipanti \u00e8 stata presentata un'immagine di un elefante, che si pronuncia \"zou\" in giapponese, prima di essere presentata con il carattere cinese\u9020, che si legge anche \"zou\". Nessun effetto di immagini di contesto fonologicamente correlate \u00e8 stato trovato per i tempi di reazione per la lettura di parole cinesi. Un confronto tra le lingue logografiche giapponese e cinese \u00e8 interessante perch\u00e9 mentre la lingua giapponese \u00e8 composta da oltre il 60% di eterofoni omografici (caratteri che possono essere letti in due o pi\u00f9 modi diversi), la maggior parte dei caratteri cinesi ha una sola lettura. Poich\u00e9 entrambe le lingue sono logografiche, la differenza di latenza nella lettura ad alta voce del giapponese e del cinese dovuta agli effetti del contesto non pu\u00f2 essere attribuita alla natura logografica delle lingue. Invece, gli autori ipotizzano che la differenza nei tempi di latenza sia dovuta a costi di elaborazione aggiuntivi in giapponese, dove il lettore non pu\u00f2 fare affidamento esclusivamente su un percorso ortografico-fonologico diretto, ma \u00e8 necessario accedere anche alle informazioni a livello lessicale-sintattico per scegliere la pronuncia corretta. Questa ipotesi \u00e8 confermata da studi che hanno scoperto che i giapponesi malati di Alzheimer, la cui comprensione dei caratteri si era deteriorata, potevano ancora leggere le parole ad alta voce senza particolari difficolt\u00e0.\nGli studi che contrastano l'elaborazione di omofoni inglesi e cinesi in compiti decisionali lessicali hanno trovato un vantaggio per l'elaborazione di omofoni in cinese e uno svantaggio per l'elaborazione di omofoni in inglese. Lo svantaggio di elaborazione in inglese \u00e8 solitamente descritto in termini di relativa mancanza di omofoni in lingua inglese. Quando si incontra una parola omofonica, viene prima attivata la rappresentazione fonologica di quella parola. Tuttavia, poich\u00e9 si tratta di uno stimolo ambiguo, \u00e8 necessario un abbinamento a livello ortografico/lessicale (\"dizionario mentale\") prima che lo stimolo possa essere disambiguato e si possa scegliere la pronuncia corretta. Al contrario, in una lingua (come il cinese) in cui esistono molti caratteri con la stessa lettura, si ipotizza che la persona che legge il personaggio avr\u00e0 pi\u00f9 familiarit\u00e0 con gli omofoni e che questa familiarit\u00e0 aiuter\u00e0 l'elaborazione del carattere e il selezione successiva della pronuncia corretta, che porta a tempi di reazione pi\u00f9 brevi durante la partecipazione allo stimolo. condotto una serie di esperimenti utilizzando il giapponese come lingua target. Durante il controllo per familiarit\u00e0, hanno trovato un vantaggio di elaborazione per gli omofoni rispetto ai non omofoni in giapponese, simile a quello che \u00e8 stato precedentemente trovato in cinese. I ricercatori hanno anche verificato se gli omofoni ortograficamente simili avrebbero prodotto uno svantaggio nell'elaborazione, come \u00e8 avvenuto con gli omofoni inglesi, ma non ha trovato prove per questo. \u00c8 evidente che c'\u00e8 una differenza nel modo in cui gli omofoni vengono elaborati nelle lingue logografiche e alfabetiche, ma se il vantaggio per l'elaborazione degli omofoni nelle lingue logografiche giapponese e cinese \u00e8 dovuto alla natura logografica degli carattere, o se riflette semplicemente resta da vedere il vantaggio per le lingue con pi\u00f9 omofoni indipendentemente dalla natura della scrittura.\nVantaggi e svantaggi.\nSeparare scrittura e pronuncia.\nLa principale differenza tra i logogrammi e altri sistemi di scrittura \u00e8 che i grafemi non sono collegati direttamente alla loro pronuncia. Un vantaggio di questa separazione \u00e8 che la comprensione della pronuncia o della lingua dello scrittore non \u00e8 necessaria, ad esempio 1 \u00e8 compreso indipendentemente dal fatto che venga chiamato \"uno\", \"ichi\" o \"w\u0101\u1e25id\" dal lettore. Allo stesso modo, le persone che parlano diverse variet\u00e0 di cinese potrebbero non capirsi a vicenda nel parlare, ma possono farlo in misura significativa per iscritto anche se non scrivono in cinese standard.\nQuesta separazione, per\u00f2, ha anche il grande svantaggio di richiedere la memorizzazione dei logogrammi quando si impara a leggere e scrivere, separatamente dalla pronuncia. Sebbene non sia una caratteristica intrinseca dei logogrammi, ma a causa della sua storia di sviluppo unica, il giapponese ha l'ulteriore complicazione che quasi ogni logogramma ha pi\u00f9 di una pronuncia. Al contrario, un set di caratteri fonetici \u00e8 scritto esattamente mentre viene pronunciato, ma con lo svantaggio che lievi differenze di pronuncia introducono ambiguit\u00e0. Molti sistemi alfabetici come quelli del greco, latino, italiano, spagnolo e finlandese fanno il compromesso pratico di standardizzare il modo in cui le parole sono scritte mantenendo una relazione quasi uno a uno tra caratteri e suoni. Sia l'ortografia inglese che quella francese sono pi\u00f9 complicate di cos\u00ec; le combinazioni di caratteri sono spesso pronunciate in pi\u00f9 modi, di solito a seconda della loro storia. Hangul, il sistema di scrittura della lingua coreana, \u00e8 un esempio di una scrittura alfabetica progettata per sostituire l' hanja logogrammatico al fine di aumentare l'alfabetizzazione.\nSecondo una ricerca commissionata dal governo, i 3.500 caratteri pi\u00f9 comunemente usati elencati nella \"Carta dei caratteri comuni del cinese moderno\" della Repubblica popolare cinese (\u73b0\u4ee3 \u6c49\u8bed \u5e38\u7528 \u5b57 \u8868, \"Xi\u00e0nd\u00e0i H\u00e0ny\u01d4 Ch\u00e1ngy\u00f2ngz\u00ec Bi\u01ceo\") coprono il 99,48% di due campione di un milione di parole. Per quanto riguarda il caso dei caratteri cinesi tradizionali, 4.808 caratteri sono elencati nella \"Carta delle forme standard dei caratteri nazionali comuni\" (\u5e38\u7528 \u570b \u5b57 \u6a19\u6e96 \u5b57\u9ad4by) del Ministero dell'Istruzione della Repubblica di Cina, mentre 4.759 nella \"Soengjung Zi Zijing Biu\" (\u5e38\u7528 \u5b57 \u5b57\u5f62 \u8868) dell'Education and Manpower Bureau di Hong Kong, entrambi destinati ad essere insegnati durante l'istruzione elementare e secondaria inferiore. L'istruzione dopo la scuola elementare include non tanti nuovi personaggi quante nuove parole, che sono per lo pi\u00f9 combinazioni di due o pi\u00f9 caratteri gi\u00e0 appresi.\nCaratteri nella tecnologia dell'informazione.\nL'immissione di caratteri complessi pu\u00f2 essere complicata sui dispositivi elettronici a causa di una limitazione pratica nel numero di tasti di input. Esistono vari metodi di input per inserire i logogrammi, suddividendoli nelle loro parti costitutive come con i metodi Cangjie e Wubi per digitare il cinese, o utilizzando sistemi fonetici come Bopomofo o Pinyin in cui la parola viene inserita come pronunciata e quindi selezionata da un elenco di logogrammi corrispondenti. Mentre il primo metodo \u00e8 (linearmente) pi\u00f9 veloce, \u00e8 pi\u00f9 difficile da imparare.\nAnche a causa del numero di glifi, nella programmazione e nell'elaborazione in generale, \u00e8 necessaria pi\u00f9 memoria per memorizzare ogni grafema, poich\u00e9 il set di caratteri \u00e8 pi\u00f9 grande. A titolo di confronto, ISO 8859 richiede un solo byte per ogni grafema, mentre il piano multilingue di base codificato in UTF-8 richiede fino a tre byte. Poich\u00e9 molti logogrammi contengono pi\u00f9 di un grafema, non \u00e8 chiaro quale sia pi\u00f9 efficiente in termini di memoria. Le codifiche a larghezza variabile consentono uno standard di codifica dei caratteri unificato come Unicode per utilizzare solo i byte necessari per rappresentare un carattere, riducendo l'overhead che risulta dalla fusione di set di caratteri di grandi dimensioni con quelli pi\u00f9 piccoli."}
{"id": "314728", "revid": "110157", "url": "https://it.wikipedia.org/wiki?curid=314728", "title": "Allschwil", "text": "Allschwil (toponimo tedesco; ) \u00e8 un comune svizzero di 20\u00a0695 abitanti del Canton Basilea Campagna, nel distretto di Arlesheim; ha lo status di citt\u00e0.\nStoria.\nDal suo territorio nel 1816 fu scorporata la localit\u00e0 di Sch\u00f6nenbuch, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "314729", "revid": "486946", "url": "https://it.wikipedia.org/wiki?curid=314729", "title": "1997 - Fuga da New York", "text": ""}
{"id": "314730", "revid": "767487", "url": "https://it.wikipedia.org/wiki?curid=314730", "title": "Elementi transuranici", "text": "Sono detti transuranici (dal latino \u00ab al di l\u00e0 dell'uranio \u00bb) gli elementi chimici con numero atomico maggiore di 92. Sono detti inoltre \"superpesanti\" alcuni elementi artificiali stabili con numero atomico superiore a 103, detti anche transattinoidi.\nGeneralit\u00e0.\nGli elementi con numero atomico da 1 a 92 (tranne poche eccezioni) si trovano abbastanza facilmente in natura, essendo stabili o avendo isotopi con tempi di decadimento relativamente lunghi.\nGli elementi con numero atomico superiore non esistono naturalmente (tranne plutonio e nettunio che derivano dal decadimento beta 238U \u2192 239U \u2192 239Np \u2192 239Pu).\nEssi sono dunque osservati dopo sintesi artificiale. Lo studio e la sintesi di questi elementi \u00e8 stato effettuato da vari gruppi, fra cui:\nL'origine della radioattivit\u00e0.\nDentro il nucleo atomico sono in atto due forze contrapposte: l'interazione nucleare forte, che lega tra di loro i nucleoni, e la repulsione elettrostatica, che costringe i protoni a respingersi reciprocamente, essendo tutti positivi, perch\u00e9 cariche dello stesso tipo si respingono. Siccome quest'ultima forza ha raggio d'azione infinito, pur decrescendo d'intensit\u00e0 al crescere del quadrato della distanza relativa, mentre la forza nucleare forte ha raggio d'azione pari a circa un diametro protonico (si dice che \u00e8 un\"'interazione a soglia\"), i protoni possono legare a s\u00e9 solo quelli pi\u00f9 vicini, mentre subiscono la repulsione di tutti gli altri, anche dei pi\u00f9 lontani. Se il nucleo \u00e8 piccolo non sorgono problemi ma, se esso diventa troppo grande, la repulsione dei protoni lontani predomina sull'attrazione di quelli vicini, e il nucleo diventa instabile. \u00c8 cos\u00ec che nascono i radioisotopi, cio\u00e8 i nuclidi che decadono emettendo radiazione, e trasformandosi in altri. \u00c8 questa l'origine della radioattivit\u00e0 naturale.\nUn nucleo che ha troppi protoni finisce infatti per liberarsene, emettendone alcuni e decadendo secondo modalit\u00e0 alfa o beta. \u00c8 per questo che nel nucleo sono presenti i neutroni: essi sono nucleoni e contribuiscono ad attrarre i protoni, ma non hanno carica elettrica, e quindi non li respingono. Anzi, allontanando tra di loro i protoni, riducono la repulsione elettrostatica, e contribuiscono a rendere il nucleo complessivamente pi\u00f9 stabile.\nFissione spontanea.\nPer\u00f2, al di sopra di un certo numero di nucleoni, il nucleo atomico non riesce pi\u00f9 a mantenersi stabile neppure con l'aiuto dei neutroni, e perci\u00f2 gli elementi naturali pi\u00f9 pesanti non hanno isotopi stabili. L'ultimo elemento che riesce ad averne almeno uno \u00e8 il piombo, che nel nucleo ha 82 protoni. Al di sopra, tutti i possibili isotopi degli elementi sono instabili, anche se magari hanno una vita media di miliardi di anni, come l'uranio 238, e sopravvivono perci\u00f2 fin dai tempi della nucleosintesi primordiale nel Big Bang. Sono questi i cosiddetti \u00ab nuclidi primordiali \u00bb. Ma da un certo punto in poi, a partire dal Californio con 98 protoni, il nucleo non cerca pi\u00f9 la stabilit\u00e0 emettendo pochi nucleoni, ma addirittura spaccandosi in due. \u00c8 la cosiddetta \"fissione spontanea\". Nell'uranio la fissione va provocata, ma negli elementi transuranici pu\u00f2 avvenire spontaneamente. \u00c8 proprio questa, che impedisce ai nuclei atomici di diventare troppo grossi: se ci sono pi\u00f9 di 105 protoni nel nucleo, il tempo di dimezzamento diventa dell'ordine di pochi secondi, se non di frazioni di secondo, a causa della fissione spontanea, e nelle reazioni nucleari i nuclidi troppo grossi non potranno mai neppure nascere.\nL'ipotesi dei superpesanti.\nSi congettura tuttavia che possano esistere elementi stabili ad alto numero di massa, poich\u00e9 la vita media per fissione spontanea decresce al crescere del quadrato del numero atomico, essendo legata alla repulsione elettrostatica. In corrispondenza della chiusura della guscio nucleare con 114 protoni e 184 neutroni (uno dei cosiddetti nuclidi \"doppi magici\") dovrebbe perci\u00f2 ricomparire un nuclide stabile. Si \u00e8 cercato di produrre questa specie di gigante bombardando dei transuranici con nuclei di zolfo o calcio, nella speranza che lo stato composto si liberasse di pochi nucleoni e restituisse un superpesante, o, addirittura, facendo scontrare due nuclei di uranio 238, cos\u00ec da originare un aggregato nucleonico terribilmente pesante ed instabile che, attraverso qualche canale di decadimento, portasse ad un superpesante.\nOggi vengono catalogati come superpesanti i seguenti elementi: darmstadtio, roentgenio, copernicio, nihonio, flerovio, moscovio, livermorio, tennesso ed oganesson, di recente sintesi.\nElementi sintetici.\nGli elementi sintetici sono quelli che non sono presenti naturalmente sulla Terra e che possono essere ottenuti solo artificialmente. Si tratta degli elementi con numero atomico dal 99 in poi. Nessun elemento sintetico possiede isotopi stabili, ma non tutti gli elementi senza isotopi stabili sono sintetici: ad esempio uranio e torio, di cui esistono numerose miniere.\nVi \u00e8 poi un gruppo di elementi che, pur non essendo elementi sintetici, sono prima stati scoperti tramite sintesi e poi in seguito trovati anche in natura.\nIl primo elemento ottenuto per sintesi fu il tecnezio, nel 1936. Questo elemento, pur avendo un numero atomico basso (43), non possiede isotopi stabili e per questo motivo non era stato mai osservato in natura. Tuttavia non si pu\u00f2 parlare di vero e proprio elemento sintetico dato che in seguito furono scoperte in natura tracce dell'isotopo 98Tc come prodotto della fissione spontanea dell'uranio 238 o cattura di un neutrone e successivo decadimento beta da parte del molibdeno 97."}
{"id": "314731", "revid": "104458", "url": "https://it.wikipedia.org/wiki?curid=314731", "title": "Binningen (Svizzera)", "text": "Binningen (toponimo tedesco) \u00e8 un comune svizzero di 15\u00a0391 abitanti del Canton Basilea Campagna, nel distretto di Arlesheim; ha lo \"status\" di citt\u00e0.\nGeografia fisica.\nIl territorio comunale \u00e8 bagnato dal fiume Birsig.\nStoria.\nIl comune di Binningen \u00e8 stato istituito nel 1837 con la soppressione del comune di Binningen-Bottmingen e la sua divisione nei nuovi comuni di Binningen e Bottmingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "314733", "revid": "125068848", "url": "https://it.wikipedia.org/wiki?curid=314733", "title": "Sif", "text": "Sif, nella mitologia norrena, \u00e8 la d\u00e8a del grano, delle messi e della terra. Appartenente agli Asi ed \u00e8 moglie di Thor. \u00c8 la madre di \u00der\u00fa\u00f0r, avuta da Thor, e di Ullr, che \u00e8 un figliastro di Thor.\nEtimologia e fonti.\nIl nome di Sif significa: \"Parente\" o \"Sposa\". Il suo nome \u00e8 usato anche per identificare la Terra nello \"Sk\u00e1ldskaparm\u00e1l\" 87. Sif appare sia nell'Edda in prosa che in quella poetica, e anche nella poesia scaldica, dove l'oro viene spesso definito come \"la chioma di Sif\".\nCaratteristiche.\nEra considerata la pi\u00f9 bella fra le dee. Snorri la chiama \"la sibilla\". Era comunque una dea guerriera, talvolta considerata compresa tra le Valchirie (cos\u00ec come la stessa Freyja, incaricata di selezionare gli Einherjar per il Valhalla) e si riteneva che avesse qualche influenza sul destino. Diversi studiosi associano i suoi capelli al grano e alle messi e pertanto pongono questa dea a presiedere i raccolti e la terra fertile. Ad essa erano sacre le bacche di sorbus, per via di una allusione contenuta nel poema epico \"Beowulf\". Quest'ultime erano sacre anche alla dea sami, Ravdna, consorte del dio del tuono (Horagalles nella mitologia sami); da queste due similitudini si tende a considerare le due dee corrispondenti.\nMiti principali.\nIl \"Lokasenna\" narra di come Sif avesse ottenuto i capelli d'oro, che crescevano come se fossero naturali. Il dio della menzogna e dell'inganno Loki, sempre pronto a compiere scherzi malvagi agli altri dei, riusc\u00ec a tagliarle i capelli nel sonno e che Thor, infuriato, pretese da Loki, minacciando di ucciderlo, la restituzione a Sif di una chioma bionda dorata e splendente. Loki, per rimediare, riusc\u00ec a mettere astutamente in competizione due coppie di nani per chi avessero fabbricato i doni pi\u00f9 meravigliosi per gli dei. I nani \"figli di \u00cdvaldi\" fabbricarono per Sif una nuova chioma dorata ancora pi\u00f9 splendente, cos\u00ec come la lancia Gungnir per Odino e la nave Sk\u00ed\u00f0bla\u00f0nir per Freyr. Gli dei ottennero invece dai nani Eitri e Brokkr l'anello Draupnir per Odino, il martello Mj\u00f6llnir per Thor e il verro d'oro Gullinbursti per Freyr."}
{"id": "314739", "revid": "767487", "url": "https://it.wikipedia.org/wiki?curid=314739", "title": "Toscano (olio di oliva)", "text": "Toscano \u00e8 un tipo di olio extravergine di oliva ad indicazione geografica protetta le cui fasi di produzione delle olive, frangitura e imbottigliamento devono avvenire nell'ambito del territorio amministrativo della Regione toscana.\nUn olio extravergine di oliva pu\u00f2 fregiarsi della denominazione \"Toscano\" soltanto con la rispondenza ai requisiti chimico-fisici e sensoriali previsti dall'apposito disciplinare di produzione.\nL'indicazione geografica protetta \"Toscano\" pu\u00f2 essere accompagnata da una delle seguenti menzioni geografiche aggiuntive \"Seggiano\", \"Colline Lucchesi\", \"Colline della Lunigiana\", \"Colline di Arezzo\", \"Colline Senesi\", \"Colline di Firenze\", \"Montalbano\", \"Monti Pisani\" se l'olio risponde alle condizioni e ai requisiti del disciplinare.\nLe aziende.\nLe aziende iscritte al Consorzio per la Tutela e la Valorizzazione dell'Olio Toscano IGP sono pi\u00f9 di 11.000 di cui oltre 300 frantoi (su circa 400 presenti in Toscana). La distribuzione geografica della base associativa vede una netta prevalenza delle province di Grosseto, Firenze e Siena con relativa copertura territoriale pari al 67.5%. Le province di Livorno, Arezzo, Pisa e Pistoia il 30.3%. Il restante 2.2% \u00e8 distribuito nelle province di Lucca, Prato e Massa.\nLe aziende produttrici coprono il 43% della superficie catastale iscritta (42.000 ettari su 97.000) ed il 44% delle piante iscritte della regione (6.5 milioni su 15).\nTracciabilit\u00e0.\nIl Toscano \u00e8 un olio garantito e controllato in ogni fase della sua produzione. Il consumatore, inserendo il numero impresso sul contrassegno e la capacit\u00e0 della confezione sul sito del Consorzio di Tutela, ha modo di conoscere chi ha coltivato le olive, chi le ha frante e chi ha imbottigliato l'olio scelto."}
{"id": "314741", "revid": "77738", "url": "https://it.wikipedia.org/wiki?curid=314741", "title": "Lingua inglese americana", "text": ""}
{"id": "314742", "revid": "104458", "url": "https://it.wikipedia.org/wiki?curid=314742", "title": "Bottmingen", "text": "Bottmingen (toponimo tedesco) \u00e8 un comune svizzero di 6\u00a0528 abitanti del Canton Basilea Campagna, nel distretto di Arlesheim.\nGeografia fisica.\n\u00c8 uno dei comuni della valle di Leimental; l territorio comunale \u00e8 bagnato dal fiume Birsig.\nStoria.\nIl comune di Bottmingen \u00e8 stato istituito nel 1837 con la soppressione del comune di Binningen-Bottmingen e la sua divisione nei nuovi comuni di Binningen e Bottmingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "314743", "revid": "767487", "url": "https://it.wikipedia.org/wiki?curid=314743", "title": "Tergeste (olio)", "text": "Tergeste (DOP) \u00e8 un olio di oliva a denominazione di origine protetta.\nLa pianta dell'olivo resiste bene in condizioni climatiche temperate purch\u00e9 le escursioni termiche giornaliere non si manifestino in modo repentino e l'umidit\u00e0 sia ridotta.\nL'olio che si ricava \u00e8 ricco di polifenoli, con un profumo fruttato e sentori gustativi di amaro e piccante che variano a seconda dei tempi e delle modalit\u00e0 di raccolta delle olive. Queste sono caratteristiche di pregio che rendono l'olio extravergine d'oliva Tergeste un prodotto di eccellenza molto richiesto dal mercato. Altre variet\u00e0 locali autoctone sono la \u201dCarbona\u201d, localizzata soprattutto nel comune di Muggia, la \u201cBuga\u201d e la \u201cDrobniza\u201d, diffuse principalmente nel comune di San Dorligo della Valle/Dolina, che fungono principalmente da impollinatrici."}
{"id": "314746", "revid": "767487", "url": "https://it.wikipedia.org/wiki?curid=314746", "title": "Penisola Sorrentina (olio di oliva)", "text": " \nPenisola Sorrentina (DOP) \u00e8 un olio di oliva a Denominazione di origine protetta."}
{"id": "314749", "revid": "287204", "url": "https://it.wikipedia.org/wiki?curid=314749", "title": "Salvador", "text": ""}
{"id": "314750", "revid": "916580", "url": "https://it.wikipedia.org/wiki?curid=314750", "title": "Garmisch-Partenkirchen", "text": "Garmisch-Partenkirchen (in bavarese \"Garmasch-Partakurch\") \u00e8 un comune di mercato della Germania situato nel Land della Baviera, nel circondario di Garmisch-Partenkirchen, di cui \u00e8 capoluogo. \nGeografia fisica.\nGarmisch-Partenkirchen \u00e8 situata nella parte meridionale dell'Alta Baviera, a circa 10\u00a0km dal confine con l'Austria, ed \u00e8 la localit\u00e0 sciistica bavarese pi\u00f9 nota. A circa 12\u00a0km a sud-ovest dell'abitato si trova la vetta dello Zugspitze (2.962\u00a0m), la montagna pi\u00f9 alta della Germania.\nStoria.\nNel 1935 i due comuni di Garmisch e di Partenkirchen si unirono anche in prospettiva dei IV Giochi olimpici invernali che vi si tennero l'anno successivo. Nel giugno 2015 Garmisch-Partenkirchen ha ospitato il 41\u00b0 vertice del G7.\nOspedali.\nA Garmisch-Partenkirchen si trova il Centro tedesco per la reumatologia pediatrica e adolescenziale, il pi\u00f9 grande centro specialistico europeo per il trattamento di bambini e adolescenti affetti da malattie reumatiche e sindromi dolorose croniche.\nSport.\nStazione sciistica, Garmisch-Partenkirchen ha ospitato i IV Giochi olimpici invernali del 1936, i Mondiali di sci alpino 1978, i Mondiali di sci alpino 2011 e numerose gare delle varie Coppe del Mondo FIS.\nIl primo giorno dell'anno sul trampolino Gro\u00dfe Olympiaschanze si tiene una gara di salto con gli sci del Torneo dei quattro trampolini, dal 1980 valida anche ai fini della Coppa del Mondo."}
{"id": "314751", "revid": "287204", "url": "https://it.wikipedia.org/wiki?curid=314751", "title": "Ticinum", "text": ""}
{"id": "314752", "revid": "21079", "url": "https://it.wikipedia.org/wiki?curid=314752", "title": "Spazio biduale", "text": ""}
{"id": "314753", "revid": "111373", "url": "https://it.wikipedia.org/wiki?curid=314753", "title": "M\u00fcnchenstein", "text": "M\u00fcnchenstein (toponimo tedesco) \u00e8 un comune svizzero di 12\u00a0119 abitanti del Canton Basilea Campagna, nel distretto di Arlesheim; ha lo status di citt\u00e0.\nStoria.\nQui nel 1957 presso la fonderia Haas'sche Schriftgiesserei fu creato il carattere tipografico \"Helvetica\", tra i pi\u00f9 noti e impiegati a livello mondiale; vi aveva inoltre sede l'industria elettrotecnica Alioth.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nVi sorge il museo Schaulager.\nInfrastrutture e trasporti.\nM\u00fcnchenstein \u00e8 servita dall'omonima stazione sulle ferrovie Basilea-Bienne e del Birseck.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nPresso la St. Jakobshalle si gioca dal 1970 il torneo di tennis Swiss Indoors."}
{"id": "314755", "revid": "86599", "url": "https://it.wikipedia.org/wiki?curid=314755", "title": "Cratere Aitken", "text": "Aitken \u00e8 un cratere lunare, intitolato all'astronomo statunitense Robert Grant Aitken, situato sull'emisfero del satellite che non \u00e8 mai rivolto verso la Terra, a sudest del cratere Heaviside e a nord del cratere Van de Graaff; confina a sudovest con il cratere Vertregt, e poco pi\u00f9 a sudest si trova il piccolo cratere Bergstrand.\nLa parete interna di Aitken \u00e8 terrazzata, e le sue dimensioni variano notevolmente lungo il perimetro, raggiungendo un minimo nella porzione sudoccidentale; parte della parete settentrionale interna \u00e8 occupata dal cratere minore Aitken Z, circondato da una regione pi\u00f9 chiara del resto del cratere principale. Il fondo del cratere Aitken \u00e8 stato interessato da flussi di lava, specialmente nella sua parte meridionale; la parte orientale \u00e8 ricca di crateri minori e presenta un moderato rilievo situato appena ad est del centro del cratere; la parte occidentale \u00e8 interessata da diversi rilievi minori.\nIl cratere Aitken si trova all'estremo settentrionale dell'immenso bacino Polo Sud-Aitken, che si estende fino al Polo Sud lunare.\nCrateri correlati.\nAlcuni crateri minori situati in prossimit\u00e0 di Aitken sono convenzionalmente identificati, sulle mappe lunari, attraverso una lettera associata al nome."}
{"id": "314759", "revid": "104458", "url": "https://it.wikipedia.org/wiki?curid=314759", "title": "Birsfelden", "text": "Birsfelden (toponimo tedesco) \u00e8 un comune svizzero di 10\u00a0469 abitanti del Canton Basilea Campagna, nel distretto di Arlesheim; ha lo status di citt\u00e0.\nStoria.\nIl comune di Birsfelden \u00e8 stato istituito nel 1875 per scorporo da quello di Muttenz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314762", "revid": "125995284", "url": "https://it.wikipedia.org/wiki?curid=314762", "title": "Lingua ladina", "text": "La lingua ladina dolomitica (in ladino \"lingaz ladin dolomitan\"; ), nota semplicemente come lingua ladina (\"lingaz ladin\"; ), \u00e8 un idioma retoromanzo parlato in Trentino-Alto Adige, Veneto e Friuli-Venezia Giulia.\nOrigini.\nL'origine del ladino nella sua componente non latina non \u00e8 tuttora chiara. Nella prima et\u00e0 del ferro la cultura di Luco-Melluno \u00e8 predominante in gran parte dell'arco alpino centrale, ma nella seconda et\u00e0 del Ferro viene sostituita man mano dalla cultura di Fritzens-Sanzeno. Se a essa sia associabile un popolo (come quello dei Reti) \u00e8 tuttora da determinare. Un'ulteriore questione riguarda invece la composizione etnica dei Reti; se essi fossero un popolo ben definito o piuttosto un insieme eterogeneo di popoli. La scoperta nel Sebasteion di Afrodisia in Turchia di un\u2019iscrizione che menziona chiaramente un \"ethnos\" dei Reti, assieme ad altri popoli alpini, suggerirebbe un loro riconoscimento come popolo.\nL\u2019alfabeto retico, detto anche reto-etrusco, \u00e8 distinto in quattro varianti: di Lugano, di Sondrio-Valcamonica, di Magr\u00e9 e di Bolzano. Se la scrittura presenta delle chiare influenze etrusche, non-indoeuropee, l\u2019arte invece, come ad esempio le fibule e le armi, denunciano influenze transalpine, hallstattiane e della cultura di La T\u00e8ne, culture che confluiscono poi direttamente nella pi\u00f9 generica dicitura di Celti.\nLa romanizzazione dell'arco alpino centrale fu nelle sue prime battute lenta e graduale. L\u2019elevazione della citt\u00e0 di Trento a \"municipium\" fra il 50 e il 40 a.C. conferma che gi\u00e0 nel corso del I secolo a.C. l'avanzata romana si era insinuata ben oltre Verona, ma il controllo del valichi alpini richiese un'invasione militare. In seguito alla conquista romana il territorio di origine della lingua ladina si trov\u00f2 diviso in tre parti: Regio X Venetia et Histria, il Norico e la Rezia. Nel territorio vennero tracciate importanti vie di comunicazione, ma oltre ad alcune aree delle vallate principali, la romanizzazione delle vallate secondarie fu limitata.\nQuesta situazione permise pertanto alla popolazione di lingua latina di assorbire nella propria parlata elementi celtici (cosa che colloca il ladino fra le lingue galloromanze) come pure elementi della lingua retica, facente parte del gruppo non-indoeuropeo delle lingue tirreniche, e non riconducibili pertanto n\u00e9 al ceppo celtico, n\u00e9 al latino; come ad esempio: \"barantl\" (pino mugo), \"roa\" (frana), \"cr\u00ebp\" (montagna), \"dascia\" (frasca).\nTali popoli, parlanti una forma ormai non pi\u00f9 pura del latino, erano indicati dalle popolazioni di lingua tedesca, in seguito alla penetrazione di questi durante le invasioni barbariche, come \"Welsch\" (opponendoli a se stessi e ai \"Windisch\", gli Slavi); mentre essi stessi si definivano \"latini\" (da cui il termine dialettale \"ladin\"). Il termine si diffuse a partire dal XVIII secolo anche negli ambienti tedeschi (\"Ladinisch\") per designare le popolazioni in via di germanizzazione soggette al Tirolo. Alcune delle popolazioni soggette storicamente alla Repubblica di Venezia non compresero subito l'importanza di salvaguardare il proprio bagaglio storico-culturale per i significati sottesi di filo-asburgicismo, per cui negli ambienti italiani si era giunti al compromesso di Ladino-Dolomitici. Ora per\u00f2 una nuova consapevolezza e sensibilit\u00e0 sta prendendo piede anche in tali popolazioni e una maggiore attenzione \u00e8 rivolta alle proprie origini, al di l\u00e0 dei confini.\nIl ladino ha tratti in comune con le lingue romanze occidentali, per esempio la lenizione - talvolta fino alla scomparsa - delle intervocaliche (\"latinu\" &gt; \"ladin\") e il plurale in \"-s\" anzich\u00e9 in \"-i\", \"-e\", ma a volte se ne discosta (la \"c\" dinanzi a \"e\" e \"i\" non passa a [\u02a6] &gt; [s] ma diventa [\u02a7] come nel gruppo orientale - i casi di aspirazione di [k], come nella parola \"l sak\", sembrano invece essere un caso di germanizzazione).\nVarianti.\nMolte sono state le classifiche proposte negli anni. Da quella di Graziadio Isaia Ascoli che ne contemplava solo tre (grigione, ladino, friulano) escludendo completamente i dialetti ladini della Provincia di Belluno. Pi\u00f9 complessa fu la classificazione di Giovan Battista Pellegrini che inizialmente considerava il ladino centrale diviso in due gruppi: \"area ladina dolomitica del Sella\" e \"ladino cadorino\", per ampliare la seconda area successivamente in \"ladino bellunese-cadorino\" facendo combaciare il limite fra le due aree agli attuali confini amministrativi fra le regioni Trentino-Alto Adige e Veneto. Le posizioni di Pellegrini, notevole accademico, sono tuttavia ampiamente criticate e riviste. In particolare, secondo il glottologo Dieter Kattenbusch la posizione di Pellegrini \u00e8 estremamente imprecisa e generica. Ci\u00f2 si pu\u00f2 notare nel suo accostamento forzato del dialetto di Fodom (Livinallongo del Col di Lana) ai dialetti della valle del Piave, piuttosto che al molto pi\u00f9 vicino, sia geograficamente che linguisticamente, dialetto badioto. Inoltre il Pellegrini definisce ladini dialetti pesantemente \"venetizzati\". Una classificazione pi\u00f9 articolata e comprensiva degli studi precedenti \u00e8 proposta dal linguista brasiliano M\u00e1rio Eduardo Viaro:\nGruppo atesino del Sella.\nTrattasi dei dialetti parlati nella provincia autonoma di Bolzano:\nI dialetti atesini del Sella hanno conservato meglio degli altri i tratti originari del ladino.\nGruppo trentino del Sella.\nTrattasi del fassano, parlato in Val di Fassa nella provincia autonoma di Trento nelle tre varianti:\nNel censimento della popolazione del 2001 si contavano 7.553 abitanti di madrelingua ladina su complessivi 9.125 abitanti in Val di Fassa, pari all'82,8% della popolazione locale nella valle.\nGruppo agordino del Sella.\nNe fanno parte i seguenti dialetti della provincia di Belluno:\nGruppo ampezzano.\nSi tratta dell'ampezzano (\"anpez\u00e0n\"), parlato a Cortina d'Ampezzo (\"Anp\u00e9zo\"), da circa 3.000 persone. Vi sono forti somiglianze con il dialetto cadorino, che a sua volta risente degli influssi della lingua veneta, ma da essa si distingue conservando pi\u00f9 abbondantemente i caratteri pi\u00f9 arcaici (quindi pi\u00f9 ladini).\nGruppo cadorino.\nIn provincia di Belluno la lingua ladina \u00e8 parlata nel Cadore e nel Comelico in forma di \"ladino cadorino\", normalmente ascritto alla lingua ladina e politicamente riconosciuto come tale, quantunque per ragioni storiche e politiche questo territorio talvolta venga ignorato in riferimento all'adiacente territorio ladino ex-austroungarico, in cui la spinta al riconoscimento di minoranza etnico-linguistica \u00e8 stato storicamente pi\u00f9 forte. Si distinguono pertanto le seguenti varianti:\nGruppo solandro e nones.\nIn Trentino occidentale, in Val di Non, Val di Sole, Val di Peio, Val di Rabbi e piccola parte della Val Rendena separati dall'area dolomitica, sono diffusi dialetti di chiara origine ladina, attualmente non riconosciuti politicamente come tali, che presentano uno sviluppo proprio e qualche influsso del trentino e del lombardo. Per alcuni studiosi questi dialetti rappresentano una variante del Romancio con influssi da parte del Ladino (per via dell'antica continuit\u00e0 fra le parlate ladino-friulane e quelle Retoromanze grigionesi). Alcune comparazioni dimostrano inoltre una grande arcaicit\u00e0 nel lessico, dovuta al poco influsso di altre lingue (slavo, tedesco, francese ed italiano), almeno fino ad uno o due decenni fa, sulla parlata reto-romanza. Tali dialetti vengono anche definiti \"ladino anaunico\". Si distinguono in:\nIn occasione dei censimenti linguistici del 2001 e del 2011 circa trentini al di fuori dell'area ufficialmente ladina si dichiararono ladini, prevalentemente in Val di Non (circa il 25% della popolazione) e in misura minore in Val di Sole (meno del 5% della popolazione).\nStandardizzazione.\nNel 1988, le due maggiori istituzioni culturali ladine in Italia, l\u2019Istitut Cultural Ladin \"Majon di Fascegn\" e l'Istituto Ladino \"Micur\u00e0 de R\u00fc\" diedero a Heinrich Schmid l'incarico di creare anche per loro una lingua scritta comune. Egli accett\u00f2 questa nuova sfida e scrisse l'opera dal titolo \"Begleitung f\u00fcr den Aufbau einer gemeinsamen Schriftsprache der Dolomitenladiner\" (\u00abOrientamenti per lo sviluppo di una lingua scritta comune per i dialetti ladini delle Dolomiti\u00bb) unificando le diverse parlate locali in un'unica variante intradialettale unitaria. Schmid non vide la pubblicazione in lingua italiana di questa opera fondamentale, perch\u00e9 mor\u00ec nel febbraio 1999.\nRecentemente \u00e8 stato concluso il progetto SPELL che mira alla creazione di una lingua ladina standard. Dapprima si \u00e8 realizzata una grande ricognizione sulla realt\u00e0 linguistica delle valli ladine con l'informatizzazione del completo patrimonio lessicale, dopodich\u00e9 si \u00e8 passati alla redazione di un dizionario e di una grammatica di base curata dalla Union Generela di Ladins dla Dolomites per\u00f2 non ancora approvata ufficialmente dalle province autonome e dalle regioni interessate.\nDiffusione.\nLa lingua ladina \u00e8 riconosciuta come lingua minoritaria in 51 comuni del Trentino-Alto Adige e del Veneto. L'area ufficialmente ladina conta circa 92.000 abitanti, ma non \u00e8 possibile indicare con esattezza il numero dei parlanti la lingua ladina, dal momento che solo in Trentino-Alto Adige \u00e8 prevista la dichiarazione di appartenenza linguistica in occasione del censimento decennale della popolazione. Solo in provincia di Bolzano il censimento rileva ai fini della proporzionale etnica.\nAl di fuori dell'area ufficialmente riconosciuta, in particolare in Val di Non in Trentino, il 23,19% si \u00e8 dichiarato ladino, rispetto al 17,54 % nel 2001.\nProvincia autonoma di Bolzano.\nAl censimento del 2011, 20.548 altoatesini si sono dichiarati ladini, vale a dire il 4,53% della popolazione. In 8 dei 116 comuni altoatesini la lingua ladina \u00e8 maggioritaria.\nNel comune di Castelrotto risiede una consistente minoranza ladina, pari al 15,37% della popolazione totale. Si tratta dei residenti nelle frazioni Sureghes (\u00dcberwasser-Oltretorrente) e Runcadic (Runggaditsch-Roncadizza) che di fatto sono la zona abitata della localit\u00e0 Ortisei (intesa non come comune amministrativo), situata oltre il torrente Rio Gardena.\nProvincia autonoma di Trento.\nAl censimento del 2011, 18.550 trentini si sono dichiarati ladini. I ladini sono concentrati in Val di Fassa, dove sono una minoranza riconosciuta, e nelle Valli del Noce, dove il ladino non \u00e8 per\u00f2 riconosciuto, pur essendo i ladini nonesi e solandri pi\u00f9 numerosi dei ladini fassani.\nProvincia di Belluno.\nAppartengono all'area ladina storicamente tirolese i comuni di Cortina d'Ampezzo, Colle Santa Lucia, Livinallongo del Col di Lana. In questi tre comuni si \u00e8 svolta nel 2006 una inchiesta sociolinguistica mirata a determinare la composizione linguistica della regione; i risultati ottenuti sono riportati nella tabella seguente. Si \u00e8 registrata una maggioranza assoluta di italiani a Cortina d'Ampezzo, dove formano l'82,1% della popolazione comunale, mentre nei comuni di Colle Santa Lucia e Livinallongo del Col di Lana i ladini erano la maggioranza, con rispettivamente il 50,6% e il 54,3%.\nRocca Pietore fu invece a capo di una Magnifica Comunit\u00e0 che per pi\u00f9 di 500 anni godette di una propria autonomia, trovandosi tra la contea del Tirolo e la Repubblica di Venezia. La sua parlata mantiene ancora un tratto ladino che l'accomuna a Colle Santa Lucia e Livinallongo del Col di Lana.\nPossono essere definiti ladini in parte i comuni del Cadore e dell'alto Agordino. Le parlate del basso Cadore e del basso Agordino risentono invece dell'influenza del veneto bellunese, pertanto vengono preferibilmente classificate come dialetti ladino-veneti; in ogni caso, la legislazione riconosce come di minoranza linguistica ladina tutti i comuni agordini.\nRiconoscimento giuridico.\nProvincia autonoma di Bolzano.\nIn provincia di Bolzano (\"Balsan/Bulsan\") il ladino \u00e8 lingua ufficialmente riconosciuta e la minoranza ladina viene tutelata con diverse norme riguardanti tra l'altro l'insegnamento nelle scuole pubbliche e la facolt\u00e0 di usare il ladino nei rapporti orali e scritti con gli uffici della pubblica amministrazione, con esclusione delle forze armate e le forze di polizia. Infatti nelle scuole delle localit\u00e0 ladine dell'Alto Adige la lingua ladina \u00e8 lingua d'insegnamento assieme al tedesco e italiano. In base alla delibera della Giunta Provinciale n. 210 del 27 gennaio 2003 (\"Utilizzo della lingua ladina da parte degli enti pubblici e negli atti normativi\") \"le varianti del ladino con riconoscimento ufficiale in provincia di Bolzano sono il ladino unificato della Val Badia e quello della Val Gardena\". Per garantirne la rappresentanza politica, ai ladini \u00e8 riservato un seggio in consiglio provinciale. La lingua e cultura ladina in ambito altoatesino vengono curate dall'istituto ladino Micur\u00e0 de R\u00fc con sede centrale a San Martino in Badia e distaccata a Selva di Val Gardena. Inoltre la facolt\u00e0 di scienze della formazione della Libera universit\u00e0 di Bolzano possiede anche una sezione di lingua ladina con sede a Bressanone.\nProvincia autonoma di Trento.\nIn base all'articolo 102 dello Statuto d'autonomia del Trentino-Alto Adige la lingua e la cultura ladina sono tutelate anche nella provincia di Trento (\"Trent\"). Per garantirne la rappresentanza politica, anche ai ladini trentini \u00e8 riservato un seggio in consiglio provinciale. La lingua e cultura ladina in Trentino vengono curate dall'Istituto Culturale Ladino Majon di Fascegn a Vigo di Fassa.\nProvincia di Belluno.\nRecentemente anche in Provincia di Belluno (\"Belun\"), grazie alla normativa sulle minoranze linguistiche storiche (legge 482/1999), sono stati riconosciuti ladini i comuni del Cadore, del Comelico, dell'Agordino, della Valle del Biois, dell'alta val Cordevole e della Val di Zoldo.\n\u00c8 attivo l'Istituto Ladin de la Dolomites (Istituto Culturale delle Comunit\u00e0 dei Ladini Storici delle Dolomiti Bellunesi), con sede a Borca.\nEsiste pure l'Istitut Cultural Ladin Cesa de Jan a Colle S. Lucia che fa riferimento ai ladini storici presenti in Provincia di Belluno dei tre comuni di Livinallongo, Colle e Ampezzo, appartenuti alla provincia di Trento fino al 1926. Nell'associazione, \u00e8 presente anche il comune di Rocca Pietore di cui con i primi due (Livinallongo e Colle) ne condivide il tratto Ladino Atesino.\nUna efficace tutela delle minoranze linguistiche in provincia di Belluno da parte delle istituzioni \u00e8 tuttavia ancora mancante. L'insegnamento nelle scuole ed un seggio di rappresentanza in consiglio regionale sarebbero possibili misure a tutela della lingua e cultura ladina.\nMedia.\nLa sede Rai di Bolzano produce, sotto il marchio Rai Ladinia, programmi radiotelevisivi in lingua ladina, dedicati a tutto il territorio culturale.\nLa Union Generela di Ladins dla Dolomites pubblica inoltre settimanalmente \"La Usc di Ladins\", che contiene articoli di attualit\u00e0, sport ed eventi locali, in diversi dialetti ladini. I quotidiani \"Alto Adige\" e \"Trentino\" hanno una sezione dedicata alle valli ladine in lingua ladina.\nDue emittenti radiofoniche, \"Radio Gherd\u00ebina Dolomites\" e \"Radio Studio Record\" di Canazei, trasmettono in lingua ladina.\nUn discreto successo, soprattutto in Germania, \u00e8 stato inoltre riscosso dal trio musicale pop Ganes, le cui canzoni sono cantate prevalentemente in ladino badioto.\nEsempi.\nUna leggenda.\nUn esempio di una leggenda in ladino dolomitico / ladin dolomitan standard:\nTraduzione:\nTutti i ladini sanno che il luogo dell'arcobaleno \u00e8 il lago di Carezza. Questo \u00e8 conosciuto tra i laghi per i suoi bei colori che cambiano dal verde fresco allo scarlatto e dal blu cielo all'oro; per questo cambiamento dei colori viene chiamato \"lago arcobaleno\", dai colori..."}
{"id": "314764", "revid": "2225", "url": "https://it.wikipedia.org/wiki?curid=314764", "title": "Mole antonelliana", "text": ""}
{"id": "314768", "revid": "22475", "url": "https://it.wikipedia.org/wiki?curid=314768", "title": "Cratere Airy (Luna)", "text": "Airy \u00e8 un cratere lunare situato nell'emisfero sud del satellite, intitolato all'astronomo britannico George Biddell Airy; \u00e8 il pi\u00f9 meridionale di una catena di crateri che prosegue verso nord con il cratere Vogel ed il cratere Argelander. Poco pi\u00f9 a sud si trova il cratere Donati.\nIl perimetro di Airy \u00e8 poligonale e si interrompe parzialmente verso nord e verso sud; il fondo \u00e8 irregolare; \u00e8 presente un rilievo centrale.\nCrateri correlati.\nAlcuni crateri minori situati in prossimit\u00e0 di Airy sono convenzionalmente identificati, sulle mappe lunari, attraverso una lettera associata al nome."}
{"id": "314771", "revid": "22475", "url": "https://it.wikipedia.org/wiki?curid=314771", "title": "Cratere Airy (Marte)", "text": "Airy \u00e8 un cratere marziano situato nei pressi dell'equatore del pianeta, intitolato all'astronomo britannico George Biddell Airy.\nIl cratere secondario Airy-0, che si trova al suo interno, \u00e8 utilizzato come punto di riferimento per definire il meridiano principale nella topografia di Marte."}
{"id": "314772", "revid": "86599", "url": "https://it.wikipedia.org/wiki?curid=314772", "title": "Cratere Airy-0", "text": "Airy-0 \u00e8 un cratere marziano situato nei pressi dell'equatore del pianeta, all'interno del cratere Airy, nella regione di Sinus Meridiani. \u00c8 utilizzato per determinare il meridiano principale del sistema di riferimento topografico marziano, analogamente a quanto avviene sulla Terra con Greenwich."}
{"id": "314773", "revid": "28057", "url": "https://it.wikipedia.org/wiki?curid=314773", "title": "Imposta di registro", "text": "L'imposta di registro \u00e8 un tributo previsto dall'ordinamento della Repubblica italiana dovuto per la registrazione di determinati atti giuridici presso l'Agenzia delle Entrate (prima dell'unificazione degli uffici fiscali la registrazione era effettuata presso l'Ufficio del Registro).\nSi presenta come tributo avente natura di tassa, quando \u00e8 correlata all'erogazione di un servizio da parte della pubblica amministrazione, di imposta quando \u00e8 determinata in proporzione al valore economico dell'atto o del negozio.\nEssa \u00e8 regolata dal Testo unico dell'imposta di registro, approvato con D.P.R. 26 aprile 1986, n. 131.\nPresupposto dell'imposta.\nIl legislatore pone quale presupposto dell'Imposta di Registro la richiesta della registrazione dell'atto o del negozio.\nIn virt\u00f9 di tale presupposto gli atti rilevanti si articolano in:\nAtti soggetti a registrazione in termine fisso.\nSono quegli atti per i quali alcuni soggetti (contraenti, notai, ecc..) devono obbligatoriamente presentare la richiesta di registrazione entro i seguenti giorni dalla data pi\u00f9 vecchia tra quella dell'atto e quella dell'inizio del contratto:\n- 30 per le locazioni e per gli atti telematici stipulati da ufficiali roganti\n- 20 per altri atti formati in Italia\n- 60 per altri atti formati all'estero.\nTali atti sono:\nAtti soggetti a registrazione in caso d'uso.\nIn questa ipotesi la richiesta di registrazione non si configura quale obbligo ma onere, affinch\u00e9 si possa trarre interesse dal suo \"uso\". L'atto non pu\u00f2 essere usato se non viene prima effettuata la registrazione e pagata l'imposta. Il \"caso d'uso\" si ha quando l'atto \u00e8 depositato presso le cancellerie giudiziarie e viene applicata l'imposta nel momento in cui l'atto viene prelevato al fine di svolgere tramite esso un'attivit\u00e0 amministrativa.\nNon si applica l'imposta in caso d'uso:\nSi applica invece nei seguenti casi:\nAtti non soggetti a registrazione.\nAtti per i quali la richiesta di registrazione \u00e8 volontaria ed \u00e8 eseguita da chiunque abbia interesse a fornire certezza dell'esistenza dell'atto e della sua data.\nUfficio competente.\nGli atti rogati da un notaio o da un altro ufficiale rogante devono essere registrati presso l'Agenzia delle Entrate nella cui circoscrizione risiede il pubblico ufficiale.\nGli altri atti possono essere registrati presso qualsiasi ufficio dell'Agenzia delle Entrate in Italia. Per le denunce di eventi successivi alla registrazione, si deve far riferimento allo stesso ufficio che ha registrato l'atto al quale gli eventi stessi si riferiscono.\nNatura dell'atto.\nL'imposta \u00e8 applicata secondo la intrinseca natura e gli effetti giuridici degli atti presentati alla registrazione, anche se non vi corrisponda il titolo o la forma apparente. (art.20 DPR 131/86)\nMisura dell'imposta.\nLa legge, in base alla tipologia dell'atto che deve essere registrato, prevede che l'imposta possa essere:\nRegistrazione.\nLa registrazione non \u00e8 altro che l'annotazione di atti in appositi elenchi, nei quali si certifica:\nRegistrazione d'ufficio: avviene quando la registrazione non \u00e8 stata richiesta dai soggetti obbligati in alcuni casi particolari.\nDal 1\u00ba giugno 2007 tutti i notai in Italia devono registrare in via telematica tutti gli atti di loro competenza.\nPu\u00f2 registrare con modalit\u00e0 telematiche, limitatamente ai contratti di locazione, qualunque contribuente lo desideri, scaricando il software e le istruzioni dal sito dell'Agenzia delle Entrate.\nVersamento dell'imposta.\nL'imposta \u00e8 dovuta da:\n- le parti dell'atto da registrare, che sono obbligate tanto alla registrazione dell'atto che al versamento\n- i notai e gli altri pubblici ufficiali, che sono obbligati alla registrazione e in alcuni casi al pagamento, come responsabili d'imposta.\nI cancellieri degli organi giudiziari e gli impiegati della Amministrazione Finanziaria sono tenuti solo alla registrazione dell'atto ma non al pagamento.\nIl versamento dell'imposta per gli atti privati viene effettuato tramite il Modello F24, Prot. n. 18379/2020 , ed \u00e8 possibile effettuare il ravvedimento in caso di omesso o tardivo versamento.\nIl versamento dell'imposta per gli atti rogati da un notaio avviene per via telematica.\nGli atti pi\u00f9 comuni.\nPer i contratti di compravendita, permuta, divisione di immobili c'\u00e8 l'obbligo di rivolgersi al notaio che provvede ad autenticare le firme, registrare il contratto versando le imposte dovute.\nUn contratto di locazione, un preliminare di compravendita o un comodato sono definiti come scritture private non autenticate e alla loro registrazione devono provvedere gli interessati."}
{"id": "314778", "revid": "1226", "url": "https://it.wikipedia.org/wiki?curid=314778", "title": "Basilica palladiana", "text": ""}
{"id": "314779", "revid": "599013", "url": "https://it.wikipedia.org/wiki?curid=314779", "title": "Jardel", "text": "Punta dallo spiccato senso del gol, \u00e8 stato uno degli attaccanti pi\u00f9 prolifici di fine anni novanta e primi anni 2000. Ha vinto la Scarpa d'oro nel 1999 e nel 2002, oltre alla classifica marcatori della Primeira Liga per ben cinque volte. \u00c8 l'unico calciatore della storia ad essersi laureato capocannoniere sia in Copa Libertadores (1995) che in Champions League (1999-2000).\nHa militato in squadre di 11 nazioni diverse (Brasile, Portogallo, Turchia, Inghilterra, Italia, Argentina, Spagna, Cipro, Australia, Bulgaria ed Arabia Saudita), segnando pi\u00f9 di 450 gol in totale. Con la Nazionale brasiliana Under-20 ha vinto il Mondiale Under-20 del 1993. Con la Nazionale maggiore ha totalizzato 10 presenze, di cui una nella Copa America del 2001.\nNel 2012 ha annunciato il suo ritiro dal calcio giocato; in seguito ha iniziato a studiare per ottenere il patentino da allenatore.\nCarriera.\nClub.\nIn Brasile.\nEsord\u00ec nel calcio professionistico col Vasco da Gama; trasferitosi nel 1995 al Gr\u00eamio, vinse la Coppa Libertadores e fu capocannoniere della manifestazione.\nVinse anche la Recopa Sudamericana prima di trasferirsi in Europa.\nIn Europa.\nJardel pass\u00f2 al nell'estate 1996 e subito pass\u00f2 alla ribalta per le sue doti realizzative.\nIn quattro anni al Porto si impose come uno dei massimi goleador europei: in 169 partite segn\u00f2 166 reti, superando la media di un gol a partita nel solo campionato portoghese (125 partite e 130 gol). Fu sempre capocannoniere del campionato portoghese e due volte miglior marcatore europeo: nel 1998-1999 il primato gli valse la scarpa d'oro, premio che, a causa dei coefficienti, la stagione successiva and\u00f2 a Kevin Phillips, autore di sei gol in meno.\nCol Porto vinse i primi tre campionati e le supercoppe del 1996, 1998, 1999.\nGalatasaray.\nVenne acquistato dal Galatasaray nel 2000. In Turchia si dimostr\u00f2 ancora grande cannoniere, con 22 reti in 24 partite, sebbene non avesse giocato tutto il campionato. Vinse la supercoppa nazionale e fu protagonista della conquista della Supercoppa Europea, segnando 2 reti (di cui la seconda il Golden gol) al Real Madrid nella partita del 25 agosto 2000.\nSporting Lisbona.\nTornato in Portogallo, allo Sporting Lisbona, si riconferm\u00f2 per la quinta volta capocannoniere del campionato, che vinse per la quarta volta. In questa stagione fissa il suo primato personale con 42 reti in 30 partite, che gli fanno vincere tra l'altro la seconda Scarpa d'oro come miglior bomber dei campionati europei.\nIl declino.\nJardel ebbe una battuta d'arresto l'anno successivo con 19 partite (pur con 11 reti) cadendo nel vortice della droga a causa della mancata convocazione al Mondiale 2002 e della separazione con la moglie. Tent\u00f2 poi l'avventura inglese al Bolton Wanderers nel 2003, a gennaio 2004 pass\u00f2 all', senza andare oltre a tre presenze, condite da numerose polemiche relative al suo stato di forma. Dopo la rescissione del contratto con la squadra dorica, nel 2004-2005 fece poche apparizioni al Newells Old Boys e all'Alaves nella seconda divisione spagnola.\nNel gennaio 2006 pass\u00f2 ad una squadra brasiliana di prima divisione, il Goi\u00e1s. Nell'estate 2006 si \u00e8 trasferito nel neopromosso Beira-Mar, nella Superliga portoghese. Ha perso 8 chili nel pre-campionato, grazie al preparatore atletico della squadra. Nelle prime 4 giornate di campionato ha segnato 2 gol. Nelle restanti otto partite disputate, ha segnato un solo gol. Ha lasciato il Portogallo nel gennaio 2007, per firmare un contratto di cinque mesi con l', squadra cipriota, con opzione per la stagione a venire.\nNell'agosto 2007 Jardel ha lasciato Cipro e ha provato l'esperienza australiana con i Newcastle Jets, squadra che milita nella prima divisione.\nIl 27 aprile 2008 Jardel afferma alla televisione brasiliana di aver problemi con la cocaina da diversi anni. Ha dichiarato, inoltre, di tenersene lontano da due mesi e che si sta allenando per trovare un nuovo ingaggio, magari in una grande squadra.\nIl 29 giugno 2008 firma per il Crici\u00fama. A febbraio 2009, \u00e8 stato ingaggiato dal Ferrovi\u00e1rio, mentre nel 2010 \u00e8 al Flamengo-PI squadra di serie D brasiliana.\nIl 29 giugno 2010 si trasferisce in Bulgaria al \u010cerno More Varna, con cui firma un contratto annuale. La sua prima rete in campionato con la nuova maglia\narriva il 31 ottobre 2010 nella vittoria casalinga per 1-0 contro il Lokomotiv Sofia.\nA fine novembre 2010 si svincola dal club bulgaro e dopo un mese firma per una stagione con il Rio Negro militante nel campionato locale dell'Amazzonia. Nel 2011 ha raggiunto un accordo con Al-Taawon, squadra dell'Arabia Saudita.\nNazionale.\nIl suo esordio con la maglia della nazionale risale al 1996, contro la . Tuttavia in maglia verdeoro disput\u00f2 solo 10 partite con una rete, mentre con l'under 20 era riuscito a conquistare il titolo mondiale nel 1993.\nStatistiche.\nPresenze e reti nei club.\nTra club e Nazionale maggiore, Jardel ha giocato globalmente 608 partite segnando 451 reti, alla media di 0,74 gol a partita.\n\"Statistiche aggiornate al termine della carriera da calciatore.\""}
{"id": "314780", "revid": "110157", "url": "https://it.wikipedia.org/wiki?curid=314780", "title": "Riehen", "text": "Riehen (toponimo tedesco) \u00e8 un comune svizzero di 20\u00a0895 abitanti del Canton Basilea Citt\u00e0; ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRiehen \u00e8 servita dall'omonima stazione sulla ferrovia Wiesentalbahn (linea S6 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "314784", "revid": "880217", "url": "https://it.wikipedia.org/wiki?curid=314784", "title": "Amarna", "text": "Amarna (comunemente, ma meno correttamente noto come Tell el-Amarna) \u00e8 il nome moderno della localit\u00e0 dove sorgeva Akhetaton, la citt\u00e0 egizia fondata dal faraone Akhenaton come capitale delle Due Terre, abbandonando cos\u00ec sia la capitale amministrativa, Menfi, che quella religiosa, Tebe.\nLa citt\u00e0.\nIl termine \"tell\", nell'area Mesopotamica, sta a indicare le collinette artificiali createsi, nel corso dei millenni, a seguito della sovrapposizione delle rovine di precedenti insediamenti. Proprio tali \"tell\", infatti costituiscono un ben chiaro segno della presenza di antichi abitati..\nTuttavia, in questo caso, il termine \"tell\" riferito ad Amarna non ha assolutamente tale significato giacch\u00e9 il nome moderno \"Tell el-Amarna\" nulla ha a che vedere con le collinette cui si \u00e8 sopra fatto cenno. Il nome risale al XVIII secolo e fa riferimento a una trib\u00f9 beduina nota come \"Ben Amran\". Tale trib\u00f9 si insedi\u00f2 in quest'area del Medio Egitto dando vita a quattro distinti villaggi: el-Till, El-Hagg Qandil, el-Amiriya ed el-Hawata. Il nome del primo di questi villaggi, si confuse con quello della trib\u00f9 che lo abitava dando cos\u00ec vita a \"el-Till el-Amarna\" dalla cui successiva corruzione deriv\u00f2 il termine \"Tell-el-Amarna\" oggi abbreviato, e pi\u00f9 noto, semplicemente come \"Amarna\".\nLa storia di Tell el-Amarna \u00e8 intimamente connessa, e non potrebbe essere differentemente giacch\u00e9 si tratta del moderno nome di un'antica citt\u00e0, a quello di Akhetaton, o Akhetaten e alla figura del sovrano Amenhotep IV che, modificato il suo nome in Akhenaton, instaur\u00f2 il culto di Aton, il sole, fonte di vita, come dio supremo.\nPer allontanarsi, anche fisicamente, dal potere gestito dai sacerdoti di Amon nell'antica Ipet-Eswe (l'attuale Karnak), Akhenaton decise di fondare dal nulla una nuova capitale.\n\u00c8 verosimile che abbia scelto personalmente, nell'anno IV del suo regno, il sito ove sorse Akhetaton, \"Lo splendore di Aton\", forse a causa di due colline tra cui si poteva veder sorgere il sole e che ricordavano il geroglifico \"akhet\".\nIl terreno su cui Akhenaton scelse di costruire la sua capitale \u00e8 localizzato sulla riva orientale del Nilo, nel territorio di quello che era il XV nomo dell'Alto Egitto, circa a sud di Menfi e 400 a nord di Tebe; si trattava di un territorio vergine sia sotto il profilo politico che, e specialmente, religioso, equidistante dalle due capitali precedenti e considerato ottimale per combinarne il duplice ruolo, amministrativo e religioso. Al contrario di altre capitali, nate su abitati preesistenti e a seguito di espansioni successive, Akhetaton/Amarna venne progettata dal nulla su un'area di circa e si ritiene che, nel momento della sua massima espansione, la popolazione sia oscillata tra i 20 e i abitanti; se le rappresentazioni parietali e decorative possono essere assunte come rappresentanti l'effettiva realt\u00e0 (e considerando i canoni pittorici realistici dell'epoca amarniana questo \u00e8 positivamente ipotizzabile), la citt\u00e0 doveva essere ricca di alberi e di verde, ben servita sotto il profilo dell'approvvigionamento idrico anche grazie ai molti pozzi, con un aspetto ben diverso da quello completamente arido attuale dovuto, anche, allo spostamento dell'alveo del Nilo.\nArea settentrionale.\nQuella che oggi viene indicata come \"Citt\u00e0 del Nord\" era un'area autosufficiente in cui trovavano collocazione il complesso gestionale amministrativo della citt\u00e0 e locali di immagazzinamento, tutti costruiti in mattoni crudi; qui si trovavano, inoltre, le dimore dell\"\u00e9lite\" amarniana che si sviluppavano lungo la Strada Regia che collegava la Citt\u00e0 del Nord con la \"Citt\u00e0 Centrale\". In questa zona si trovava, pure, una struttura fortificata sulla riva del fiume (oggi il corso \u00e8 di molto variato) che, date le frequenti decorazioni con scene della famiglia reale, \u00e8 stato ipotizzato fosse la principale residenza abitativa reale. Qui si trovava anche il Palazzo del Nord, da non confondersi con il precedente, ugualmente costruito sulle rive del Nilo che conteneva squisiti dipinti parietali comprendenti vari animali che suggerirono a John Pendlebury potesse aver ospitato anche una sorta di giardino zoologico. Il palazzo \u00e8, inoltre, particolarmente importante giacch\u00e9 si ritiene che sia stato la dimora della regina Nefertiti, quando questa scomparve dalla scena politico-sociale al fianco del re, o della sposa secondaria Kiya.\nNell'area nord si trovava, inoltre, una zona suburbana di ville di pregio tra cui, la pi\u00f9 famosa, \u00e8 quella indicata con la sigla T36.11 che comprendeva una vasta area abitata, con anticamere e sale colonnate, comprensiva di magazzini e giardini, il tutto circondato da un muro, in mattoni crudi, alto circa 3 m.\nArea centrale.\nIl centro cittadino, noto oggi come \"Citt\u00e0 Centrale\", era situato in leggera pendenza in area anticamente lungo il fiume nota come \"Isola dell'Aton dei giubilei\". Si trattava di un'area squadrata di cui una gran parte \u00e8 oggi nascosta sotto moderne coltivazioni. Punto centrale del distretto amministrativo era la fine della Strada Regia che terminava con il Grande Palazzo, noto come \"Casa della gioia in Akhetaton\", sito sull'antico lungo Nilo, e che ospitava splendide pavimentazioni dipinte. Dotato di ampi cortili circondati da statue colossali di Akhenaton, qui il re riceveva inviati e ambasciatori stranieri. Sull'altro lato della strada si trovava un altro edificio, la \"Casa del Re\" congiunta al Grande Palazzo da un sovrapassaggio coperto in cui si apriva, molto verosimilmente, la \"Finestra delle Apparizioni\", spesso rappresentata nei dipinti, da cui il re, la regina, e talvolta le figlie della coppia, si offrivano al popolo, specie durante l'elargizione di doni e le cerimonie di premiazione di funzionari meritevoli cui venivano concessi collari preziosi e altri oggetti in oro. Nella Casa del Re si trovavano, inoltre, locali di abitazione e di servizio, ivi compresi scrittori e un ufficio di registrazione dei doni; qui vennero rinvenute ceramiche anche di provenienza micenea e minoica, a dimostrazione dei rapporti esistenti con l'area minoico cretese\nNei pressi del Grande Palazzo e lateralmente alla Casa del Re si trovava l'enorme \"Grande tempio di Aton\", il \"Palazzo di Aton in Akhetaton\": si trattava di un'area rettangolare di che ospitava 365 altari in mattoni crudi per ciascuna delle due parti del Paese, l'Alto e il Basso Egitto. Circa a sud del \"Grande Tempio\" si trovava il \"Piccolo tempio di Aton\", la \"Dimora di Aton in Akhetaton\", che disponeva di magazzini e di una propria \"Finestra delle Apparizioni\" ed \u00e8 stato interpretato dagli studiosi, dato anche il suo allineamento con le tombe reali, come un tempio dedicato agli antenati e come tempio funerario del re.\nArea meridionale.\nMeno del 50% dell'area che si estende a sud della Citt\u00e0 Centrale \u00e8 stata a oggi scavata. L'area, come la corrispondente zona nell'area settentrionale, era residenziale pur esistendo, tuttavia, edifici pubblici e amministrativi. Si ritiene sia stata realizzata precedentemente all'area settentrionale quasi come insediamento di prova; anche qui esistevano dimore destinate all\"\u00e9lite\" amarniana testimoniate non solo dai frequenti recinti murari che circondavano aree a giardino, ma anche dalla presenza di ritti e architravi in pietra recanti il nome e i principali titoli del proprietario.\nLe steli confinarie.\nTrasferita qui la sua corte, come detto per un preciso disegno di allontanarsi da ogni divinit\u00e0 e, in special modo, dal clero amoniano, Akhenaton giur\u00f2, sulle steli confinarie che, sulle due rive del Nilo, circondavano la vallata in cui sorgeva Akhetaton, che mai avrebbe \"sconfinato...in eterno\". Le steli confinarie di Amarna note sono 15, classificate con lettere dell'alfabeto solo in parte progressive (A, B, F, J, K, L, M, N, P, Q, R, S, U, V, X). Se ne riconoscono, in genere, due versioni K, X, M risalenti agli anni IV e V, e le altre risalenti all'anno VI; quasi tutte prevedono un rinnovo del giuramento nell'anno VIII.. In linea generale, tutte le steli seguono una medesima struttura: sono arrotondate in alto ove si trova il disco solare dell'Aton i cui raggi divergenti puntano verso il basso e recano, alle narici dei personaggi rappresentati, il simbolo \"ankh\" della vita; la parte superiore \u00e8 generalmente occupata dal re, dalla regina, in atto di adorazione, e da due principesse recanti sistri; la parte inferiore \u00e8 occupata da linee di testo:\nSolo alcuni anni dopo la scoperta della stele \"U\", Karl Richard Lepsius rese pubblica l'esistenza delle steli il cui testo, tuttavia, fu disponibile solo dal 1908 grazie al lavoro, e ai disegni, di Norman de Garis Davies. Tutto quanto \u00e8 noto della fondazione di Akhetaton e delle ragioni per cui Amenhotep IV/Akhenaton abbandon\u00f2 Tebe, ci deriva proprio dal contenuto delle steli il cui valore documentario \u00e8, perci\u00f2, massimo.\nIl tempio del fiume.\nNell'adiacente villaggio di el-Hagg Qandil si trovano le rovine del cosiddetto \"Tempio del Fiume\", scoperto nel 1922 dalla Egypt Exploration Society, la cui importanza risiede nel fatto che costituisce l'unica prova che l'area venne costantemente occupata fino alla XXVI dinastia, nonostante l'abbandono di Amarna nel corso della XVIII dinastia. Alcune pietre del tempio, infatti, sono di provenienza dai templi e dalle abitazioni dell'antica Akhetaton.\nArchitettura e arte civile e religiosa.\nConsiderato \"eretico\" per l'aver rifiutato l'antico pantheon indirizzando la religione verso il culto di un dio pressoch\u00e9 unico, il periodo di regno di Akhenaton \u00e8 oggi anche conosciuto come quello dell'\"eresia amarniana\".\nFin dall'inizio del suo regno, Amenhotep IV/Akhenaton impost\u00f2 la sua azione politica sul \"ankh em maat\", ovvero sul \"vivere nella verit\u00e0\" o, meglio, nel \"vivere secondo il giusto ordine delle cose\" e non esister\u00e0 campo in cui il re non porter\u00e0 il suo concetto, a partire dalla stessa lingua per cui quella scritta seguir\u00e0 quella parlata. La stessa citt\u00e0 di Akhetaton/Amarna costituisce quasi un catalogo delle sue concezioni.\nIn campo architettonico, anche in funzione della necessit\u00e0 di costruire in fretta la nuova capitale, si pass\u00f2 all'impiego di mattoni di dimensioni molto pi\u00f9 piccole e maneggevoli degli immani blocchi di pietra delle precedenti, e successive, costruzioni. Il nome stesso assegnato spontaneamente a tali mattoni dagli operai moderni addetti agli scavi archeologici, che per primi li rinvennero, \u00e8 sintomatico: talatat, con evidente riferimento al numero arabo tre (\"talata\") ovvero i \"tre palmi\" delle ridotte dimensioni (ca. 50\u00a0cm x 25 x 22).\nTali mattoni, il cui impiego \u00e8 attestato fin dai primi anni di regno anche a Tebe, avevano l'innegabile vantaggio di poter essere trasportati e posti \"in situ\" da una sola persona, con quale risparmio di tempo e mano d'opera \u00e8 facile immaginare.\nNel campo dell'arte egizia il periodo amarniano vide il prosperare di un realismo, unico nel panorama artistico antico egizio (tanto che si parler\u00e0 specificamente di arte amarniana), in cui alle forme consolidate dell'arte egizia (con immagini stereotipate dei re, sostanzialmente identiche nell'arco delle 30 dinastie), si sostitu\u00ec una statuaria pi\u00f9 attinente alla realt\u00e0 con scene anche di vita intima quotidiana e con l'accentuazione addirittura dei difetti fisici dello stesso Akhenaton e della sposa regale Nefertiti. \u00c8 bene tener presente, anche nella rappresentazione artistica, che la religione egizia precedente all'eresia atoniana prevedeva la costante presenza di trinit\u00e0 divine quali quella costituita da Osiride, Iside e Horus, oppure da Amon, Mut e Khonsu a Tebe; la concezione atoniana prevedeva ugualmente la presenza di una triade, ma questa era costituita dall'Aton, da Akhenaton e dalla regina Nefertiti che venivano identificati nella primeva trinit\u00e0 eliopolitana costituita, rispettivamente, da Atum, dio autogenerato, e dai suoi figli gemelli Shu, rappresentante l'aria, e Tefnut, rappresentante l'umidit\u00e0. Con le sei figlie della coppia reale si ricostituiva, altres\u00ec, l'Enneade Eliopolitana, ovvero le nove divinit\u00e0 della creazione. Da tale concezione religiosa derivavano le stesse rappresentazioni scultoree e pittoriche giacch\u00e9 era normale che il re e la regina comparissero quasi sempre assieme e in formato paritetico, l\u00e0 ove, precedentemente e poi successivamente, la statura della rappresentazione indicava una ben precisa gerarchia. In alcuni casi si assiste addirittura ad una inversione delle altezze talch\u00e9 la regina Nefertiti, anche in funzione dell'alta corona che la caratterizza, viene rappresentata pi\u00f9 alta dello sposo Akhenaton.\nOgni rappresentazione della famiglia reale, \u00e8 inoltre caratterizzata dalla presenza, in alto, del disco solare dotato di raggi che, in prossimit\u00e0 delle narici dei personaggi reali, presentano mani recanti il segno della vita \"ankh\". Si assiste cos\u00ec, nella ritrattistica, a scene familiari decisamente impensabili in altri contesti storico/artistici egizi, con scambio di effusioni, abbracci e baci tra gli appartenenti alla famiglia reale e particolari che, contrariamente alla staticit\u00e0 precedente e successiva, presentano caratteri di movimento come, ad esempio, nastri posteriori delle corone indossate dal re e dalla regina, come mossi dal vento.\nAnalogamente rivoluzionaria fu la concezione templare.\nLe divinit\u00e0 precedenti al culto atoniano, infatti, risiedevano nel luogo pi\u00f9 riposto del tempio, il \"naos\", il \"sancta sanctorum\", ed i templi egizi si sviluppavano con la classica struttura \"a cannocchiale\": mentre il pavimento saliva verso il naos ed il soffitto si abbassava, si assisteva al passaggio graduale dalla luce del cortile colonnato al buio della cella ove risiedeva la divinit\u00e0. Il dio, si pensi ad Amon \"il nascosto\", aveva generalmente forma antropomorfa o in parte tale ed era, in qualche modo, tangibile.\nNon cos\u00ec Aton che era il globo solare il cui culto non poteva, perci\u00f2 stesso, avvenire nei meandri bui del tempio. Nei templi precedenti la progressione vedeva (dall'avanti all'indietro) il pilone, la corte colonnata, la sala ipostila, il vestibolo ed il naos con sempre minor luce.\nOra il grande tempio di Aton ad Akhetaton (Tell el-Amarna) era invece il trionfo della luce.\nAd un pilone che ricorda, anche in questo caso, il geroglifico \"akhet\" (e che, al contrario della struttura architettonica precedente, manca dell'architrave congiungente le due torri rastremate), ne segue un secondo che immette in quella che era la sala ipostila. Mentre precedentemente tale sala era buia, costituita da una selva di colonne che rappresentavano gli alberi della palude primordiale tra cui penetrava a stento la luce da finestrelle poste in alto, ora l'ipostila \u00e8 scoperta al centro. Da questa si passa in una sequenza di quattro cortili, anch'essi scoperti, occupati da altari sacrificali. Seguono due altri cortili che costituiscono il santuario vero e proprio ove pu\u00f2 accedere solo il clero ed il sovrano, e solo qui, tuttavia pur sempre aperte alla luce, si trovano cappelle minori.\nNecropoli.\nFin dall'inizio del suo regno, Amenhotep IV/Akhenaton aveva sperato di poter trasformare la stessa Tebe nell'\"Orizzonte di Aton\". Per tale motivo, seguendo la tradizione dei suoi predecessori della XVIII dinastia, aveva di certo iniziato a far predisporre la sua sepoltura nella Valle dei Re e, verosimilmente, nei pressi della tomba del padre Amenhotep III (KV22). Sulla base di posizionamento e metodi di scavo, si \u00e8 oggi propensi ad individuare tale sepoltura nella incompiuta KV25, ubicata nella West Valley, o nella vicina KV23 di Ay. La zona pianeggiante in cui sorge Amarna \u00e8 circondata da alte falesie che superano talvolta l'altezza di , queste sono interrotte da wadi, ovvero dal letto di antichi fiumi; una di queste conduce, a circa dalla citt\u00e0, all'area in cui si trova la cosiddetta Tomba reale, termine tuttavia forse non aderente all'effettiva destinazione della tomba stessa. Le condizioni delle tombe di Amarna sono ormai misere, vuoi per il naturale trascorrere dei millenni, vuoi per interventi umani susseguitisi con l'occupazione dei locali come abitazioni o romitaggi di monaci copti; molto si deve, per la conoscenza delle sepolture, al lavoro dei primi esploratori tra cui Robert Hay, Nestor L\u2019H\u00f4te e Karl Richard Lepsius il quale fu, tuttavia, l'unico che fece pubblicare i suoi lavori\nUadi reale.\nTenendo fede al contenuto delle stele confinarie \"di mai pi\u00f9 sconfinare dalla citt\u00e0\", Akhenaton fece preparare la sua tomba in un Uadi, come una sorta di riproduzione in miniatura della Valle dei Re tebana, a circa dalla citt\u00e0, ma questa, all'atto della sua scoperta, risult\u00f2 depredata cos\u00ec avvalorando il convincimento che il sovrano fosse stato sepolto o, pi\u00f9 probabilmente, risepolto, in una tomba della Valle dei Re che venne individuata nella misteriosa KV55.\nLa vita di Akhetaton dur\u00f2, complessivamente, circa 30 anni ed il suo abbandono inizi\u00f2 nei primi anni di regno di Tutankhamon a cui potrebbe essere peraltro imputabile la traslazione del corpo di Akhenaton:\nLe tombe dei nobili.\nPoco conosciute rispetto alle Tombe dei Nobili della Necropoli tebana, vuoi a causa della lontananza del sito rispetto ai centri maggiori, vuoi per il loro carattere poco attraente, con pareti grigie, spesso molto danneggiate, prive dei loro colori, non attirano di certo l'attenzione, ma sono tuttavia monumenti molto interessanti per la loro originalit\u00e0 e fondamentali per una corretta comprensione del periodo Amarniano. Nonostante l'alto numero di popolazione calcolata (da 20 a 50.000 persone), sono note solo 50 tombe, di cui solo 24 recanti iscrizioni e nessuna, comunque ultimata; secondo recenti studi, inoltre, solo una delle tombe avrebbe effettivamente accolto il defunto per cui era stata realizzata. Quanto al numero davvero ridotto di sepolture, si ipotizza che il privilegio di creare una tomba nella citt\u00e0 fosse concesso dallo stesso Akhenaton e che questi abbia perci\u00f2 rilasciato poche autorizzazioni; i funzionari, inoltre, provenivano da altre localit\u00e0, Menfi o la stessa Tebe, ed \u00e8 perci\u00f2 ipotizzabile che avessero comunque preferito essere sepolti nei luoghi d'origine.\nI primi studi sulle tombe amarniane si debbono a John Gardner Wilkinson, nel 1820, seguito da Robert Hay e Nestor L\u2019H\u00f4te che ne ricavarono molti disegni e copie di iscrizioni. Prima pubblicazione significativa sull'argomento fu quella di Karl Richard Lepsius del 1849; anche sui lavori dei predecessori, a causa dei molteplici danni nel frattempo intervenuti, si bas\u00f2 per la sua opera, considerata fondamentale sull'argomento, Norman de Garis Davies agli inizi del XX secolo. Le tombe dei nobili di Amarna sono ripartite in due aree, settentrionale e meridionale; l'area settentrionale, a nord-est della citt\u00e0 nei pressi della stele V, ne ospita sei di cui due a nord di un wadi (TA1 e TA2) e quattro a sud del wadi (da TA3 a TA6). Sono scavate a circa 85 m di altezza nella falesia che circonda la valle e sono costituite da due sale in successione, con una nicchia per la statua del defunto al fondo della seconda sala; durante i millenni vennero usate come romitaggi da monaci cristiani copti e in un caso la tomba (TA6) venne trasformata in chiesa.\nArea settentrionale.\nScavate nella falesia, hanno accesso generalmente nella parete verticale e, perci\u00f2 stesso, sono state poco soggette a interramenti, ma, essendo pi\u00f9 facilmente accessibili, prescelte dai monaci copti come abitazioni.\nArea meridionale.\nL'area meridionale della necropoli dei nobili di Amarna ospita 19 tombe censite. Si trovano a sud e a est di Akhetaton e vennero scavate in una roccia di pessima qualit\u00e0; al contrario delle tombe dell'area settentrionale, l'ingresso si trova, generalmente, al di sotto del piano e, per tale motivo, sono state (e sono tuttora) pi\u00f9 facilmente interrate.\nNella zona esistono, peraltro, censite da Norman de Garis Davies, piccole tombe di minore importanza, vuoi perch\u00e9 appena abbozzate, vuoi perch\u00e9 il titolare \u00e8 sconosciuto o perch\u00e9 presentano poche o nulle particolarit\u00e0 archeologicamente rilevanti; cos\u00ec, nei pressi della tombaTA1 di Huya, esistono le tombe TA1a e TA1b di sconosciuti; accanto alla TA3 di Ahmose, si trovano tombe minori classificate con le sigle 3a, 3b, 3c, 3d, 3e, 3f, tutte accreditabili a sconosciuti; nei pressi della TA6, le 6a, 6b, 6c, anche in questo caso di sconosciuti; esistono, inoltre, le 7a, 7b, 7c nei pressi della TA7 di Parennefer, nonch\u00e9 le 9a, 9b e 9c nelle immediate vicinanze della TA9, di Mahu. Esistono, infine, una TA24a, nei pressi della TA24 di Paatenemab, e TA25a, nelle adiacenze della TA25 di Ay.\nGli altari nel deserto.\nA est della citt\u00e0, nell'area desertica, si preservano alcune costruzioni site nei pressi degli antichi incroci dei percorsi, ancora individuabili sul terreno, forse percorse dalle truppe dedicate alla sicurezza della citt\u00e0 da eventuali incursioni provenienti dal deserto, o al servizio di polizia sulle aree sepolcrali. A breve distanza dall'area settentrionale si trovano tre altari in mattoni crudi risalenti all'anno XII di regno; \u00e8 stato ipotizzato che facessero riferimento al ricevimento di tributi stranieri e che fossero dedicati alle sepolture reali. Si tratta di altari quadrati, con rampe di scale in numero di due o quattro, una per lato.\nIl villaggio operaio.\nTra le costruzioni ancora riconoscibili nell'area desertica, merita particolare menzione, dal punto di vista storico-architettonico, il cosiddetto Villaggio degli operai che ospitava gli artigiani e gli operai che avevano contribuito ad edificare, e a manutenere, la citt\u00e0 di Akhetaton, nonch\u00e9 le necropoli.\nSi tratta, dal punto di vista urbanistico, di un quadrato di circa 70 m di lato, circondato da un muro, che ospitava 64 piccole abitazioni, tutte uguali, disposte su cinque strade. Nell'angolo sud-est una abitazione pi\u00f9 grande delle altre era, verosimilmente, quella del sovrintendente.\nLe lettere di Amarna.\nRisale al 1887 il ritrovamento tra le rovine della citt\u00e0, da parte di contadini in cerca di combustibile, di un rilevante numero (circa 300) di tavolette in argilla ricoperte da scrittura cuneiforme. Le tavolette vennero messe in vendita al Cairo l'anno successivo ed il British Museum ne acquist\u00f2 una minima parte mentra la parte maggiore and\u00f2 al \u00c4gyptisches Museum und Papyrussammlung di Berlino.\nSuccessivamente delle tavolette, e del luogo di ritrovamento, si persero le tracce fino a che cominciarono a ricomparire, nuovamente sul mercato clandestino, tavolette e frammenti. Solo nel 1891 Flinders Petrie e John Pendlebury, nel corso di una campagna di scavo, rinvennero altri documenti del medesimo tipo in quella che venne identificata come \"la casa della corrispondenza del faraone, vita, prosperit\u00e0 e salute\", verosimilmente l'archivio o forse uno degli archivi della citt\u00e0. Questa volta i reperti vennero organicamente catalogati presso il Museo egizio del Cairo ove ancor oggi si trovano.\nIl complesso di tali tavolette \u00e8 oggi noto come \"lettere di Amarna\"; purtroppo i bordi, particolarmente fragili ed esposti agli urti, ove venivano normalmente riportate le notizie essenziali quali il destinatario o il mittente, si sono nei millenni sbriciolati ed \u00e8 perci\u00f2 impossibile, nella maggior parte dei casi, risalire a tali essenziali informazioni. Altra problematica \u00e8 data dalla impossibilit\u00e0 di individuare il re sotto cui i singoli atti vennero redatti e ci\u00f2 perch\u00e9 gli scribi, non avendo un punto comune di partenza, erano soliti datare gli atti, e in genere ogni indicazione cronologica, con l'anno di regno del sovrano in carica\nIl corpus delle lettere di Amarna \u00e8 stato suddiviso in due parti, a seconda dei mittenti o dei destinatari delle missive: quelle provenienti, o destinate, a sovrani indipendenti, o comunque di pari livello del faraone, sono note come lettere dei \"grandi re\"; rientrano invece tra le lettere dei \"piccoli re\" quelle provenienti da regnanti vassalli dell'Egitto o comunque in posizione di sudditanza rispetto al faraone.\nAncora aperta \u00e8, inoltre, la diatriba su cosa rappresentino effettivamente le tavolette di Amarna: se si tratti, cio\u00e8, di documenti dimenticati all'atto dell'abbandono degli archivi, o se siano, invece, vecchie lettere ormai inutili o, ancora, minute di lettere successivamente trascritte. Trattandosi di documenti in cuneiforme, peraltro, giacch\u00e9 la corrispondenza diplomatica avveniva, in quel periodo, in accadico, potrebbe anche trattarsi di documenti originali divenuti inutili perch\u00e9 gi\u00e0 tradotti per i fini della Corte.\nUn'altra corrente di pensiero ipotizza che si tratti, in realt\u00e0, di corrispondenza ricevuta durante la permanenza della famiglia reale ad Akhetaton ma, in tal caso, si dovrebbe supporre che Amenhotep III, padre di Akhenaton, fosse ancora vivo e residente ad Akhetaton. Sono, infatti, stati individuati, quali destinatari di alcuni documenti: Amenhotep III, Akhenaton, Tiye, Tutankhamon.\nDi certo le lettere di Tell el-Amarna sono sintomatiche di uno sviluppo solido del traffico internazionale nonch\u00e9 dell'importanza delle trattative matrimoniali a fini politici.\nIn relazione a quest'ultima fattispecie, in particolare, sono accertate le seguenti situazioni:\nAnche i rapporti internazionali sono attestati nelle tavolette amarniane: Babilonia, i Cassiti, l'Assiria, Mitanni, gli Ittiti, i regni di Arzawa e Alasiya (quest'ultimo individuato, forse, nell'odierna Cipro).\nSi pu\u00f2, cos\u00ec, grazie alla corrispondenza di piccoli re locali o dei funzionari egiziani all'estero, ricostruire l'organizzazione politica estera egiziana; fondamentalmente il sistema politico locale, basato su piccoli regni autonomi sotto il protettorato egiziano restava intatto.\nI piccoli re siro-palestinesi erano legati al sovrano egizio da un semplice giuramento di fedelt\u00e0 mentre un controllo pi\u00f9 diretto avviene attraverso la suddivisione in tre province: Amurru (sulla costa fenicio-libanese); Ube (all'interno della Siria), Canaan (ovvero la Palestina).\nIn tre citt\u00e0 principali di questi territori risiedevano i funzionari egizi, e le relative forze militari, incaricati della sorveglianza sui regnanti locali e della raccolta dei tributi, nonch\u00e9 responsabili dei necessari interventi diretti nelle lotte che potevano insorgere tra le realt\u00e0 locali.\nUna delle tavolette amarniane appare particolarmente interessante: un re palestinese, infatti, chiede aiuto al sovrano egizio contro gli \"Habiru\" che stanno invadendo alcune citt\u00e0 cananee.\nHabiru, o anche Apiru, \u00e8 un nome gi\u00e0 comparso precedentemente nella storia egiziana: sotto Thutmose III sono indicati come \"vignaioli\" ed Amenhotep II dichiar\u00f2 di averne catturati durante una battaglia con i Mitanni, nel caso della tavoletta amarniana, si tratta di fuoriusciti egiziani che tentano di stanzializzarsi o di rientrare in Egitto.\nAlcuni vedono negli Apiru, o Khabiru, gli Ebrei giunti nel territorio egiziano come nomadi, poi stanzializzati. Altri ritengono di poter individuare con tale nome non un popolo, bens\u00ec una sorta di classe sociale, quella, appunto, degli immigrati o dei rifugiati, privi, cio\u00e8, di una connotazione etnica unica e di un proprio territorio."}
{"id": "314785", "revid": "1751463", "url": "https://it.wikipedia.org/wiki?curid=314785", "title": "Teodorico I (Merovingi)", "text": "Era figlio del re dei Franchi Sali della dinastia merovingia, Clodoveo I, e della sua prima moglie, una principessa ripuaria, secondo lo storico francese Christian Settipani, esperto di genealogie, che secondo il vescovo Gregorio di Tours (536 \u2013 597), non era la moglie ma una concubina di Clodoveo.\nBiografia.\nFiglio primogenito ma illegittimo di Clodoveo I, re di tutti i territori Franchi, nato prima del matrimonio del padre con Clotilde.Nella \"Regum Merowingorum Genealogia\", Teodorico viene citato come primo figlio di Clodoveo davanti ai nomi dei fratellastri, Clodomiro, Childeberto e Clotario, (\"Chlomiro, Hildeberto, Hlodario\")\nNella guerra contro i Visigoti (507) Teodorico combatt\u00e9 al fianco del padre e poi, nel 508, procedette alla conquista delle regioni di Albi e Rodez e dell'Alvernia.Alla morte di Clodoveo (511), ottenne tutti questi territori (Aquitania) oltre all'alta valle della Mosa e alle valli del Reno e della Mosella, che in seguito costituiranno il regno di Austrasia, con Reims per capitale, comprendente anche la prestigiosa citt\u00e0 di Metz.\nSin dal suo insediamento dovette fronteggiare l'invasione dei Danesi, che non si erano ancora stanziati in Danimarca: riusc\u00ec a respingerli anche grazie all'intervento di suo figlio Teodeberto I, che ne uccise in battaglia il re Chlochilaichus.\nIn quegli anni aveva sposato Suavegota, la figlia di re dei Burgundi, Sigismondo e di Ostrogota (circa 480-520), figlia illegittima di Teodorico il Grande (secondo Gregorio di Tours era la figlia di Teodorico, ma non ne conosceva il nome. Mentre Giordane scrive che Teodorico, quando era ancora in Mesia, da una concubina ebbe due figlie, Teodegota e Ostrogota, che lo seguirono in Italia e Teodegota divenne la regina consorte dei Visigoti, sposando Alarico II).Avendo sposato Suavegota inizialmente, nel 523, non partecip\u00f2 con gli altri fratelli alla guerra per la conquista della Borgogna; solo nel 524, alla morte di Sigismondo, prese parte alla battaglia di V\u00e9zeronce, in cui perse la vita il suo fratellastro Clodomiro.\nVenne poi coinvolto nella guerra tra il re dei Turingi, Ermanafrido (che aveva usurpato il trono e ucciso il terzo fratello, Bertario), e suo fratello Baderico: Ermanafrido stipul\u00f2 un patto segreto con Teodorico, con la promessa che, dopo la morte di Baderico, si sarebbero spartiti il suo regno. Teodorico, al sentire queste parole, si mosse col suo esercito e congiuntamente a Ermanafrido, and\u00f2 alla guerra contro Baderico. Venuti a battaglia con Baderico, lo sconfissero e lo uccisero. Dopo aver ottenuto la vittoria, Teodorico rientr\u00f2 nei suoi territori ed Ermanafrido divenne quindi l'unico re dei Turingi, anche perch\u00e9 non mantenne fede al patto stipulato, dando inizio all'inimicizia tra i due re.In seguito, Teodorico, memore degli spergiuri di Ermanafrido, promise al fratello, il re Clotario I di Soissons, parte del bottino, se lo avesse aiutato nell'impresa contro il re dei Turingi. Allora Teodorico, il figlio Teodeberto I, ed il fratello, Clotario I, attaccarono i Turingi che si prepararono ad affrontare i Franchi con le loro astuzie. Prepararono dei fossati perfettamente coperti da sembrare un campo pianeggiante, cos\u00ec quando cominciarono i combattimenti molti cavalieri franchi si precipitarono nei fossati e ci\u00f2 cre\u00f2 loro un grosso ostacolo; ma dopo questo inganno i Franchi cominciarono ad essere prudenti. Quando i Turingi videro che erano uccisi in gran numero ed il loro re, Ermanafrido fuggire, allora si dettero alla fuga ritirandosi verso il fiume Onestrudem, oggi Unstrut. I Franchi, nella battaglia nei pressi del fiume Onestrudem, in collaborazione con i Sassoni di Hadugato di Sassonia, fecero una tale strage di Turingi che riempirono di caduti l'alveo del fiume e passarono sull'altra sponda passando sui cadaveri come fossero un ponte. Ottenuta quindi la vittoria, i Franchi occuparono la regione e la ridussero sotto il loro dominio. Fu in questa occasione che Clotario conobbe Radegonda, figlia di Bertario, che poi divenne sua moglie.Teodorico concesse salva la vita ad Ermanafrido che fece ritorno nei territori dei Turingi, avendo ricevuto garanzia di poter ritornare ed essendo stato arricchito con munifici regali. Mentre Ermanafrido parlava con Teodorico sulle mura di Tulpiacum, qualcuno lo spinse gi\u00f9 dalle mura dell'odierna Z\u00fclpich uccidendolo. Gregorio afferma che molte persone ipotizzarono che Teodorico \"possa\" avere avuto a che fare con questo evento.\nTeodorico mor\u00ec nel 534 circa (secondo Gregorio di Tours, dopo 23 anni di regno), fu inumato a Metz e la corona del suo regno pass\u00f2 al figlio Teodeberto I.\nDiscendenza.\nTeodorico dalla prima moglie ebbe un figlio:\nDa Suavegota invece ebbe una figlia: "}
{"id": "314786", "revid": "1226", "url": "https://it.wikipedia.org/wiki?curid=314786", "title": "Tell Mardikh", "text": ""}
{"id": "314787", "revid": "1048551", "url": "https://it.wikipedia.org/wiki?curid=314787", "title": "Teodeberto I", "text": "Origini.\nEra figlio del re dei Franchi Sali della dinastia merovingia, Teodorico I e della sua prima moglie, o concubina\nBiografia.\nLa nascita di Teodeberto si pone all'inizio del VI secolo, in quanto il vescovo Gregorio di Tours (536 \u2013 597), ci narra che Teodorico I, sin dal suo insediamento dovette fronteggiare l'invasione dei Danesi, che non si erano ancora stanziati in Danimarca: riusc\u00ec a respingerli anche grazie all'intervento (datato 515 circa) di suo figlio Teodeberto, che ne uccise in battaglia il re Chlochilaichus.\nNel 524, assieme al padre, prese parte alla campagna contro i Burgundi, in cui perse la vita suo zio Clodomiro.\nTeodeberto prese poi parte alla conquista della Turingia e ottenuta la vittoria, i Franchi occuparono la regione e la ridussero sotto il loro dominio.\nIn quello stesso periodo Teodeberto fu fidanzato con la principessa longobarda, Visigarda, figlia del re Vacone.Poco dopo, probabilmente durante una campagna contro i Visigoti della Settimania, per\u00f2 si invagh\u00ec di una donna gallo-romana, vedova di un notabile della zona di B\u00e9ziers, Deoteria, che aveva una figlia femmina, che divenne la sua amante e che subito dopo la morte del padre, spos\u00f2.\nDopo essere successo al padre, nel 534, assieme agli zii, Childeberto e Clotario I, invase la Burgundia e, dopo la conquista, se la spart\u00ec con gli zii.Lo zio, Childeberto, che non aveva figli lo adott\u00f2, nominandolo suo erede\nDopo che Deoteria, che gli aveva dato il suo unico erede maschio, Teodebaldo (nato nel 535), aveva annegato la propria figlia, Teodeberto, per lo scandalo la ricus\u00f2 e prese in moglie la vecchia fidanzata, Wisigarda, che poco tempo dopo mor\u00ec.\nTeodeberto, pur essendo alleato dell'impero romano d'oriente, approfittando della guerra tra i Bizantini, guidati da Belisario e gli Ostrogoti di Vitige, valic\u00f2 le Alpi, e, riportando alcune vittorie, saccheggi\u00f2 la pianura padana e occup\u00f2 per un certo periodo la Liguria e l'Emilia. Inoltre fece coniare monete a Bologna, essendo il primo re dei Franchi che fece apporre il suo nome e la sua effigie sui solidi d'oro. \nDopo la morte di Visigarda, Teodeberto si spos\u00f2 per la terza volta con una donna sconosciuta, ma non si riavvicin\u00f2 a Deoteria, come testimonia Gregorio di Tours.\nTeodeberto si ammal\u00f2 a seguito di una ferita e mor\u00ec 37 anni dopo Clodoveo, avendo regnato per circa quattordici anni.Gli successe il figlio Teodebaldo.\nDiscendenza.\nTeodeberto dalla prima moglie, Deoteria, ebbe un figlio:\nDa Visigarda o dalla terza moglie invece ebbe una figlia: "}
{"id": "314790", "revid": "4", "url": "https://it.wikipedia.org/wiki?curid=314790", "title": "Akhetaton", "text": ""}
{"id": "314793", "revid": "1305772", "url": "https://it.wikipedia.org/wiki?curid=314793", "title": "Teodebaldo", "text": "Origini.\nEra figlio del re dei Franchi Sali della dinastia merovingia, Teodeberto I e della sua prima moglie, o concubina Deoteria.\nBiografia.\nAlla morte del padre, nel 548, eredit\u00f2, a circa 13 anni, un grande regno che comprendeva gran parte dell'Austrasia, l'Aquitania e parte della Burgundia ed aveva sovranit\u00e0 sulla Turingia.\nSecondo lo storico francese Christian Settipani, esperto di genealogie, la reggenza fu esercitata dalla zia, Teodechilde, sorellastra di suo padre.\nTeodebaldo, nel 554 circa, spos\u00f2 la principessa longobarda, Valdrada, sorella di Visigarda, che era stata la seconda moglie di suo padre, ed entrambe erano le figlie del re dei longobardi Vacone (nell'Origo_gentis_Langobardorum, Teodebaldo viene chiamato Scusuald, mentre Paolo Diacono lo chiama Cusupald.\nDurante il suo regno Teodebaldo ebbe contatti con i Bavari, con cui fu in buoni rapporti. Paolo Diacono definisce il duca di Baviera Garibaldo, uomo di Teodebaldo.\nTeodebaldo mor\u00ec dopo pochi anni di regno (nel 555 secondo le cronache del vescovo Mario di Avenches), a causa della sua dissolutezza (secondo Gregorio di Tours fu colpito da un malore che gli paralizz\u00f2 gli arti inferiori e poco dopo mor\u00ec), senza lasciare ricordi rilevanti. Senza eredi, i suoi territori passarono al prozio Clotario I, che a quanto pare si prese anche la moglie, Valdrada.\nDiscendenza.\nDi Teodebaldo non si conosce alcuna discendenza."}
{"id": "314795", "revid": "1226", "url": "https://it.wikipedia.org/wiki?curid=314795", "title": "Ipet-Eswe", "text": ""}
{"id": "314796", "revid": "950806", "url": "https://it.wikipedia.org/wiki?curid=314796", "title": "Fratelli di Ges\u00f9", "text": "I fratelli di Ges\u00f9 sono menzionati in alcuni brani del Nuovo Testamento e in alcuni scritti di autori cristiani successivi.\nNel Vangelo secondo Marco () e in quello di Matteo () vengono menzionati quattro maschi, Giacomo, Giuseppe, Simone e Giuda e un imprecisato numero di sorelle (anonime): secondo Epifanio di Salamina le sorelle erano due, una chiamata Salom\u00e8 e l'altra Anna oppure Maria. \nData la sporadicit\u00e0 degli accenni e la polisemia del termine \"fratello\" nelle lingue semitiche sono state proposte diverse interpretazioni:\nDal punto di vista dell'ecumene cristiano, sono in genere considerati \"fratelli\" dai protestanti, \"fratellastri\" dagli ortodossi e \"cugini\" dai cattolici.\nFonti letterarie.\nRiferimenti ai fratelli di Ges\u00f9 nel Nuovo Testamento.\nIl Nuovo Testamento cita in alcuni brani i \"fratelli\" di Ges\u00f9. Secondo Robert Funk del Jesus Seminar nel Vangelo secondo Marco la madre e i \"fratelli\" di Ges\u00f9 furono inizialmente scettici nel ministero di Ges\u00f9 ma poi divennero parte del movimento Cristiano, tuttavia l'episodio in Marco semplicemente indica che i fratelli e la madre volevano parlare con Ges\u00f9 mentre stava predicando, e non parlano di un vero e proprio rifiuto esplicito, quindi il testo si presta facilmente a diverse interpretazioni. Gli episodi dell'Annunciazione in e delle Nozze di Cana in sembrerebbero escludere una mancanza di fiducia della madre nei confronti del ministero di Ges\u00f9. Giacomo, il \"fratello del Signore,\" presiedette la chiesa di Gerusalemme dopo che gli apostoli si dispersero. I parenti di Ges\u00f9 probabilmente esercitarono funzioni direttive tra le vicine comunit\u00e0 cristiane fino a che i Giudei furono espulsi dalla regione con la fondazione di Aelia Capitolina.\nI passi del Nuovo Testamento in cui si parla esplicitamente di \u1f00\u03b4\u03b5\u03bb\u03c6\u03bf\u03af (fratelli) di Ges\u00f9 sono:\nUn esame limitato a questi passi del Nuovo Testamento conduce alle seguenti considerazioni:\nRiferimenti in Giuseppe Flavio.\nGiuseppe Flavio fu uno storico ebreo naturalizzato romano del I secolo, autore delle \"Antichit\u00e0 giudaiche\", opera di grande importanza per conoscere gli eventi della storia ebraica dell'epoca. Giuseppe cita Giacomo come fratello di Ges\u00f9 nel libro XX, capitolo 9, in cui, parlando del processo a Giacomo il Giusto, scrive: \nRiferimenti negli autori paleocristiani.\nOltre al Nuovo Testamento, altre citazioni dell'espressione \"fratelli di Ges\u00f9\", o comunque riferite a suoi presunti parenti, si ritrovano in Eusebio di Cesarea nella sua \"Storia ecclesiastica\", scritta in greco e databile tra il 323 e il 326.\nNella sua opera, fondamentale nello studio della storia della Chiesa primitiva, Eusebio riporta quanto scritto da due autori cristiani pi\u00f9 antichi, Egesippo, vissuto nel II secolo in Palestina, e Sesto Giulio Africano.\nEgesippo, citato da Eusebio, parla di Cleofa fratello di Giuseppe (il padre di Ges\u00f9 \"nda\"), e in seguito aggiunge:\nSesto Giulio Africano, uno scrittore dell'inizio del terzo secolo, fa riferimento ai presunti parenti di sangue di Ges\u00f9, che erano a quel tempo ancora vivi, chiamandoli desposini (dal greco \u03b4\u03b5\u03c3\u03c0\u03cc\u03c3\u03c5\u03bd\u03bf\u03b9, plurale di \u03b4\u03b5\u03c3\u03c0\u03cc\u03c3\u03c5\u03bd\u03bf\u03c2, che significa \"di o appartenente al maestro o al signore\"). Alcuni di questi \"desposini\", secondo Sesto Giulio Africano e altri autori paleocristiani, hanno occupato, anche in una fase relativamente tardiva, posizioni di speciale prestigio nella Chiesa cristiana delle origini.\nUn'altra citazione in merito \u00e8 rintracciabile in San Girolamo che, rispondendo a Elvidio per cui i 'fratelli' erano fratelli carnali, scrive nel suo \"De perpetua virginitate Mariae\": \u00abGiacomo, chiamato fratello del Signore, soprannominato il Giusto, alcuni ritengono che fosse figlio di Giuseppe con un'altra moglie ma a me pare piuttosto il figlio di Maria sorella della madre di nostro Signore di cui Giovanni fa menzione nel suo libro\u00bb.\nDichiarazioni di Sesto Giulio Africano.\nI riferimenti di Sesto Giulio Africano ai Desposini sono conservati nella \"Storia ecclesiastica\" di Eusebio di Cesarea:\nDichiarazioni di Egesippo.\nEusebio preserv\u00f2 anche un estratto da un'opera di Egesippo (c.110-c.180), che scrisse cinque libri (andati perduti tranne che per qualche citazione riportata da Eusebio) di Commentari sugli Atti della Chiesa. L'estratto fa riferimento al periodo che va dal regno di Domiziano (81-96) a quello di Traiano (98-117):\nLa dichiarazione di Egesippo dice che i due Desposini che vennero portati davanti a Domiziano divennero \" capi delle chiese \". Anche in un'epoca precedente, Giacomo, noto come \"fratello del Signore\", e che si dice fu premiato con una speciale apparizione da parte di Ges\u00f9 risorto, fu, con San Pietro un capo della chiesa a Gerusalemme e, quando Pietro part\u00ec, Giacomo appare come la principale autorit\u00e0 e fu tenuto in grande considerazione dai Giudeo-cristiani. Egesippo riporta che egli fu giustiziato dal Sinedrio nel 62.\n\u00c8 possibile che altri eventuali parenti di Ges\u00f9 godessero di qualche forma di responsabilit\u00e0 all'interno delle vicine comunit\u00e0 Cristiane, fino a che tutti i Giudei furono espulsi dalla regione dopo la rivolta Giudea durante il regno di Adriano.\nVi \u00e8 inoltre un'altra citazione nella \"Storia Ecclesiastica\" di Eusebio, riferita a Giacomo:\nStoria dell'esegesi.\nUna deduzione che si potrebbe ricavare dalla lettura del Nuovo Testamento \u00e8 che i fratelli di Ges\u00f9 fossero figli di Maria e Giuseppe nati dopo Ges\u00f9. Tertulliano ed Elvidio esaminarono questo punto di vista. Egesippo e San Girolamo ribadivano che questi uomini erano figli del fratello di Giuseppe (Egesippo) o della \"sorella\" di Maria (San Girolamo), anch'ella chiamata Maria, come si evince dal testo neotestamentario. Epifanio di Salamina e la Chiesa ortodossa considerano questi fratelli come figli di Giuseppe avuti da un precedente matrimonio. Una proposta moderna considera questi uomini come figli di Clopa (fratello di Giuseppe secondo Egesippo) e un'altra Maria (non identificata con la sorella della madre di Ges\u00f9)..\nNel credo originario cattolico e ortodosso, Maria soltanto viene considerata genitrice di sangue, esprimendo la verit\u00e0 di fede della Verginit\u00e0 perpetua di Maria, Giuseppe solo padre putativo, e il resto come parenti stretti, come fratellastri o cugini. Nel credo ebionita, Giuseppe fu considerato come padre biologico di Ges\u00f9.\nI cristiani danno interpretazioni divergenti di su quali potessero essere i rapporti tra i membri della famiglia di Ges\u00f9 nominati in e . La Chiesa ortodossa, seguendo Eusebio e Sant'Epifanio, ritiene che essi fossero figli di Giuseppe avuti da una (non tramandata) prima moglie. All'interno della Chiesa cattolica, molti concordano che essi fossero cugini di Ges\u00f9, figli dell'altra Maria, moglie di Cleopa, quelli appunto menzionati sulla base di , , e . Egesippo disse che Clopa era il fratello di Giuseppe, e Simone era cugino di Ges\u00f9. I simboli di fede originali concordano con la tradizione secondo la quale Maria rimase perpetuamente vergine, non avendo pertanto altri figli biologici prima o dopo Ges\u00f9. Mentre i riformati Lutero Calvino e Zwingli cos\u00ec come dal fondatore del Metodismo Wesley hanno affermato la verginit\u00e0 perpetua di Maria, la maggior parte dei Protestanti del XXI secolo ritiene che questi familiari fossero figli biologici di Maria e Giuseppe.\nAnche alcuni movimenti religiosi contemporanei, fra cui i mormoni e i testimoni di Geova, hanno ripreso l'interpretazione dei Vangeli secondo cui Ges\u00f9 avrebbe fratelli e sorelle biologici.\nIl dibattito nei primi secoli.\nIl riferimento all'espressione \u201cfratelli di Ges\u00f9\u201d fu utilizzato, a partire dalla seconda met\u00e0 del IV secolo, in relazione al dogma della perpetua verginit\u00e0 di Maria. Le comunit\u00e0 che svilupparono questa teoria, contrassegnate successivamente come eretiche dai Padri della Chiesa, sostenevano l'esistenza di veri fratelli carnali di Ges\u00f9, quindi figli di Maria.\nTertulliano fu verosimilmente tra i primi autori a mettere in discussione la perpetua verginit\u00e0 di Maria, madre di Ges\u00f9, ed \u00e8 citato da vari autori moderni come un probabile o \"aperto\" sostenitore dell'esistenza dei fratelli di Ges\u00f9. Tuttavia dalla traduzione delle sue opere \"Contro Marcione\", \"La carne di Cristo\", \"Sulla monogamia\", \"Sulla velazione delle vergini\", non si ravvisano espliciti riferimenti ai fratelli di Ges\u00f9 intesi come figli di Maria, il che lascia supporre che la diatriba non sorse prima della seconda met\u00e0 del IV secolo.\nTra le prime predicazioni che confutavano la verginit\u00e0 di Maria attribuendole altri figli, appunto fratelli di Ges\u00f9, si ricorda infatti quella di Eunomio, vescovo di Cizico e uno dei principali esponenti dell'arianesimo che, nel 360, riconosceva a Ges\u00f9 fratelli e sorelle carnali incontrando la confutazione teologica di San Basilio prima e di sant\u2019Epifanio dopo.\nAltro esponente vicino all'arianesimo che sostenne la tesi dei fratelli di Ges\u00f9 fu Elvidio, classificato tra gli eretici da Sant\u2019Agostino, la cui predicazione, partendo dall'assunto che Maria aveva avuto parecchi figli, intendeva dimostrare che la verginit\u00e0 non \u00e8 superiore al matrimonio, e che quindi Maria andrebbe lodata anche come \"madre di famiglia esemplare\". La confutazione delle tesi di Elvidio avvenne, tra gli altri, da parte di San Girolamo.\nSempre nel IV secolo Bonoso, vescovo Naisso, neg\u00f2 la perpetua verginit\u00e0 di Maria, madre di Ges\u00f9, incontrando l'opposizione di Sant'Ambrogio, il quale scrisse nel merito anche una lettera ai vescovi dell'Illiria.\nSuccessivamente Gioviniano rilanci\u00f2 le stesse argomentazioni e fu contrastato da San Girolamo e da Agostino.\nI \"fratelli di Ges\u00f9\" dal Medioevo alla Riforma protestante.\nSuccessivamente alla contestazione degli eretici, l'interpretazione dei \u201cfratelli di Ges\u00f9\u201d come cugini rest\u00f2 dominante nella Chiesa occidentale a partire dalla fine del IV secolo. Cassiodoro (485-580) considera questa interpretazione come acquisita, e i teologi del Medioevo la accolsero con poche eccezioni (alcuni, nel Seicento, argomentarono che Giacomo il Giusto non era la stessa persona di Giacomo figlio di Alfeo, ma non sembra avessero elaborato una teoria chiara e completa sui fratelli di Ges\u00f9).\nSolo con la Riforma Protestante l'interpretazione sui fratelli carnali di Ges\u00f9 riemerse, ma non subito. I primi riformati infatti mantennero la tradizionale posizione della Chiesa cattolica e quindi di San Girolamo, con le sole eccezioni di Ugo Grozio (che preferiva la soluzione dei fratellastri di Epifanio in auge nella Chiesa ortodossa) e Hammond (1660). \nFu quindi nel XVIII secolo che l'interpretazione dei fratelli di Ges\u00f9 come cugini fu messa in discussione dai riformati, che riproposero la teoria di Elvidio dei fratelli carnali, fino ad arrivare a Theodor Zahn, tutt'oggi avallata dalle chiese cristiane di tradizione protestante o riformata.\nIl dibattito nell'esegesi moderna.\nL'esegesi moderna si \u00e8 occupata a lungo della diatriba.\nTra gli autori favorevoli all'ipotesi dell'esistenza dei fratelli di Ges\u00f9 il teologo inglese Joseph Barber Lightfoot e il teologo protestante tedesco David Friedrich Strau\u00df, secondo il quale non esistono motivi concreti per negare questa possibilit\u00e0. Strauss precisa che sotto la croce, \u201csia per circostanze esterne sia per ragioni interne e morali, Ges\u00f9 poteva preferire di affidare sua madre a Giovanni anzich\u00e9 ai fratelli suoi\u201d, confutando quindi uno degli argomenti degli esegeti che negano l'esistenza dei \"fratelli di Ges\u00f9\" intesi come fratelli carnali.\nGli studiosi Mauro Pesce e Adriana Destro parlano dei \u201cfratelli di Ges\u00f9\u201d come fratelli di sangue, in quanto \u201cnessun testo canonico precisa che non si tratti dei figli di Maria e Giuseppe\u201d.\nJohn Paul Meier ritiene che \"l'opinione pi\u00f9 probabile sia che i fratelli e le sorelle di Ges\u00f9 fossero fratelli veri\".\nRobert Eisenman concorda con questa posizione, ritenendo che Ges\u00f9 ebbe dei fratelli il pi\u00f9 noto dei quali era Giacomo il Giusto.\nErnest Renan ritenne inizialmente che \u201cGes\u00f9 aveva fratelli e sorelle, di cui pare egli fosse l'anziano\u201d, salvo poi ritrattare la sua posizione.\nAnche lo studioso e teologo Hans K\u00fcng sostiene la lettura dei 4 fratelli carnali di Ges\u00f9: \"Il \"fratello del Signore\" Giacomo, cos\u00ec denominato perch\u00e9 era probabilmente il pi\u00f9 anziano dei quattro fratelli carnali di Ges\u00f9 - da non confondere con Giacomo figlio di Zebedeo, fratello di Giovanni, che apparteneva ai Dodici e verso il 43 era stato Giustiziato da Erode Agrippa\".\nAltri studiosi ed esegeti rigettano questa tesi.\nTra loro Rudolf Schnackenburg, secondo cui \"la totalit\u00e0 degli studiosi protestanti\" identifica i fratelli di Ges\u00f9 come \"veri e propri fratelli e sorelle carnali, ma vi sono forti motivi per pensare che invece siano intesi dei parenti in senso pi\u00f9 largo, come possono essere cugini e cugine\".\nSecondo il biblista francese Fr\u00e9d\u00e9ric Manns, \"solo Ges\u00f9 nei vangeli \u00e8 detto figlio di Maria\", e i cosiddetti fratelli di Ges\u00f9 \"non vengono mai chiamati figli e figlie di Maria\". Lo stesso autore sottolinea come \"Ges\u00f9 non avrebbe mai affidato sua madre a Giovanni ai piedi della croce se avesse avuto altri fratelli di sangue\". Inoltre se Maria avesse avuto altri figli \"non avrebbe mai potuto lasciare i suoi per stabilirsi coi discepoli\". Probabilmente, conviene Manns, i \u201cfratelli di Ges\u00f9\u201d erano \u201cfigli di una Maria che non era la madre di Ges\u00f9\u201d.\nSulla stessa falsariga il teologo Francesco Trisoglio, secondo cui i \"fratelli di Ges\u00f9\" sarebbero i figli di Cleopa, fratello di San Giuseppe e, poich\u00e9 Giuseppe mor\u00ec presto, \"Maria e Ges\u00f9 si unirono alla famiglia del parente pi\u00f9 prossimo\", i cui figli, \"cresciuti insieme a Ges\u00f9, furono naturalmente dalla popolazione chiamati fratelli e sorelle anche perch\u00e9 in aramaico mancava un termine proprio per indicare i cugini\".\nAltri autori hanno tentato di analizzare il testo greco dei vangeli presupponendo un originale aramaico alla loro base. Tra loro Jos\u00e8 Miguel Garc\u00eda della \"scuola di Madrid\", il quale fa notare che in la congiunzione greca \"kai\" \u00e8 determinante. Nel passo giovanneo (\"Dopo questo, Egli discese a Capernaum con sua madre, i suoi fratelli e (\"kai\") i suoi discepoli; ed essi rimasero l\u00ec pochi giorni\") Garcia sottolinea che il \"kai\" corrisponde al \"waw\" aramaico, \"che spesso corrisponde alla congiunzione copulativa 'e'. Ma in questo caso - scrive l'autore - era esplicativo e il suo equivalente italiano deve essere \u2018cio\u00e8, vale a dire, ossia, ecc.\u2019. Questa particella ci fa vedere tutto in modo diverso\". Per Garcia anche nell'episodio del processo di Ges\u00f9 alla congiunzione greca \"kai\" corrisponde il \"waw\" aramaico, in : \u201cAl mattino i sommi sacerdoti, con gli anziani, gli scribi e (\"kai\") tutto il sinedrio, dopo aver tenuto consiglio, misero in catene Ges\u00f9, lo condussero e lo consegnarono a Pilato\u201d. Tuttavia \u00e8 nell'episodio dell'apparizione a Maddalena che, secondo Garcia, si troverebbe un indizio importante utile al dibattito sui fratelli di Ges\u00f9. Il passo \u00e8 : \u201c\u00abNon mi trattenere, perch\u00e9 non sono ancora salito al Padre; ma va dai miei fratelli e di' loro: Io salgo al Padre mio e Padre vostro, Dio mio e Dio vostro\u00bb. Maria di M\u00e0gdala and\u00f2 subito ad annunziare ai discepoli: \u00abHo visto il Signore\u00bb e anche ci\u00f2 che le aveva detto\u201d. Secondo Garcia \u201cGiovanni non potrebbe essere pi\u00f9 chiaro sull'identit\u00e0 tra fratelli di Ges\u00f9 e discepoli\u201d.\nAnche il teologo belga Jean Galot ha preso posizione nel dibattito: secondo questo autore \"se i fratelli di Ges\u00f9 non fossero stati dei cugini avrebbero dovuto essere pi\u00f9 giovani di Ges\u00f9\", in quanto il vangelo lo definisce primogenito, mentre \"si consta che essi si comportano da fratelli maggiori soprattutto quando esprimono l'intenzione di ricondurre a casa Ges\u00f9 (Mc 3,21.21-35)\". Galot sottolinea come Ges\u00f9 \u00e8 chiamato \"il figlio di Maria\" come se ve ne fosse uno solo (Mc 6,3), e \"due dei fratelli, Giacomo e Simone, sono figli di un'altra Maria (Mt 27,56 e Mc 15,40)\". Per Galot \u00e8 probabile che Maria madre di Giacomo e Giuseppe sia identica a Maria moglie di Cleofa (Gv 19,25): ella era cognata di Maria madre di Ges\u00f9, \u201cinfatti, secondo le informazioni fornite da Egesippo, bene al corrente della tradizione di Gerusalemme, Cleofa era il fratello di Giuseppe. Giacomo e Giuseppe sarebbero quindi cugini di Ges\u00f9, e sembra probabile che Simone e Giuda appartengano alla stessa famiglia bench\u00e9 non si possa avere certezza su questo punto\u201d.\nPer Roberto Coggi, teologo domenicano, \u201cche i fratelli di Ges\u00f9 siano cugini risulta da numerosi indizi\u201d, e cita, tra gli altri, il fatto che \u201ci fratelli risultano formare un gruppo numeroso: in si parla di 4 fratelli e di 'tutte le sue sorelle'. L'espressione 'tutte', come fa notare San Girolamo, si dice solo di una moltitudine\u201d. Coggi sottolinea che Giacomo e Giuseppe \u201cfratelli di Ges\u00f9\u201d (Mt 13,55) \u201csono figli di una Maria discepola di Cristo (Cfr Mt 27,56) la quale \u00e8 designata in modo significativo come \u2018l'altra Maria' (Cfr. Mt 28,1)\u201d.\nTra gli autori, i biblisti e gli esegeti russi, o comunque riconducibili al mondo degli ortodossi, trova invece ampio riscontro la tesi di Epifanio, secondo cui Giuseppe, padre di Ges\u00f9, ebbe almeno sei figli in un suo precedente matrimonio. Tra gli autori russi che si ritrovano su questa posizione si ricordano Bieliaev, il vescovo Alexis Novoslov, Jaroscevsky, Glubokovsky, Orlin e altri.\nQuestioni preliminari.\nUso del termine \"fratello\" e derivati nella Bibbia.\nIl termine 'fratello' e derivati \u00e8 largamente usato nella Bibbia e non sempre con lo stesso significato.\nTesto masoretico.\nNei 39 libri che compongono il testo masoretico, detto anche Antico Testamento ebraico, il termine ebraico e aramaico \u05d0\u05d7 (\"'ah\", si veda l'omofono e omologo arabo \ufe8d\ufea5 e siriaco \u0710\u071a) compare 635 volte, includendo i derivati (plurale, stato costrutto singolare e plurale, forma con suffisso pronominale). Secondo il \"Lexicon Hebraicum et aramaicum veteris testamenti\" di Franz Zorell, il termine pu\u00f2 avere 12 significati diversi (l'ebraico biblico contiene numerosi esempi di parole ampiamente polisemiche, cio\u00e8 dai pi\u00f9 significati).\nIn particolare:\nSettanta.\nNel greco classico precristiano (v. ad esempio Euripide, Erodoto, Platone, Senofonte), lingua molto pi\u00f9 complessa e articolata dell'ebraico biblico, il termine \u03b1\u03b4\u03b5\u03bb\u03c6\u03cc\u03c2 e derivati (in particolare il femminile \u03b1\u03b4\u03b5\u03bb\u03c6\u03ae, sorella) occupa un campo semantico molto limitato, indicando solitamente i figli degli stessi genitori o, al pi\u00f9, con un solo genitore comune (italiano 'fratellastro'). L'etimologia \u00e8 connessa a \u03b4\u03b5\u03bb\u03c6\u03cd\u03c2 (utero) + \u03b1 da indoeuropeo *\"sm\u0325\" \"uno, unico, stesso\", quindi lett. 'figli dello stesso utero'. Gi\u00e0 nel greco classico, tuttavia, il significato \u00e8 pi\u00f9 ampio, similmente all'italiano 'fratello': non indica solo i figli della stessa madre, ma anche quelli dello stesso padre. Se il termine \u00e8 applicato fuori dall'immediata sfera familiare lo \u00e8 con intento elogiativo o iperbolico.\n\u00c8 fondamentale evidenziare che tale accezione semantica ristretta del termine \u03b1\u03b4\u03b5\u03bb\u03c6\u03cc\u03c2 e derivati propria del greco classico potrebbe non essere applicata \"in toto\" ai successivi testi redatti in greco ellenistico di matrice semita, in primis la Settanta (o LXX, traduzione greca del testo masoretico pi\u00f9 altri scritti, detti deuterocanonici, realizzata tra III e I secolo a.C.) e soprattutto il Nuovo Testamento. In tali opere infatti il testo \u00e8 impregnato di semitismi, vale a dire particolari fenomeni sintattici, linguistici, morfologici propri delle lingue semitiche (ebraico e aramaico), ma estranei alla lingua greca. Si potrebbe dire che gli scrittori della Settanta e del Nuovo Testamento hanno interpretato, con lettere e parole greche, frasi e significati semitici.\nCome esempi dei vari significati del termine \u03b1\u03b4\u03b5\u03bb\u03c6\u03cc\u03c2 nella LXX, che compare 926 volte al maschile e 122 al femminile, possono essere pertanto esaminati gli stessi loci esemplificativi indicati a proposito del testo masoretico, in quanto nei restanti libri deuterocanonici il termine non si colora di altre sfumature particolari, per esempio in Tobia, Tobi chiama la propria moglie sorella perch\u00e9 scelta tra i propri parenti , .\nNuovo Testamento.\nI 27 libri del Nuovo Testamento, al pari della LXX, sono scritti in un greco ellenistico caratterizzato da numerosi semitismi. In essi il termine \u03b1\u03b4\u03b5\u03bb\u03c6\u03cc\u03c2 e derivati compare 343 volte, il femminile \u03b1\u03b4\u03b5\u03bb\u03c6\u03ae 26 volte.\nCirca il significato che tale parola riveste nei vari contesti occorre, come visto anche per la LXX, tenere conto della polisemia che caratterizza il termine semitico. In particolare pu\u00f2 indicare:\nOltre al termine \"fratelli\" nel greco del Nuovo Testamento sono presenti anche altri termini indicanti legami di parentela di vario tipo:\nLe tre Marie.\nPrima di esaminare i possibili passi impliciti relativi ai 'fratelli' di Ges\u00f9, occorre affrontare una questione apparentemente marginale ma che si dimostra importante nella delineazione di un quadro d'insieme: l'identificazione sinottica delle donne presenti al momento della crocifissione (;;, ne registra la presenza ma senza fornire nomi):\nIl testo di indica che le discepole presenti al momento della crocifissione di Ges\u00f9 sono tre donne, tutte di nome Maria. Pu\u00f2 apparire strano che l'evangelista non citi Salome, identificabile con la madre dei figli di Zebedeo, cio\u00e8 la madre dello stesso evangelista Giovanni. Si pu\u00f2 anche notare che, ove fossero esistiti altri figli di Maria Madre di Ges\u00f9, costoro non avrebbero presumibilmente accettato la reciproca adozione tra Maria come nuova Madre e Giovanni, un estraneo, come nuovo figlio, ma avrebbero verosimilmente rivendicato di provvedere loro per diritto di nascita alla loro madre. Non lo fecero, secondo alcuni autori, perch\u00e9 non esistevano.\nStando a Giovanni dunque le tre Marie sono:\nL'interpretazione delle tre donne viene quindi contestata dagli esegeti protestanti e da qualche esegeta cattolico cos\u00ec come dal fondatore del Metodismo Wesley. Anche la cattolica \"Bible de Jerusalem\" la considera solo una delle tante identificazioni possibili. Secondo l'esegesi protestante le donne di sono quattro: la \"sorella di Maria\" e \"Maria di Cleofa\" sono due persone diverse, poich\u00e9 \u00e8 impossibile che due sorelle abbiano lo stesso nome, ed \u00e8 improbabile che l'autore sacro usi il termine \"sorella\" per indicare una parente, dato che altrove nel Nuovo Testamento quando si parla di un nipote o di un cugino non \u00e8 usato il termine \"adelf\u00f2s\": per indicare Elisabetta \"parente\" (\"singhen\u00e9\") di Maria viene fatto esplicitamente (), in compaiono i termini \"syggen\u00f2s\" (parente, come un cugino) e \"adelf\u00f2s\" (fratello), a indicare che questi vocaboli non sono usati in modo vago o indiscriminato nelle Scritture Greche. In Paolo chiama Marco \u201ccugino di Barnaba\u201d, il termine greco qui usato (\"anepsi\u00f2s\") significa letteralmente \u201ccugino di primo grado\u201d. .\nL'identificazione di Alfeo con Cleofa si basa sul corrispettivo aramaico e consonantico del nome \"Hlpy\": pu\u00f2 essere traslitterato fedelmente all'aramaico in \"'Alfaios\" con spirito aspirato iniziale (non reso nella comune traslitterazione latina), dittongo \"ai\" con valore fonetico 'e lunga', suffisso maschile greco \"os\"; oppure pu\u00f2 essere ellenizzato nell'omoconsonantico \"Klopas\" che in italiano si traduce \"Cleopatro\". Il nome al maschile \u00e8 caduto in disuso mentre \u00e8 pi\u00f9 conosciuto, per motivi storici, il nome al femminile \"Cleopatra\".\nPossibile quadro d'insieme.\nPer una corretta interpretazione della questione \u00e8 fondamentale un esame comparato dei personaggi nominati nel Nuovo Testamento che possono essere implicitamente identificati con i 'fratelli' esplicitamente indicati (Giacomo, Ioses-Giuseppe, Giuda, Simone).\nTra parentesi occorre notare che varie informazioni attinenti alla questione potrebbero essere tratte dal testo apocrifo detto Protovangelo di Giacomo. Siccome tale opera per\u00f2 si dimostra palesemente errata in alcuni punti verificabili (ad esempio l\"asilo\" femminile per bimbe meritevoli presente nel tempio di Gerusalemme), difficilmente le altre affermazioni non verificabili possono essere assunte come storicamente valide.\nL'esame dei \"fratelli\" e degli omonimi presenti nel Nuovo Testamento non appare semplice per due motivi:\nVenendo propriamente ai 'fratelli' di Ges\u00f9, gli omonimi personaggi del Nuovo Testamento sono:\nGiuda.\n o, nell'ipotesi di una pseudoepigrafia, un anonimo cristiano.\nPossibili interpretazioni.\nLa questione dell'interpretazione degli \u1f00\u03b4\u03b5\u03bb\u03c6\u03bf\u03af di Ges\u00f9, data la frammentariet\u00e0 e ambiguit\u00e0 delle fonti, \u00e8 controversa e dunque motivo di discussione tra storici, biblisti e teologi delle varie confessioni e tali discussioni non possono muoversi che sul piano delle ipotesi.\nGiacomo il Giusto, con tutta probabilit\u00e0 lo stesso \u201cGiacomo\u201d definito da Paolo di Tarso \u201cfratello del Signore\u201d, (La Sacra Bibbia - Gal1,19;2,9 (C.E.I., Nuova Riveduta, Nuova Diodati)), coincide con il vescovo di Gerusalemme indicato da Eusebio di Cesarea (St. Eccl. 1,12,1;1,12,4 en; St Eccl. 2,23,4 en) e da Egesippo citato da Eusebio. Lo stesso Egesippo, nato e vissuto nella Palestina del II secolo, in sintonia con Giuseppe Flavio ( Antichit\u00e0 giudaiche, XX.200), ci fornisce informazioni sul suo martirio, avvenuto probabilmente nel 62.\nStudiosi, esegeti, biblisti e teologi, protestanti e cattolici, concordano con poche eccezioni sull'identificazione di Giacomo il Giusto con il Giacomo vescovo di Gerusalemme e martire, ma, nonostante le indicazioni bibliche di Paolo di Tarso (Gal 1,19), i protestanti sostengono che Giacomo il Giusto non sia uno dei dodici apostoli: si tratterebbe invece di uno dei \u201cfratelli di Ges\u00f9\u201d indicati nei vangeli, ed evidenziano qui un primo caso di omonimia.\nSe fosse l'apostolo, come sembra sostenere Paolo di Tarso, sarebbe Giacomo il Minore, indicato come \u201cfiglio di Alfeo\u201d dal Nuovo Testamento (La Sacra Bibbia - Mt10,3 (C.E.I., Nuova Riveduta, Nuova Diodati)) e figlio di un'altra Maria evidentemente non la madre di Ges\u00f9 (Cfr. anche ).\nQuest'altra Maria, lo si evince dal testo neotestamentario, \u00e8 certamente la moglie di Alfeo/Clopa citata da Giovanni apostolo ed evangelista ai piedi della croce (La Sacra Bibbia - Gv19,25 (C.E.I., Nuova Riveduta, Nuova Diodati)), e ha almeno due figli, di nome Giacomo (il Minore) e Giuseppe.\nEgesippo, nel suo celebre passo riportato da Eusebio, definisce un certo Simeone, eletto vescovo al posto di Giacomo il Giusto, come \u201ccugino del Signore\u201d (\u1f44\u03bd\u03c4\u03b1 \u1f00\u03bd\u03b5\u03c8\u03b9\u1f78\u03bd \u03c4\u03bf\u1fe6 \u03ba\u03c5\u03c1\u03af\u03bf\u03c5), \u201cancora il figlio dello zio di lui (del Signore nda)\u201d (\u03c0\u03ac\u03bb\u03b9\u03bd \u1f41 \u1f10\u03ba \u03b8\u03b5\u03af\u03bf\u03c5 \u03b1\u1f50\u03c4\u03bf\u1fe6), cio\u00e8 di Clopa, a sua volta \u201czio di Ges\u00f9\u201d. Su questa prima parte del passo di Egesippo pochissimi sollevano obiezioni.\nLa maggior parte degli esegeti (citando casi simili di identificazione tra i nomi Simeone/Simone), ritiene che il Simeone nominato da Egesippo possa essere identificato con il Simone \u201cfratello di Ges\u00f9\u201d presente nei vangeli. Per i teologi protestanti si tratta tuttavia di un secondo caso di omonimia, perch\u00e9 il Simone \u201cfratello di Ges\u00f9\u201d \u00e8 figlio di Maria madre di Ges\u00f9, e quindi non pu\u00f2 essere il vescovo di Gerusalemme indicato da Egesippo come \u201cfiglio di Clopa\u201d (\u03a3\u03c5\u03bc\u03b5\u1f7c\u03bd \u1f41 \u03c4\u03bf\u1fe6 \u039a\u03bb\u03c9\u03c0\u1fb6) e \u201ccugino di Ges\u00f9\u201d.\nEssendo Giacomo il Minore e Giuseppe figli di Maria e di Alfeo/Clopa (che secondo Egesippo \u00e8 il fratello di San Giuseppe), sono a loro volta fratelli del Simeone citato come vescovo di Gerusalemme: si tratta insomma di tre cugini carnali di Ges\u00f9, figli di Alfeo/Clopa e dell'altra Maria.\nGiacomo, Giuseppe e Simeone/Simone sono per\u00f2 i tre nomi anche dei \u201cfratelli di Ges\u00f9\u201d, uno dei quali, se fosse l'apostolo come sostiene Paolo di Tarso, sarebbe il Giacomo di Alfeo pure denominato Giacomo il Minore nei vangeli. Secondo i teologi protestanti si tratta di un terzo caso di omonimia, perch\u00e9 Giacomo, Giuseppe e Simone \u201cfratelli di Ges\u00f9\u201d sono figli di Maria madre di Ges\u00f9.\nAmmettendo i casi di omonimia, tre \u201cfratelli di Ges\u00f9\u201d (Giacomo, Giuseppe e Simone) hanno lo stesso nome dei cugini carnali di Ges\u00f9, ovvero Giacomo e Giuseppe, identificati dai vangeli come figli di Alfeo/Clopa e dell' \u201caltra Maria\u201d (anche detta \u201cdi Clopa\u201d, Cfr. Gv19,25: \u039c\u03b1\u03c1\u03af\u03b1 \u1f21 \u03c4\u03bf\u1fe6 \u039a\u03bb\u03c9\u03c0\u1fb6), e Simeone (identificato da Egesippo come cugino di Ges\u00f9 e figlio di Clopa).\nEgesippo, per\u00f2, sempre citato da Eusebio, sembra sostenere che Simeone fu fatto vescovo perch\u00e9 era un \u201csecondo cugino del Signore\u201d, e quindi implicitamente fratello di Giacomo il Giusto vescovo martirizzato. A questo punto i teologi protestanti (tra cui Painter, Butz, Schaff), con una discussa interpretazione del testo greco, sostengono la necessit\u00e0 di tradurre le ultime righe del passo greco di Egesippo (\u1f43\u03bd \u03c0\u03c1\u03bf\u03ad\u03b8\u03b5\u03bd\u03c4\u03bf \u03c0\u03ac\u03bd\u03c4\u03b5\u03c2, \u1f44\u03bd\u03c4\u03b1 \u1f00\u03bd\u03b5\u03c8\u03b9\u1f78\u03bd \u03c4\u03bf\u1fe6 \u03ba\u03c5\u03c1\u03af\u03bf\u03c5 \u03b4\u03b5\u03cd\u03c4\u03b5\u03c1\u03bf\u03bd) in \u201ctutti lo proposero come secondo (vescovo nda) essendo cugino del Signore\u201d, invece di \u201ctutti lo proposero, essendo un secondo cugino del Signore\u201d.\nTre sono dunque le ipotesi in campo, secondo le quali il termine greco \u03b1\u03b4\u03b5\u03bb\u03c6\u03cc\u03b9 pu\u00f2 corrispondere a:\nUna quarta ipotesi, contemporanea, \u00e8 sostenuta dalla Scuola esegetica di Madrid:\nFratelli.\nL'interpretazione esplicita di \u1f00\u03b4\u03b5\u03bb\u03c6\u03bf\u03af come fratelli carnali nella Chiesa compare, nei documenti a noi giunti, nel IV secolo, da parte di Elvidio vescovo ariano di Milano dal 355 al 374. Egli entr\u00f2 in contrasto con Girolamo, criticando i voti monastici femminili e affermando la superiorit\u00e0 del matrimonio sul celibato. Elvidio sostenne che Maria era vissuta con Giuseppe e aveva avuto da lui dei figli, dopo la nascita verginale di Ges\u00f9 Cristo.\nSostenitori.\nQuasi tutte le Confessioni protestanti evangeliche e riformate, i testimoni di Geova e altri esegeti contemporanei di altre Confessioni, concordano con la tesi di Elvidio, ritenendo che gli \u1f00\u03b4\u03b5\u03bb\u03c6\u03bf\u03af siano effettivi figli di Maria e quindi fratelli di Ges\u00f9. Pur non accettando la credenza tradizionale della verginit\u00e0 perpetua di Maria, non viene rifiutato il \"concepimento\" e la \"nascita verginale\" di Ges\u00f9, derivata in e presente sia in sia in . Anche alcuni studiosi cattolici, in contrasto con il magistero della Chiesa, (ad esempio lo statunitense John Paul Meier) ritengono sicura, stando alla lettera del testo, l'interpretazione di \u1f00\u03b4\u03b5\u03bb\u03c6\u03bf\u03af come 'fratelli'. Secondo Meier quando nel Nuovo Testamento troviamo scritto che \"Giacomo \u00e8 il fratello di Ges\u00f9\" , non vi \u00e8 necessit\u00e0 di interpretare \"Giacomo cugino di Ges\u00f9\" pi\u00f9 di quanto sia necessario interpretare \"Andrea cugino di Simon Pietro\" quando troviamo scritto \"Andrea fratello di Simon Pietro\" . Il principio protestante di Sola scriptura non ammette la validit\u00e0 di nessuna Tradizione n\u00e9 autorit\u00e0 che surclassa o integra i principi delle Sacre Scritture. Secondo tale principio l'insegnamento della Chiesa deve basarsi solo su quanto asserisce la Bibbia. Per gli evangelici e i protestanti in genere, i credenti dovrebbero limitarsi a insegnare le dottrine che le Scritture ci insegnano, senza aggiungere e togliere nulla a esse.\nAnalisi.\nL'ipotesi degli \u03b1\u03b4\u03b5\u03bb\u03c6\u03cc\u03b9 come fratelli appare pi\u00f9 semplice e immediata: il significato del termine nel greco classico \u00e8 sicuramente quello di 'fratelli' in senso proprio, che precluderebbe la verginit\u00e0 di Maria. E su questa immediatezza semantica del testo insistono appunto i sostenitori di tale teoria. A questa ipotesi semplificata viene obiettato che il greco della Bibbia, Settanta e Nuovo testamento, \u00e8 il greco della Koin\u00e9 scritto da una popolazione semitica, tanto \u00e8 vero che il termine \u03b1\u03b4\u03b5\u03bb\u03c6\u03cc\u03c2 \u00e8 utilizzato nella traduzione greca dei Settanta in senso esteso per indicare una parentela tra le persone.\nSecondo alcuni esegeti protestanti resta la difficolt\u00e0 dell'omonimia tra i Giacomo e Ioses di e quelli di (per i cattolici sono le stesse persone) ma essa potrebbe essere spiegata tenendo conto che, nel mondo ebraico, il numero di nomi era limitato e si possono trovare parecchi omonimi.\nAlcuni esponenti della Riforma protestante, come il pastore battista inglese del XVIII secolo John Gill, hanno fatto notare che nel passo del Vangelo secondo Giovanni , uno dei passi sui \"fratelli di Ges\u00f9\", potrebbe vedersi realizzata la profezia messianica di , in cui il Messia \u00e8 presentato come \"un estraneo per i figli di sua madre\".\nNonostante l'informazione di Egesippo citato da Eusebio (St. Eccl. 3,11,2 en; St. Eccl. 4,22,4 en),\nsecondo la quale Alfeo-Cleofa era zio di Ges\u00f9, aggiunta ai dati biblici, per i protestanti Ges\u00f9 avrebbe avuto quattro fratelli di nome Giacomo, Giuseppe-Ioses, Giuda e Simone, e almeno due sorelle, che sarebbero distinti da altri tre personaggi, cio\u00e8 Simone/Simeone cugino di Ges\u00f9 e figlio di Clopa, citato da Egesippo, e i fratelli Giacomo e Giuseppe-Ioses, figli di un altro Alfeo-Cleopa e sua moglie Maria.\nQuesta coincidenza nei nomi appare improbabile, Inoltre, anche in questo caso, non sarebbe dimostrato che il Simone figlio di Clopa sia lo stesso Simone di , ma soltanto che Simone fratello di Ges\u00f9 (e Ges\u00f9 stesso) avevano un cugino anch'egli di nome Simone. L'omonimia quindi potrebbe riguardare solo i due Giacomo e i due Ioses (bisogna considerare per\u00f2 che molti, allora, portavano il nome di Giacomo, come dice sempre Egesippo St. Eccl. 2,23,4 en), perch\u00e9 resta appunto aperta la possibilit\u00e0 che il Simeone fratello di Ges\u00f9 di non si identifichi con il Simeone cugino di Ges\u00f9 di (St. Eccl. 3,11,2 en).\nL'obiezione su questo punto \u00e8 che comunque Egesippo costituisce una testimonianza e che questa \u00e8 la condizione testimoniale per moltissimi episodi storici del passato; appare quindi azzardato non tenerne conto. Inoltre l'identificazione di cui sopra poggia anche su indicazioni interne. Per questo motivo la sua testimonianza di Giacomo figlio di Giuseppe, depone contro la teoria dei cugini, ed \u00e8 a favore dell'ipotesi del primo matrimonio di Giuseppe o dei fratelli di Ges\u00f9 quali figli di Giuseppe e Maria. \nAnche Giuseppe Flavio parla di Giacomo fratello di Ges\u00f9 nella sua opera principale, usando altrove nella sua opera il termine cugino:\n\"Anano convoc\u00f2 il sinedrio a giudizio e vi condusse il fratello di Ges\u00f9, detto il Cristo, di nome Giacomo, e alcuni altri, accusandoli di trasgressione della legge e condannandoli alla lapidazione.\". L'obiezione \u00e8 che questa citazione di Giuseppe Flavio non aggiunge alcun indizio all'ipotesi fratelli perch\u00e9 \u00e8 perfettamente normale che, dovendo riferirsi a un personaggio da lui non conosciuto, Giuseppe Flavio utilizzasse lo stesso termine (\u03b1\u03b4\u03b5\u03bb\u03c6\u03cc\u03c2) utilizzato nell'ambito della comunit\u00e0 che si rifaceva a lui.\nLe suddette interpretazioni, che si rifanno come detto all'originaria posizione del vescovo ariano Elvidio del IV secolo, rappresentano (e in antitesi con le posizioni dei riformatori del XVI secolo che accettavano la lettura di \u03b1\u03b4\u03b5\u03bb\u03c6\u03cc\u03c2 come cugino) l'interpretazione della stragrande maggioranza delle Chiese evangeliche. \nFratellastri.\nL'ipotesi dei 'fratelli' di Ges\u00f9 come fratellastri, cio\u00e8 figli di Giuseppe avuti da un precedente matrimonio con Maria, \u00e8 quella pi\u00f9 antica: \u00e8 attestata per la prima volta nel Protoevangelo di Giacomo, risalente a circa il 150. In esso viene descritta la miracolosa scelta di Giuseppe sposo di Maria tramite la fioritura del bastone, alla quale Giuseppe obietta: \"Ho figli e sono vecchio, mentre lei \u00e8 una ragazza. Non vorrei diventare oggetto di scherno per i figli di Israele\" (cap. 9,8).\nSostenitori.\nOltre a tale opera apocrifa l'ipotesi compare in altri scrittori successivi: Eusebio di Cesarea (St. Ecc. 2,1,2 en ); Clemente di Alessandria; Origene; Ilario di Poitiers; Ambrosiaster; Gregorio di Nissa; Epifanio; Ambrogio; Cirillo di Alessandria.\nSostenitori di tale teoria sono gli esegeti di matrice ortodossa e altri studiosi (vedi anche per esempio l'avventista \u00c1ngel Manuel Rodr\u00edguez).\nAnalisi.\nQuesta ipotesi riscosse scarso successo per l'assenza di prove d'appoggio.\n \u00e8 che in lo stesso Luca dice che Giuseppe si fece registrare al censimento con sua moglie Maria, senza fare alcun accenno ad altri figli. Il fatto che il Vangelo di Luca, una fonte pi\u00f9 antica del protovangelo di Giacomo, non li nomini, che non siano mai esistiti.\nCugini paterni.\nSecondo questa ipotesi i 4 \"fratelli\" possono essere identificati con i figli di Alfeo-Cleofa, zio paterno di Ges\u00f9, e sua moglie Maria di Cleofa. \u03b1\u03b4\u03b5\u03bb\u03c6\u03cc\u03b9 indicherebbe dunque cugini di primo grado.\nSostenitori.\nPrincipale sostenitrice della teoria dei fratelli-cugini \u00e8 la Chiesa cattolica (vedi in particolare Catechismo della Chiesa Cattolica n. 500).\nIl pi\u00f9 antico e sistematico enunciatore di tale teoria \u00e8 Girolamo che, rispondendo a Elvidio per cui i 'fratelli' erano fratelli carnali (vedi dopo), scrive nel suo \"Adversus Helvidium\":\nLa teoria di Girolamo \u00e8 sostenuta anche da Martin Lutero: consapevole delle diverse possibilit\u00e0 per intendere l'espressione 'fratelli' di Ges\u00f9, non ritenne che si trattasse di fratelli carnali, n\u00e9 che Giuseppe avesse avuto figli da un matrimonio precedente, n\u00e9 che Giuseppe avesse simultaneamente due mogli. Lutero credeva alla verginit\u00e0 perpetua di Maria: \"durante e dopo il parto, come era vergine prima del parto, cos\u00ec lei rimase\".\nIn particolare in una sua opera si legge:\nAnche gli altri riformatori protestanti del XVI secolo, tra cui Calvino e Zwingli, mantennero questa posizione. In particolare, Calvino scrive:\nAnalisi.\nNei confronti della secolare interpretazione dei 'fratelli' come cugini sono state mosse negli ultimi secoli molte obiezioni. Queste sono state avanzate soprattutto dall'ampia parte del mondo riformato che su questo punto si \u00e8 scostato dall'insegnamento di Lutero, intendendo \u03b1\u03b4\u03b5\u03bb\u03c6\u03cc\u03c2 come 'fratello' in senso proprio e non come 'cugino'.\nContro lo schema sinottico sopra riportato, che rappresenta l'interpretazione della secolare tradizione cattolica, possono essere mosse osservazioni che non ledono lo 'zoccolo duro' dell'ipotesi (fratelli=cugini). In particolare:\nVa fatto notare che tali scissioni (Giacomo fratello/Giacomo Minore; Giuda fratello/Giuda Taddeo) si basano sulla loro mancata autoidentificazione come apostoli, e la validit\u00e0 del \"silentium\" come \"argumentum\" non \u00e8 molto solida.\nCugini paterni e materni.\nLo studioso cattolico tedesco Josef Blinzler nel 1967 ha proposto un'ipotesi secondo la quale i 4 'fratelli' sono cugini di primo grado di Ges\u00f9, ma 2 per parte di madre e 2 per parte di padre.\nL'argomentazione di Blinzer si fonda sull'ipotesi delle quattro donne in , distinguendo la 'sorella' di Maria (zia di Ges\u00f9, madre di Giacomo e Giuseppe-Ioses, cugini materni di Ges\u00f9) da Maria di Cleofa (Cleofa era fratello di Giuseppe, zio di Ges\u00f9, padre di Simone e Giuda, cugini paterni di Ges\u00f9). Altri presupposti di tale tesi sono la non apostolicit\u00e0 dei fratelli-cugini Giacomo e Giuda, derivante dalla loro mancata autoidentificazione come tali, e la scissione di Cleofa e Alfeo, essendo indimostrabile con assolutezza tale identit\u00e0.\nSostenitori.\nOltre a Josef Blinzler tale ipotesi \u00e8 ripresa ad esempio da Rinaldo Fabris nel suo \"Ges\u00f9 di Nazareth\" (p.\u00a0398-399) e da Vittorio Messori nel suo \"Ipotesi su Maria\" (p.\u00a0520).\nAnalisi.\nLa proposta pu\u00f2 apparire non del tutto convincente in quanto:\nCollaboratori.\nUna quarta ipotesi \u00e8 stata formulata dai biblisti della scuola esegetica di Madrid. Presupposto di partenza \u00e8 che i testi evangelici si basino su fonti originali aramaiche (vedi teoria della Priorit\u00e0 aramaica), e sulla base di una dettagliata analisi dei passi in questione, ritengono che l'espressione \"fratelli di Ges\u00f9\" venisse usata in realt\u00e0 per designare i suoi collaboratori, cio\u00e8 gli apostoli e gli altri discepoli che lo seguivano e aiutavano.\nAllo stesso modo, la \"sorella della madre di Ges\u00f9\" sarebbe stata una donna che assisteva Maria.\nAlcuni passi del testo greco dei Vangeli, che sembrano contraddire questa spiegazione (; ), vengono considerati errori di traduzione da una fonte originale in aramaico.\nCollegamenti esterni.\nSiti non confessionali:\nSiti evangelici e protestanti:\nSiti cattolici:"}
{"id": "314798", "revid": "124997815", "url": "https://it.wikipedia.org/wiki?curid=314798", "title": "Cima alla genovese", "text": "La cima (\"a \u00e7imma\" in ligure) \u00e8 un secondo piatto italiano tipico della cucina ligure. Consiste in un pezzo di carne di pancia di vitello tagliato in modo da formarvi una tasca e farcito di numerosi ingredienti. Una volta preparata viene chiusa, cucendola a mano per evitare che la farcitura esca. Viene quindi bollita in brodo con verdure per alcune ore in un telo di lino e lasciata a riposo sotto un peso.\nLa cima era, originariamente, un piatto povero realizzato con ingredienti di recupero, reso gustoso e nutriente nel tempo grazie al lungo lavoro delle massaie. Oggi si \u00e8 trasformato in una ricca pietanza, alla cui fetta (denominata \"\u00f6ggiu\", cio\u00e8 \"occhio\", in lingua ligure) viene dato un aspetto visivamente gradevole attraverso i colori degli ingredienti uniti insieme.\nLa preparazione della cima \u00e8 molto lunga e complessa. Esiste sempre il rischio che, durante la cottura, a causa di errori di vario genere, possa \"scoppiare\", facendo fuoriuscire tutto il ripieno e rendendo quindi vano tutto il lavoro svolto.\nRicetta.\nGli ingredienti necessari sono: animella, cervella, uova, aglio, polpa di vitello, schienale (detto anche \"filone\"), pinoli, Parmigiano Reggiano grattugiato, maggiorana, bietoline giovani senza costa (dette \"erbette\") messe prima a stillare la loro acqua verde ed amara (cospargendole di sale grosso) e poi lavate e strizzate bene, prezzemolo, piselli, carote, mollica di pane bagnata nel latte e strizzata bene, olio extravergine d'oliva ligure, sale e pepe. Si possono aggiungere facoltativamente testicoli, poppa, prosciutto cotto e mortadella.\nUno degli elementi indispensabili per la vera riuscita di questo sostanzioso piatto \u00e8 la \"p\u00e8rsa\", ossia la maggiorana. Il burro e i funghi secchi non sono consigliati, anche se da alcune fonti vengono riportati. Il burro non \u00e8 consigliato perch\u00e9 nella bollitura si squaglierebbe rovinando il ripieno, i funghi secchi perch\u00e9 rilasciano un gusto predominante sul resto degli ingredienti e, nella bollitura, scuriscono il ripieno e la carne. L'animella, la cervella, il filone ed, eventualmente, i testicoli e la poppa, vanno bolliti e passati in tegame a sgrassare prima di essere inseriti nel ripieno con gli altri ingredienti. A volte, per accentuare il gi\u00e0 citato aspetto della bellezza visiva della fetta di cima, si inserisce nel ripieno una carota intera sbucciata oppure un uovo sodo intero senza guscio. \u00c8 decisamente impegnativo calcolare la quantit\u00e0 di uova corretta, che serve per evitare sia che la cima sia troppo ripiena e rischi di scoppiare sia che non sia abbastanza ripiena. Normalmente il numero di uova si calcola poggiando il pugno posato sulla \"tasca\" di carne della cima ancora vuota e stesa sul tavolo e contando quanti pugni servono per occupare tutta la superficie della tasca. Se il pugno \u00e8 di mano maschile lo si appoggia di punta, col polso perpendicolare. Se, invece, il pugno \u00e8 di mano femminile, quindi pi\u00f9 piccolo, lo si mette di piano, col polso piegato in avanti. Al numero di pugni che servono per occupare tutta la superficie della tasca di carne vuota corrisponder\u00e0 quello delle uova che serviranno per il ripieno. La tasca di carne dovr\u00e0 essere riempita con il ripieno non per intero, perch\u00e9 con la bollitura le uova gonfiano e la farebbero scoppiare, ma per poco pi\u00f9 di met\u00e0. Ultimate queste operazioni, la cima viene chiusa cucendola con filo o spago bianco per alimenti, fasciata con una federa di lino e cotta in una pentola capiente mediante bollitura in brodo di verdura, al quale, a piacere, si pu\u00f2 aggiungere un altro pezzo di carne di vitello da bollito (testina, lingua, guancia, coda, punta di petto, biancostato, etc.) e/o un osso tondo da brodo. Si possono ottenere ottimi risultati immergendo la cima nell'acqua gi\u00e0 bollente. Il brodo, se non c'\u00e8 altra carne a bollire in pentola, rimarr\u00e0 meno saporito, ma la consistenza della cima, attuando le dovute attenzioni, sar\u00e0 perfetta. Se si immerge la cima ad acqua fredda, invece, si otterr\u00e0 un ottimo brodo, ma la consistenza della cima potrebbe lasciare a desiderare. La durata della cottura, a fuoco moderato, \u00e8 di almeno due ore e varia a seconda della dimensione della cima e della potenza della fonte di calore. A cottura in corso, la cima deve essere sempre controllata e periodicamente punzecchiata con uno spillone o un ago da materassaio, per far fuoriuscire l'aria ed il vapore evitare che scoppi. A cottura ultimata la si estrae dalla pentola e, ancora gonfia e fasciata, la si mette sotto un peso, per darle la caratteristica forma ellittica e ricompattare il ripieno al suo interno.\nEsiste una versione meno nota della Cima, detta \"barattolina\" in cui il ripeno viene cotto non nella tasca di carne ma in un barattolo, da cui il nome.\nIl barattolo, generalmente di vetro, viene posto in acqua bollente; a cottura ultimata viene aperto e si pone un peso sull\u00b4imboccatura per compattare il ripieno ed eliminare i liquidi in eccesso."}
{"id": "314799", "revid": "1543377", "url": "https://it.wikipedia.org/wiki?curid=314799", "title": "Lettere di Amarna", "text": "Le cosiddette lettere di Amarna sono un lotto di circa 380 documenti, redatti in cuneiforme su tavolette di argilla, rinvenute nel 1887 nel Medio Egitto, ad Amarna, l'area di scavi intorno all'antica Akhetaton, citt\u00e0 fondata nella seconda met\u00e0 del XIV secolo a.C. da Akhenaton, faraone egizio della XVIII dinastia.\nL'archivio risale al periodo in cui Akhenaton spost\u00f2 la capitale da Tebe ad Akhetaton e comprende testi databili da Amenofi III (prima met\u00e0 del XIV secolo a.C.) ai primi anni di regno di Tutankhamon, per un totale di poco pi\u00f9 di venticinque anni (1360-1330 a.C. ca. o 1370-1350 a.C., secondo altre cronologie), un periodo spesso indicato come \"et\u00e0 amarniana\".\nPer lo pi\u00f9 il lotto comprende corrispondenza tra i faraoni d'Egitto e altri regni del Vicino Oriente asiatico. La lingua usata nelle tavolette \u00e8 soprattutto l'accadico, in particolare il babilonese medio, lingua diplomatica dell'epoca, con l'eccezione di due tavolette in ittita ed una in hurrita.\nRitrovamento e musealizzazione.\nLe prime lettere furono rinvenute nel 1887 da contadini egiziani e vendute sul mercato clandestino. Dopo un primo acquisto da parte di istituzioni museali mondiali e di mercanti d'arte, delle tavolette e del luogo di ritrovamento si persero le tracce finch\u00e9 altri reperti analoghi vennero nuovamente messi in commercio. Diverse campagne di scavo seguirono; tra queste, la pi\u00f9 importante \u00e8 quella condotta dagli egittologi inglesi William Matthew Flinders Petrie e John Pendlebury tra il 1891 e il 1892.\nLe lettere sono oggi sparse tra diversi musei, soprattutto presso il British Museum di Londra il Museo egizio al Cairo, il Museo dell'Asia Anteriore di Berlino.\nContenuto.\nDelle 382 lettere oggi note (fatti salvi i numerosi frammenti esistenti), solo 32 non sono lettere o inventari allegati a lettere, ma si tratta di scritti derivanti principalmente da tradizioni degli scribi mesopotamici. Le 350 rimanenti tavolette vennero molto verosimilmente rinvenute tutte nello stesso luogo identificato, da iscrizioni, come \u00abla casa della corrispondenza del faraone, vita, prosperit\u00e0 e salute\u00bb con ci\u00f2 intendendo, molto verosimilmente, parte di un pi\u00f9 vasto ufficio preposto specificamente alla corrispondenza in lingua straniera.\nIn linea di massima, l'archivio viene suddiviso in due grandi aree di interesse: rapporti con sovrani stranieri indipendenti dall'Egitto e pari al faraone, detti \"grandi re\" (per un totale di trentanove lettere e cinque allegati inventariali), tra questi comprendendo Babilonia, l'area cassita, l'Assiria del Medio Impero, Mitanni, Alashiya (forse Cipro), Arzawa; lettere, la gran parte, relative a rapporti con altri re stranieri, indicati come \"piccoli re\", la maggior parte dei quali era vassalla dell'Egitto nell'area del Levante: Canaan, Biblo, Tiro, Damasco, Ugarit, Gerusalemme, nonch\u00e9 una da Sichem.\nIl \"corpus\" comprende soprattutto lettere che la Corte riceve da altri re e rare sono quelle scritte in Egitto. I temi delle lettere del primo gruppo sottolineano in special modo scambi cerimoniali di doni, politiche matrimoniali, felicitazioni per un'intronizzazione recente. Del secondo gruppo, la gran parte \u00e8 composta da risposte dei \"piccoli re\" a lettere di cui non si ha conoscenza, o autonome richieste di aiuto. In particolare, ai piccoli re veniva, ad esempio, annunciato l'imminente arrivo del contingente armato delegato alla riscossione dei tributi cui corrispondeva, da parte dei destinatari, la dichiarazione dell'essere pronti ad accogliere il contingente, non disgiunta dal cogliere l'occasione per avanzare richieste di aiuto.. In particolare, i re palestinesi, abituati a rapporti di reciprocit\u00e0 (fedelt\u00e0 e tributi in cambio di protezione), stentano a comprendere l'inattivit\u00e0 del faraone, la sua tendenza a ignorare gli appelli (espressa dal verbo \"q\u00e2lu\", con il significato di 'tacere', 'restare fermo', analogo all'ebraico \"d\u0101man\").\nDa un punto di vista linguistico, la qualit\u00e0 del babilonese usato dalle diverse cancellerie rinvia alla rilevanza delle diverse scuole scribali: ad esempio, quelle palestinesi, meno autorevoli rispetto a quelle siriane, incappano in anacoluti e disseminano i testi di glosse di stampo cananaico.\nCronologia.\nMolto problematica appare la datazione dei testi amarniani sia in senso assoluto che relativo; a ci\u00f2 si aggiunga il problema derivante dai danni subiti dalle tavolette di argilla che, a causa di urti e del trascorrere dei millenni, sono generalmente danneggiate sui bordi ovvero l\u00e0 ove gli antichi archivisti e scribi erano soliti indicare il mittente, il destinatario o la datazione. Studi filologici generalmente accettati in ambito accademico vogliono che l'archivio amarniano si sviluppi in un periodo che oscilla tra i 15 e i 30 anni e che gli estremi di tali periodi dipendono sommamente dall'esistenza o meno di un periodo pi\u00f9 o meno lungo di coreggenza tra Amenhotep III e suo figlio Amenhotep IV/Akhenaton, e tra quest'ultimo e il suo effimero successore Smenkhara. Si assume, generalmente, che gli estremi siano da individuarsi tra il XXX anno di regno di Amenhotep III e il I di Tutankhamon. Tra questi estremi \u00e8 stato possibile posizionare con abbastanza precisione determinati tipi di corrispondenza relativa a ben determinate aree:\nPer quanto riguarda la corrispondenza hittita (lettera EA41) \u00e8 bene tener presente che con il termine \"Huriya\", usato come indirizzo personale, \u00e8 possibile individuare indifferentemente Amenhotep IV/Akhenaton, Smenkhara o Tutankhamon. \u00c8 inoltre ulteriore motivo di difficolt\u00e0 interpretativa il fatto che, salvo rare eccezioni (comunque differentemente interpretabili in funzione della traduzione possibile), i mittenti mai si rivolgono al re cui la missiva \u00e8 destinata chiamandolo per nome. Alle gi\u00e0 citate difficolt\u00e0 si aggiungano quell derivanti proprio dai danni riportati dalle tavolette nei bordi che, in alcuni casi, lasciano la possibilit\u00e0 di differenti interpretazioni.\nQuanto ai destinatari certi, \u00e8 accettato in ambito accademico che 10 missive fossero indirizzate ad Amenhotep III, altrettante al figlio Akhenaton, 1 a Tutankhamon e una alla regina Tye. Due lettere, EA1 ed EA5, sono assegnate come scritte da Amenhotep III, mentre una, EA14, da Akhenaton. In una lettera, EA41, viene menzionato \"Khuri\" in cui si \u00e8 voluto identificare Smenkhara. Di particolare interesse, tra le altre, \u00e8 la lettera EA27 indirizzata dal re mitannita Tushratta ad Akhenaton e consegnata da due messaggeri, Pirizzi e Pupri, inviati per rappresentare il sovrano ai funerali di Amenhotep III.\nTabella di raffronto anni di regno.\nGli studi pi\u00f9 recenti hanno consentito la compilazione della tabella seguente che pone a raffronto i periodi di regno dei sovrani di alcuni dei Paesi con cui la Corte amarniana intratteneva rapporti epistolari:\nContesto storico: i \"\u1e2babiru\".\nLe lettere di Amarna gettano luce su un periodo, quello del Tardo Bronzo antico-orientale, denso di acute tensioni sociali ed economiche, in gran parte provocate dal progressivo indebitamento dei contadini. I contadini, per sfuggire all'asservimento, potevano cercare di fuggire verso altri Stati, ma con il diffondersi di trattati che garantivano la reciproca restituzione dei fuggiaschi dovettero optare per la protezione offerta da spazi inospitali, tipicamente le montagne e le steppe pre-desertiche, in cui si fondevano con i clan pastorali che abitavano queste aree. Questi gruppi di rifugiati erano definiti \"\u1e2babiru\", termine con una possibile connessione etimologica con le pi\u00f9 antiche attestazioni del termine \"ebrei\" (\"\u02bfibr\u00ee\"), prima che questo assumesse connotazioni etniche. Tra le lettere dell'archivio amarniano, infatti, alcune provengono da Gerusalemme; in queste vengono spesso nominati i \"\u1e2babiru\" termine che, per assonanza, venne dapprima assegnato a predecessori delle popolazioni ebree; successivamente l'identificazione venne messa fortemente in dubbio, e anzi rigettata, identificando gli \"\u1e2babiru\" pi\u00f9 compiutamente con gli \"\u1e2bapiru\", termine generico non indicante l'appartenenza a gruppo etnico, bens\u00ec lo stato di \"proscritti\" o addirittura \"banditi\"."}
{"id": "314801", "revid": "15756", "url": "https://it.wikipedia.org/wiki?curid=314801", "title": "Clodomiro", "text": "Origini.\nEra il figlio secondogenito del re dei Franchi Sali della dinastia merovingia, Clodoveo I e della sua seconda moglie, Clotilde, che secondo il vescovo Gregorio di Tours (536 \u2013 597), era la figlia del re dei Burgundi, Chilperico II e della moglie, di cui non si conosce il nome\nBiografia.\nAlla sua nascita, il fratello primogenito, Ingomero, era gi\u00e0 morto. Nonostante che il padre Clodoveo fosse pagano, fu permesso alla madre, Clotilde di battezzare il bambino.Nella \"Regum Merowingorum Genealogia\", Teodorico viene citato come primo figlio di Clodoveo davanti ai nomi dei fratellastri, Clodomiro, Childeberto e Clotario, (\"Theodorico, Chlomiro, Hildeberto, Hlodario\")\nAlla morte del padre, nel 511, il regno fu diviso in quattro parti e Clodomiro ricevette in eredit\u00e0 la valle della Loira, con capitale Orl\u00e9ans.\nNonostante avesse sposato, tra il 514 ed il 521, la principessa burgunda Gunteuca, che era figlia del re dei Burgundi Gundobado), su pressione della madre Clotilde, che chiedeva di essere vendicata per l'assassinio del padre, ad opera di Gundobado, nel 523, Clodomiro, fu l'artefice di una spedizione conto la Burgundia. Clodomiro sconfisse in battaglia il nuovo re dei Burgundi, il cognato Sigismondo, che fu catturato con moglie e figli, mentre l'altro cognato Gondomaro riusciva a fuggire: Sigismondo fu portato come ostaggio a Orl\u00e9ans insieme alla moglie e ai figli, dove li fece uccidere e gettare in un pozzo a Colombe. \nA Sigismondo successe il fratello, l'altro cognato Gondomaro che, l'anno successivo fu nuovamente attaccato da Clodomiro, che, nella battaglia di V\u00e9zeronce (524), lo mise in fuga. Ma durante l'inseguimento, Clodomiro si trov\u00f2 isolato dai suoi e, con un inganno, fu circondato dai Burgundi e Gondomaro, per vendicare l'uccisione del fratello, lo fece decapitare e la testa di Clodomiro fu posta su un'asta ed issata in alto. I Franchi, venuti a conoscenza della morte del loro re, recuperate le forze, misero nuovamente in fuga i Burgundi e occuparono il regno di Burgundia.Alla fine per\u00f2 Gondomaro riprese possesso del suo regno.\nClodomiro venne sepolto accanto al padre, a Parigi, nella chiesa dei Saints-Ap\u00f4tres, (poi divenuta la chiesa di Santa Genoveffa e oggi il Pantheon di Parigi), sulla collina di Sainte-Genevi\u00e8ve.\nI tre figli di Clodomiro, Teobaldo, Guntario e Clodoaldo, vennero affidati alla custodia della nonna, santa Clotilde, e il suo regno venne diviso tra i fratelli Clotario I (che aveva preso in moglie la vedova di Clodomiro, Gunteuca) e Childeberto I, nell'attesa che i legittimi eredi avessero raggiunto la maggiore et\u00e0. Ma Clotario I e Childeberto I si accordarono per spartirsi il regno e fecero sopprimere i due nipoti pi\u00f9 grandi: solo Clodoaldo scamp\u00f2 all'eccidio e riusc\u00ec a nascondersi fino alla et\u00e0 adulta, accettando poi di farsi monaco a \"Novientum\" (oggi Saint-Claud)e venendo cos\u00ec risparmiato.\nDiscendenza.\nClodomiro da Gunteuca ebbe tre figli:"}
{"id": "314803", "revid": "438678", "url": "https://it.wikipedia.org/wiki?curid=314803", "title": "Clotario I", "text": "Origini.\nEra il figlio quartogenito del re dei Franchi Sali della dinastia merovingia, Clodoveo I e della sua seconda moglie, Clotilde, che secondo il vescovo Gregorio di Tours (536 \u2013 597), era la figlia del re dei Burgundi, Chilperico II e della moglie, di cui non si conosce il nome\nBiografia.\nAlla sua nascita, il fratello primogenito, Ingomero, era gi\u00e0 morto.Nella \"Regum Merowingorum Genealogia\", Teodorico viene citato come primo figlio di Clodoveo davanti ai nomi dei fratellastri, Clodomiro, Childeberto e Clotario, (\"Theodorico, Chlomiro, Hildeberto, Hlodario\") e anche Gregorio di Tours lo cita dopo i fratelli Teodorico e Clodomiro e Childeberto.\nAlla morte del padre, nel 511, il regno fu diviso in quattro parti e Clotario ricevette in eredit\u00e0 il nord-est del regno dei Franchi, la regione che comprendeva Soissons, Laon, Noyon, Arras, Cambrai, Tournai e Treviri, tra il mare del nord e la Mosa inferiore, con capitale Soissons, e la Guascogna.\nPartecip\u00f2 con i fratelli a una lunga serie di campagne militari tese ad estendere i domini franchi. Fu alleato dei fratelli Childeberto I e Clodomiro nella lotta per la conquista della Burgundia.Dopo la morte di suo fratello Clodomiro a V\u00e9zeronce, nel 524, i suoi tre figli (di Clodomiro), Teobaldo, Guntario e Clodoaldo, vennero affidati alla custodia della nonna, santa Clotilde, e il suo regno venne diviso tra i fratelli Clotario I, che aveva preso in moglie la vedova di Clodomiro, Gunteuca, e Childeberto I, nell'attesa che i legittimi eredi raggiungessero la maggiore et\u00e0. Ma Clotario I e Childeberto I, tra il 530 ed il 531, complottarono per eliminare i tre giovani nipoti, riuscendo ad uccidere i due nipoti pi\u00f9 grandi: solo Clodoaldo, che riusc\u00ec a nascondersi fino alla et\u00e0 adulta e poi accett\u00f2 di farsi monaco a \"Novientum\" (oggi Saint-Claud), venne risparmiato e Clotario si annesse la parte dei territori a sud della Loira.\nAssieme ai fratelli Clotario I aveva cercato di estendere il dominio dei Franchi su tutta la Gallia ed il re dei Visigoti, Amalarico, aveva cercato di scongiurare il pericolo sposando Clotilde, figlia di Clodoveo, re dei Franchi e sorella dei nuovi re dei Franchi; l'unione non era stata felice a causa della differenza di appartenenza religiosa: lui era ariano e lei cattolica, e gli insistenti tentativi di Amalarico di farla convertire all'arianesimo (secondo Gregorio di Tours, Amalarico nel tentativo di convertire la moglie Clotilde arriv\u00f2 anche a maltrattarla) furono vani, anzi esasperarono i fratelli di lei Childeberto I e Clotario I che, nel 531, invasero la Settimania sconfiggendo Amalarico nei pressi della sua capitale, Narbona.\nAssieme al fratellastro Teodorico I nel 531 combatt\u00e9 i Turingi; Teodorico, memore degli spergiuri del re dei Turingi, Ermanafrido, aveva promesso a Clotario I parte del bottino se lo avesse aiutato nell'impresa contro i Turingi. Allora Clotario I e Teodorico accompagnato dal figlio, Teodeberto I, attaccarono i Turingi e, nella battaglia nei pressi del fiume Onestrudem, fecero una tale strage di Turingi che riempirono di caduti l'alveo del fiume e passarono sull'altra sponda passando sui cadaveri come fossero un ponte. Ottenuta quindi la vittoria, i Franchi occuparono la regione e la ridussero sotto il loro dominio. Fu in questa occasione che Clotario conobbe Radegonda, figlia di Bertario, che fece parte del suo bottino di guerra e che poi divenne sua moglie.Ad Ermanafrido che era riuscito a fuggire durante la battaglia fu data garanzia di poter fare ritorno nel proprio regno.\nClotario e Childeberto presero parte a diverse spedizioni contro i Burgundi, che port\u00f2 alla conquista di tutto il regno, mentre il loro re Gondomaro, che, nel 524, aveva ucciso in battaglia Clodomiro, fu costretto a fuggire; infine, nel 534, assieme al fratello Childeberto ed al nipote Teodeberto I riusc\u00ec a portare a termine la conquista di tutta la Borgogna che venne divisa in tre parti che furono assegnate ad ognuno dei tre re Franchi, e ad esiliare definitivamente il suo re (Gondomaro).\nDopo aver occupato la Burgundia assieme al fratello ed al nipote si avventarono sulla Provenza che era stata occupata dagli Ostrogoti e che fu divisa in tre parti come la Burgundia: le citt\u00e0 di Orange, Carpentras e Gap toccarono a Clotario. Nel 536, Vitige, il re degli Ostrogoti, riconobbe la cessione della Provenza, ai Franchi.\nCol fratello Childeberto, poi partecip\u00f2 anche a molte spedizioni contro i Visigoti di Spagna, e nel 533, invasero la Navarra e occuparono Pamplona, arrivarono sino a Saragozza, a cui posero l'assedio. Allora Teudi, il nuovo re dei Visigoti, corse in aiuto alla citt\u00e0 con due eserciti (uno comandato da lui, ed uno da comandato da Teudiselo); i Franchi, al suo arrivo, si ritirarono verso i Pirenei, dove furono sconfitti dalla sua armata, mentre Teudiselo, corrotto dai Franchi, non intervenne nella battaglia e permise ai Franchi di ritirarsi indisturbati, carichi di bottino.Clotario partecip\u00f2 anche alla spedizione a Saragozza, del 542, quando Childeberto port\u00f2 a Parigi la tunica di San Vincenzo.\nDurante questo periodo, Clotario fond\u00f2 chiese e monasteri, tra cui la chiesa dedicata a san Medardo a Soissons, mentre Santa Redegonda fondava l'abbazia della Santa Croce a Poitiers.\nNel 555, dopo pochi anni di regno, mor\u00ec l'ultimo erede di suo fratellastro Teodorico I di Austrasia: il suo pronipote Teodebaldo, che, secondo le cronache del vescovo Mario di Avenches, mor\u00ec a causa della sua precoce dissolutezza (secondo Gregorio di Tours fu colpito da un malore che gli paralizz\u00f2 gli arti inferiori e poco dopo mor\u00ec). Senza eredi, i suoi territori passarono al prozio Clotario I, che a quanto pare si prese anche la moglie di Teodebaldo, Valdrada.\nIn quello stesso anno i Sassoni si ribellarono; Clotario, col suo esercito si mosse contro di loro, uccidendoli in gran numero, percorrendo l'intero Turingia, che i Sassoni da lui avevano ottenuto come compenso.\nChildeberto I, dopo una malattia, mor\u00ec a Parigi, il 23 dicembre 558, e venne sepolto nell'abbazia di Saint-Germain-des-Pr\u00e9s che lui aveva fondato.Non avendo avuto figli maschi dalla moglie Vultrogota, ed essendogli premorti gli eredi designati, della discendenza del fratellastro Teodorico I, alla sua scomparsa i suoi possedimenti passarono a Clotario, che rimase cos\u00ec l'unico re dei Franchi ed immediatamente dopo essersi impossessato del tesoro di Parigi, esili\u00f2 la vedova del fratello e le due figlie.\nDopo che Clotario era divenuto l'unico re dei Franchi, il suo figlio primogenito, Cramno, si ribell\u00f2 al padre e fugg\u00ec in Bretagna, presso il conte dei Bretoni, Chonoobro. Allora Clotario, nel 560, marci\u00f2 contro i Bretoni, li sconfisse e fece prigioniero Cramno che fu messo a morte con la moglie e le figlie. Nello stesso anno fu scomunicato dal vescovo di Treviri, Nicezio (che fu poi santificato), per i suoi misfatti. \nClotario mor\u00ec alla fine del 561, durante il suo cinquantunesimo anno di regno, a un anno dalla morte di suo figlio Cramno, a causa di una febbre contratta durante la caccia nella foresta di Cotia, che lo costrinse ad interrompere la caccia e rientrare nella citt\u00e0 di Compendio, dove mor\u00ec; fu sepolto a Soissons, nella chiesa di san Medardo da lui fondata.Alla sua morte i figli superstiti si divisero il regno dei Franchi:\nMatrimoni e discendenza.\nClotario si spos\u00f2 diverse volte, ed ebbe almeno due amanti:\nDalla due amanti ebbe due figli:"}
{"id": "314805", "revid": "181699", "url": "https://it.wikipedia.org/wiki?curid=314805", "title": "Childeberto I", "text": "Origini.\nEra il figlio terzogenito del re dei Franchi Sali della dinastia merovingia, Clodoveo I e della sua seconda moglie, Clotilde, che secondo il vescovo Gregorio di Tours (536 \u2013 597), era la figlia del re dei Burgundi, Chilperico II e della moglie, di cui non si conosce il nome\nBiografia.\nAlla sua nascita, il fratello primogenito, Ingomero, era gi\u00e0 morto.Nella \"Regum Merowingorum Genealogia\", Teodorico viene citato come primo figlio di Clodoveo davanti ai nomi dei fratellastri, Clodomiro, Childeberto e Clotario, (\"Theodorico, Chlomiro, Hildeberto, Hlodario\") e anche Gregorio di Tours lo cita dopo i fratelli Teodorico e Clodomiro e prima di Clotario.\nAlla morte del padre, nel 511, il regno fu diviso in quattro parti e Childeberto ricevette in eredit\u00e0 il nord-ovest della Gallia, la regione a nord della valle della Loira compresa tra le valli della Senna e dalla Marna e la costa del nord della Francia, con capitale Parigi.\nDopo la morte di suo fratello Clodomiro a V\u00e9zeronce, nel 524, i suoi tre figli (di Clodomiro), Teobaldo, Guntario e Clodoaldo, vennero affidati alla custodia della nonna, santa Clotilde, e il suo regno venne diviso tra i fratelli Clotario I, che aveva preso in moglie la vedova di Clodomiro, Gunteuca e Childeberto I, nell'attesa che i legittimi eredi raggiungessero la maggiore et\u00e0. Ma Clotario I e Childeberto I, tra il 530 e il 531, complottarono per eliminare i tre giovani nipoti, riuscendo ad uccidere i due nipoti pi\u00f9 grandi: solo Clodoaldo, che riusc\u00ec a nascondersi fino alla et\u00e0 adulta e poi accett\u00f2 di farsi monaco a \"Novientum\" (oggi Saint-Claud), venne risparmiato e Childeberto si annesse la parte dei territori a nord della Loira, tra cui le citt\u00e0 di Orl\u00e9ans e Chartres.\nAssieme ai fratelli Childeberto I aveva cercato di estendere il dominio dei Franchi su tutta la Gallia, e il re dei Visigoti, Amalarico aveva cercato di scongiurare il pericolo, sposando Clotilde, figlia di Clodoveo, re dei Franchi e sorella dei nuovi re dei Franchi; l'unione non era stata felice a causa della differenza di appartenenza religiosa: lui era ariano e lei cattolica, e gli insistenti tentativi di Amalarico di farla convertire all'arianesimo (secondo Gregorio di Tours, Amalarico nel tentativo di convertire la moglie, Clotilde arriv\u00f2 anche a maltrattarla), furono vani, anzi esasperarono i fratelli di lei Childeberto I e Clotario I. Childeberto, nel 531, invase la Settimania e sconfisse Amalarico nei pressi della sua capitale, Narbona. Amalarico fugg\u00ec cercando di rifugiarsi a Barcellona.Ma poco dopo, sempre nello stesso anno, Amalarico fu assassinato Childeberto allora conquist\u00f2 Narbona, si riun\u00ec alla sorella, Clotilde, e si impadron\u00ec di un considerevole tesoro.\nInsieme al fratello Clotario I, prese parte a diverse spedizioni contro i Burgundi, che port\u00f2 alla conquista di tutto il regno, mentre il loro re Gondomaro, che, nel 524, aveva ucciso in battaglia Clodomiro, fu costretto a fuggire; infine, nel 534, assieme a Clotario e al nipote Teodeberto I riusc\u00ec a portare a termine la conquista di tutta la Borgogna (a Childeberto vennero assegnate le citt\u00e0 di M\u00e2con, Ginevra e Lione) e ad esiliare definitivamente il suo re (Gondomaro).\nDopo aver occupato la Burgundia assieme al fratello e al nipote si avventarono sulla Provenza che era stata occupata dagli Ostrogoti e che fu divisa in tre parti come la Burgundia: le citt\u00e0 di Arles e Marsiglia toccarono a Childeberto. Nel 536, Vitige, il re degli Ostrogoti, riconobbe la cessione della Provenza, ai Franchi.\nCol fratello Clotario, poi partecip\u00f2 anche a molte spedizioni contro i Visigoti di Spagna, e nel 533, Childeberto e il fratello invasero la Navarra e occuparono Pamplona, arrivarono sino a Saragozza, a cui posero l'assedio. Allora Teudi, il nuovo re dei Visigoti, corse in aiuto alla citt\u00e0 con due eserciti (uno comandato da lui, e uno da comandato da Teudiselo); i Franchi, al suo arrivo, si ritirarono verso i Pirenei, dove furono sconfitti dalla sua armata, mentre Teudiselo, corrotto dai Franchi, non intervenne nella battaglia e permise ai Franchi di ritirarsi indisturbati, carichi di bottino.\nIn quegli anni, comunque prima del 541, spos\u00f2 Ultrogota (che Gregorio di Tours chiama Vultrogota).\nNel 542, dopo una spedizione a Saragozza, Childeberto port\u00f2 a Parigi la tunica di San Vincenzo.. Costru\u00ec un monastero alle porte di Parigi, il monastero di San Vincenzo, che in seguito divenne famoso col nome di Saint-Germain-des-Pr\u00e9s Oltre a questa abbazia, Childeberto promosse la fondazione di molte chiese e altre abbazie.\nChildeberto, che non aveva avuto figli maschi adott\u00f2 il nipote Teodeberto I, nominandolo suo erede.\nDurante il regno di Childeberto, inizi\u00f2 un processo che poi continu\u00f2 per tutto il VI secolo, l'occupazione dell'Armorica, da parte di popolazioni britanniche, che man mano che arrivavano spingevano verso l'interno la popolazione autoctona, Gallo-romana. Alla fine del secolo tutta la penisola sarebbe stata occupata dai nuovi arrivati, che parlavano una lingua celtica e che, pur riconoscendo formalmente l'autorit\u00e0 dei re merovingi, di fatto, obbedendo ai loro duchi, erano indipendenti: l'Armorica era divenuta la Bretagna.\nChildeberto I, dopo una malattia, mor\u00ec a Parigi, il 23 dicembre 558, e venne sepolto nell'abbazia di Saint-Germain-des-Pr\u00e9s che lui aveva fondato.Non avendo avuto figli maschi dalla moglie Vultrogota, ed essendogli premorti gli eredi designati, della discendenza del fratellastro Teodorico I, alla sua scomparsa i suoi possedimenti passarono a Clotario I, che rimase cos\u00ec l'unico re dei Franchi e immediatamente dopo essersi impossessato del tesoro di Parigi, esili\u00f2 la vedova del fratello e le due figlie.\nDiscendenza.\nChildeberto I da Ultrogota ebbe due figlie, i cui nomi sono stati citati dallo storico francese Christian Settipani, esperto di genealogie:"}
{"id": "314807", "revid": "1543377", "url": "https://it.wikipedia.org/wiki?curid=314807", "title": "Lingua umbra", "text": "La lingua umbra, o umbro, \u00e8 una lingua indoeuropea estinta, appartenente al gruppo delle lingue osco-umbre, parlata dall'antico popolo degli Umbri che in epoca classica viveva nel territorio ad est dell'alto corso del fiume Tevere, lungo la dorsale appenninica e fino all'Adriatico.\n\u00c8 conosciuta soprattutto attraverso le Tavole eugubine, sette tavole di bronzo che contengono le leggi sacre della citt\u00e0 umbra di \"Ikuvium\" (odierna Gubbio), scritte in gran parte in alfabeto umbro.\nIl termine \"umbro\" \u00e8 usato anche per indicare l'insieme dei dialetti parlati nelle varie zone della moderna regione Umbria, tutti appartenenti al continuo linguistico italiano mediano, ma che non hanno alcun rapporto di derivazione con l'antica lingua umbra.\nEsempio.\nA titolo di esempio la traslitterazione di alcune righe in lingua umbra:"}
{"id": "314810", "revid": "123412702", "url": "https://it.wikipedia.org/wiki?curid=314810", "title": "Marco Simone", "text": "Caratteristiche tecniche.\nAttaccante brevilineo e tecnico, rapido nello stretto, agiva sia da prima che da seconda punta, ruolo pi\u00f9 adatto alle sue caratteristiche fisiche.\nCarriera.\nGiocatore.\nClub.\nComo, Virescit Boccaleone.\nSimone ha esordito in Serie A l'11 gennaio 1987, neodiciottenne, tra le file del contro l'Empoli. Dopo le prime apparizioni in massima serie, \u00e8 stato mandato un anno a maturare in Serie C1 alla Virescit Boccaleone. In quella stagione si \u00e8 messo in luce segnando 15 gol e vincendo la classifica dei cannonieri del torneo.\nTornato a Como, ha giocato l'intero campionato 1988-1989 segnando 6 gol in 34 partite.\nMilan.\nIl 6 luglio 1989 viene acquistato per 6 miliardi di lire dal Milan di Arrigo Sacchi. Nei suoi primi anni a Milano, Simone \u00e8 relegato tra i comprimari della squadra; tuttavia, pur partendo spesso dalla panchina, negli anni seguenti riesce comunque dare il proprio contributo nella vittoria di tre scudetti consecutivi, con i rossoneri nel frattempo passati sotto la guida di Fabio Capello.\nLa stagione 1994-1995 \u00e8 stata quella pi\u00f9 prolifica per lui: in campionato ha segnato 17 reti in 30 partite (risultando essere il migliore marcatore di tutta la squadra), oltre ad averne segnate 4 in Champions League. In Champions ha realizzato una doppietta decisiva ai fini del passaggio del turno dei rossoneri ai quarti di finale nell'ottavo vinto 2-0 contro il Benfica, mentre in campionato \u00e8 da segnalare una sua tripletta nel trionfo per 5-0 sul campo del Brescia.\nDall'estate 1995, in coincidenza con l'arrivo a Milano di George Weah, Simone torna ad agire da seconda punta, ruolo pi\u00f9 congeniale alle sue caratteristiche brevilinee: guadagna cos\u00ec un posto da titolare in attacco a fianco del liberiano, non patendo la concorrenza dell'altro neoacquisto, il pi\u00f9 blasonato Roberto Baggio, e partecipando stavolta da protagonista alla vittoria dello scudetto del 1995-1996.\nRimane al Milan per otto stagioni, in cui vince complessivamente quattro campionati italiani, due Coppe dei Campioni/Champions League, due Coppe Intercontinentali, tre Supercoppe UEFA e tre Supercoppe italiane.\nParis Saint-Germain.\nDopo essere stato quasi acquistato dal Bayern Monaco, il 30 giugno 1997 passa al Paris Saint-Germain, che lo ha pagato 10 miliardi di lire, cifra record in quel periodo per un calciatore straniero. Il primo gol nell'avventura parigina lo mette a segno nella seconda giornata del campionato, nella rimonta da 2-0 a 2-3 contro l'. Ha segnato un paio di doppiette contro Rennes (4-1) e Lione (3-0), realizzando la sua prima rete stagionale europea contro il Be\u015fikta\u015f (3-1).\nNella prima stagione parigina ha totalizzato 22 reti in 43 partite e ha vinto una Supercoppa di Francia, una Coppa di Francia, segnando il gol del definitivo 2-1 in finale contro il e una Coppa di lega francese ai rigori, realizzando la prima rete della finale contro il Bordeaux. Il 30 dicembre 1998 viene eletto da \"France Football\" \"miglior calciatore straniero\" piazzandosi davanti al connazionale Fabrizio Ravanelli e nell'ambito degli Oscar del calcio francesi, quello di miglior calciatore assoluto. Nella seconda stagione ha disputato 37 incontri e segnato 10 reti, 9 in campionato e una in Coppa delle Coppe contro il Maccabi Haifa, che ha eliminato il PSG nei sedicesimi di finale.\nMonaco, ritorno al Milan.\nIl 17 giugno 1999 si trasferisce al Monaco. Il suo trasferimento \u00e8 stato fondamentale per la vittoria del campionato francese da parte dei monegaschi, in cui Simone ha segnato 21 reti e per la seconda volta \u00e8 stato eletto da France Football \"miglior calciatore straniero\". Dopo un altro anno nel Principato di Monaco, sebbene in tono minore (ha segnato solamente 7 gol). Dopo essere stato in procinto di trasferirsi al , il 25 settembre 2001 passa in prestito al Milan, con cui disputa anche alcuni match di Coppa UEFA, dove il Milan giunge in semifinale. Sar\u00e0 proprio la partita dell'11 aprile 2002 a San Siro contro il la sua ultima in maglia rossonera.\nAlla fine della stagione \u00e8 rientrato dal prestito e ha trascorso un'altra stagione al Monaco scendendo in campo solo in 5 occasioni, anche a causa dei dissidi con l'allenatore Didier Deschamps. Il 29 agosto 2003 rescinde consensualmente il contratto.\nNizza, Legnano.\nL'8 gennaio 2004 ha firmato un contratto di 6 mesi con il Nizza. Il 13 aprile dopo appena solo sette partite disputate rescinde il contratto con i francesi.\nDopo breve parentesi nella stagione 2005-2006 nel , nella quale ha disputato 11 partite e segnato un gol con i lilla, ha deciso di ritirarsi definitivamente nel marzo 2006, all'et\u00e0 di 37 anni, rescindendo il contratto con il Legnano ed evitando cos\u00ec 10 giorni di squalifica per essersi presentato in ritardo a un controllo antidoping.\nNazionale.\nTra il 1988 e il 1990 ha militato nella nazionale Under-21, esordendo con un gol nella gara contro Malta del 21 dicembre 1988 (vinta 8-0). Nelle file degli \"Azzurrini\" ha totalizzato 16 presenze e 7 reti.\nSuccessivamente \u00e8 entrato nel giro della nazionale maggiore guidata da Arrigo Sacchi, che lo aveva gi\u00e0 allenato al Milan. Ha debuttato il 19 dicembre 1992, sempre contro Malta, ed \u00e8 rimasto nel giro azzurro fino al 1996, disputando 4 incontri.\nAllenatore e dirigente.\nIl 17 maggio 2005 aveva acquistato insieme al fratello Gianni il , diventandone dirigente oltre che calciatore.\nRitiratosi definitivamente dall'attivit\u00e0 agonistica, ha svolto a tempo pieno il ruolo dirigenziale e nella stagione stagione 2006-2007 \u00e8 riuscito a portare il Legnano in Serie C1 dopo venti anni di attesa.\nSuccessivamente, lasciata la dirigenza del Legnano, \u00e8 diventato procuratore sportivo e agente FIFA.\nDal 2009 \u00e8 stato consulente di mercato del Monaco e il 12 settembre 2011 la societ\u00e0 monegasca, fresca di retrocessione in Ligue 2, dopo l'esonero di Laurent Banide gli ha affidato la guida tecnica della squadra in coppia con Jean Petit. Il 19 maggio 2012, dopo aver concluso la Ligue 2 2011-2012 in ottava posizione, nonostante una partenza dal penultimo posto in classifica, non viene riconfermato dalla societ\u00e0 del Principato di Monaco, intenzionata a puntare su uno staff tecnico pi\u00f9 esperto per cercare la promozione in Ligue 1.\nIl 7 novembre 2013 Simone, sprovvisto del patentino che gli avrebbe consentito di allenare ufficialmente, \u00e8 stato nominato direttore tecnico del Losanna, formazione in quel momento ultima nella Super League svizzera, con Henri Atamaniuk nella veste di allenatore della squadra vodese.\nIl 12 maggio 2014 decide di non proseguire l'avventura con il Losanna in quanto il progetto sportivo non rispecchia le sue ambizioni. Acquisito il patentino Uefa Pro. Il 13 ottobre viene richiamato alla guida del Losanna. Il 24 marzo 2015 dopo una serie di cinque sconfitte consecutive viene esonerato.\nIl 25 giugno diviene l'allenatore del Tours, squadra che milita nella seconda divisione francese. Conclude con la squadra pi\u00f9 giovane delle due divisioni francesi al nono posto in campionato dopo aver ottenuto 49 punti in 38 partite e realizza un ottimo percorso in Coppa di lega francese e in Coppa di Francia venendo eliminato dal Lione nei ottavi di finale per 2 a 1 e nei sedicesimi di finale dal Lorient per 3 a 2 dopo i tempi supplementari. Il 14 maggio 2016 si dimette dalla guida.\nL'8 novembre viene ingaggiato come tecnico del Laval, prende la squadra al terz'ultimo posto in campionato con 11 punti in 14 partite. Viene esonerato l'11 aprile 2017, con la squadra ultima a sei giornate dal termine del campionato. Il 15 luglio 2017 viene nominato tecnico del Club Africain, squadra della massima divisione tunisina, firmando un biennale. Il 23 novembre \u00e8 sollevato dall'incarico.\nNell'estate 2018 viene messo sotto contratto con il proprio staff per guidare la squadra B del Milan, subito dopo il club rinuncia a iscrivere la squadra e il contratto viene annullato. Dir\u00e0 in seguito in un'intervista che il Milan gli aveva poi chiesto la disponibilit\u00e0 per allenare la Primavera, ma anche per questa offerta la societ\u00e0 aveva cambiato idea e aveva affidato la panchina a Federico Giunti.\nIl 25 marzo 2019 viene annunciato il suo ingaggio da parte di un club thailandese di prima divisione, il Ratchaburi Mitr Phol, per sostituire sulla panchina Christian Ziege. Il 20 luglio lascia il club thailandese dopo aver ottenuto 8 vittorie in 18 partite e il 26 luglio accetta l'offerta del club marocchino del , militante della seconda divisione marocchina. L'11 novembre 2019, malgrado la squadra sia prima in classifica, viene esonerato.\nIl 9 marzo 2021 viene ingaggiato per subentrare sulla panchina dello , club all'ultimo posto della Ligue 2, a ben nove punti dalla salvezza.. L'impresa di portare il team alla salvezza non gli riesce e la stagione termina con la retrocessione. La stagione successiva lo vede guidare il team in Championnat National, la terza serie francese. Viene sollevato dall'incarico il 10 ottobre 2021 , con la squadra a met\u00e0 classifica."}
{"id": "314812", "revid": "110157", "url": "https://it.wikipedia.org/wiki?curid=314812", "title": "Fernando Hierro", "text": "Considerato uno dei difensori pi\u00f9 forti della sua generazione, ha legato il suo nome al , del quale \u00e8 stato giocatore per quattordici anni e con il quale ha vinto 3 UEFA Champions League e 2 Coppe Intercontinentali oltre a 5 campionati spagnoli.\nCarriera.\nGiocatore.\nClub.\nEsordi.\nNato a V\u00e9lez-M\u00e1laga, inizi\u00f2 a giocare a calcio nel V\u00e9lez-M\u00e1laga ed ebbe un trascorso molto breve nelle giovanili del . Passato a vestire la maglia del nel 1986 su consiglio del fratello Manolo Hierro, all'epoca calciatore del cub castigliano, inizi\u00f2 a giocare nel settore giovanile della squadra, prima di esordire, il 4 ottobre 1987, in Primera Divisi\u00f3n in una partita contro l'. Nel 1989 disput\u00f2 la finale di Coppa del Re contro il .\nReal Madrid.\nDopo due ottime stagioni al Real Valladolid, il 4 luglio 1989 fu acquistato proprio dal Real Madrid.\nGli allenatori del club madrileno lo schierarono come centrocampista, ruolo in cui Hierro segn\u00f2 ben 7 gol in 41 presenze stagionali nella stagione d'esordio e 8 in 42 presenze l'anno dopo. Nel 1991-1992, con l'allenatore Radomir Anti\u0107, pass\u00f2 a ricoprire il ruolo di mezzapunta, siglando ben 23 reti in 46 partite. Nelle due stagioni seguenti continu\u00f2 ad offrire ottimi risultati realizzativi (18 gol in 39 presenze e 11 in 40), prima di passare a ricoprire il ruolo di difensore, nella stagione 1994-1995. Anche in questa veste Hierro si conferm\u00f2 giocatore con il fiuto del gol (da quel momento il massimo di reti segnate lo stabil\u00ec nel 1995-1996, con 9 gol in 40 presenze) e form\u00f2 per anni una validissima coppia di centrali di difesa con Manolo Sanch\u00eds.\nCon il club madrileno vinse tre UEFA Champions League, due Coppe Intercontinentali, una Supercoppa europea, cinque campionati di Primera Divisi\u00f3n spagnola, una Coppa del Re e tre Supercoppe di Spagna.\nIl 24 marzo 2001 raggiunse quota 100 gol con la maglia del Real Madrid, di cui fu un pilastro titolare e con cui tagli\u00f2 il traguardo delle 400 presenze in campionato. Dopo il ritiro di Sanch\u00eds dall'attivit\u00e0 agonistica, dal 2001-2002 fu capitano della compagine madrilena. Nella stessa stagione fu oggetto di critiche dai media a causa della lentezza nel gioco e degli errori difensivi, polemiche che portarono a voci di calciomercato riguardanti un'imminente cessione del difensore. Il 24 marzo 2002 segn\u00f2 una tripletta nella partita interna del Real Madrid contro il (3-1), in una stagione conclusasi con la vittoria del campionato da parte del .\nAl termine della stagione 2002-2003, trentacinquenne, lasci\u00f2 il Real Madrid insieme a Vicente del Bosque, con un bilancio finale di 579 presenze (di cui 439 in campionato) e ben 124 gol (di cui 102 in campionato). Circa cento sostenitori della squadra si radunarono presso lo stadio Santiago Bernab\u00e9u al fine di protestare con il club per la decisione di privarsi del calciatore e dell'allenatore.\nAl-Rayyan e Bolton.\nNel 2003, dopo quattordici stagioni al Real Madrid, and\u00f2 a giocare in Qatar, all'. Dopo aver giocato con i qatarioti per una sola stagione con risultati modesti, decise di accettare il trasferimento nella Premier League, andando a giocare con il Bolton, anche su consiglio di Steve McManaman, suo ex compagno al Real Madrid. Con il suo connazionale Iv\u00e1n Campo form\u00f2 una coppia di difensori centrali spagnoli molto ben affiatata, ma Hierro, ormai trentasettenne, decise di ritirarsi dall'attivit\u00e0 agonistica il 10 maggio 2005, malgrado le insistenze dell'allenatore Sam Allardyce e dei tifosi, che gli chiedevano di proseguire per un'altra stagione.\nNazionale.\nCon la nazionale spagnola Under-21 conta 5 presenze. \nCon la nazionale maggiore spagnola ha giocato 89 partite e ha realizzato 29 gol, \"score\" che lo inserisce al quinto posto nella classifica dei marcatori di tutti i tempi delle \"Furie rosse\", primo tra i non attaccanti. Esordisce con la Spagna in amichevole contro la Polonia (0-0) nel settembre 1989. La sua prima rete arriva nel rotondo 9-0 contro l'Albania del dicembre 1990: \u00e8 suo il gol del 4-0 momentaneo, realizzato al 37esimo minuto di gioco.\nHa partecipato ai campionati del mondo del 1990, 1994, 1998 e 2002 e ai campionati europei del 1996 e 2000. Dal 1998 \u00e8 stato il capitano della selezione iberica. Ha smesso di giocare in nazionale nel 2002, dopo la spedizione in Corea del Sud e Giappone; la sua ultima partita \u00e8 stata infatti, la disfatta ai quarti di finale contro la Corea del Sud, partita persa ai rigori (3-5).\nDirigente.\nDopo circa due stagioni, al suo ritiro dall'attivit\u00e0 agonista, il 24 giugno 2007 ritorna al Real Madrid entrano nello staff tecnico, voluto dal presidente Ram\u00f3n Calder\u00f3n.\nIl 25 settembre firma un accordo con la federazione spagnola per ricoprire il ruolo di direttore sportivo e consigliere della guida tecnica. Tra le sue mansioni rientra anche il ruolo di osservatore a favore delle rappresentative nazionali giovanili spagnole. L\u20198 aprile 2011 si dimette dall\u2019incarico.\nIl 14 luglio firma un accordo di quattro anni con la nuova dirigenza del M\u00e1laga per il ruolo di direttore generale. Il 29 maggio 2012, con la squadra arrivata quarta in campionato e a meno di un anno dal suo insediamento, lascia per attriti con i proprietari della societ\u00e0.\nIl 23 novembre 2017 ritorna come direttore sportivo della federazione spagnola.\nAllenatore.\nIl 10 luglio 2014 entra nello staff del Real Madrid come vice di Carlo Ancelotti, in sostituzione di Zin\u00e9dine Zidane, passato alla guida del Real Madrid Castilla. Il 25 maggio 2015 lascia l\u2019incarico in concomitanza all\u2019esonero di Ancelotti.\nL'8 giugno 2016 diventa il nuovo allenatore del Real Oviedo, squadra della seconda divisione spagnola, firmando un contratto annuale con opzione per il secondo. Viene eliminato al secondo turno della Coppa del Re dal UCAM Murcia per 4-3. Arriva all'ottavo posto in campionato. Il 13 giugno 2017 lascia l'incarico dopo aver fallito l'accesso ai play-off.\nIl 13 giugno 2018 \u00e8 annunciato come nuovo commissario tecnico ad interim della nazionale spagnola, due giorni prima dell\u2019esordio al mondiale contro il Portogallo; sostituisce Julen Lopetegui, sollevato dall'incarico per aver tardato a comunicare al presidente federale Luis Rubiales l'accordo siglato con il Real Madrid per la stagione successiva (malgrado un rinnovo contrattuale con la federcalcio siglato appena due settimane prima). La Spagna uscir\u00e0 dal mondiale agli ottavi di finale ai tiri di rigore contro i padroni di casa della Russia. L'8 luglio la federazione spagnola comunica che Hierro si \u00e8 dimesso sia dal ruolo di dirigente sia da quello di CT.\nStatistiche.\nPresenze e reti nei club.\n\"Statistiche aggiornate al 30 giugno 2005.\"\nStatistiche da allenatore.\nClub.\n\"Statistiche aggiornate al 30 maggio 2017.\"\nNazionale.\n\"Statistiche aggiornate al 1\u00ba luglio 2018\"."}
{"id": "314813", "revid": "125962306", "url": "https://it.wikipedia.org/wiki?curid=314813", "title": "Ilaria Alpi", "text": "Biografia.\nSi diplom\u00f2 al Liceo Tito Lucrezio Caro di Roma. Grazie anche all'ottima conoscenza delle lingue (arabo, francese e inglese) ottenne le prime collaborazioni giornalistiche dal Cairo per conto di \"Paese Sera\" e de \"l'Unit\u00e0\". Successivamente vinse una borsa di studio per essere assunta alla Rai.\nFu uccisa a Mogadiscio, insieme all'operatore Miran Hrovatin, il 20 marzo 1994, in circostanze mai chiarite. \nIl suo corpo \u00e8 sepolto nel Cimitero Flaminio di Roma.\nLa madre Luciana Riccardi Alpi (1933 - 2018) intraprese, fin dal primo processo, una battaglia per cercare la verit\u00e0 e far cadere ogni sorta di depistaggio sull'omicidio della figlia.\nL'omicidio Alpi-Hrovatin.\nL'inchiesta sul traffico di rifiuti in Somalia e la morte.\nIlaria Alpi giunse per la prima volta in Somalia nel dicembre 1992 per seguire, come inviata del TG3, la missione di pace \"Restore Hope\", coordinata e promossa dalle Nazioni Unite per porre fine alla guerra civile scoppiata nel 1991, dopo la caduta di Siad Barre. Alla missione prese parte anche l'Italia, superando in tal modo le riserve dell'inviato speciale per la Somalia, Robert B. Oakley, legate agli ambigui rapporti che il governo italiano aveva intrattenuto con Barre nel corso degli anni ottanta.\nLe inchieste della giornalista si sarebbero poi soffermate su un possibile traffico di armi e di rifiuti tossici che avrebbero visto, tra l'altro, la complicit\u00e0 dei servizi segreti italiani e di alte istituzioni italiane: Alpi avrebbe infatti scoperto un traffico internazionale di rifiuti tossici prodotti nei Paesi industrializzati e dislocati in alcuni paesi africani in cambio di tangenti e di armi scambiate con i gruppi politici locali. Nel novembre precedente all'assassinio della giornalista, era stato ucciso, sempre in Somalia e in circostanze misteriose, il sottufficiale del SISMI Vincenzo Li Causi, informatore della stessa Alpi sul traffico illecito di scorie tossiche nel paese africano.\nAlpi e Hrovatin furono uccisi in prossimit\u00e0 dell'ambasciata italiana a Mogadiscio, a pochi metri dall'hotel Hamana, nel quartiere Shibis; in particolare, in corrispondenza dell'incrocio tra via Alto Giuba e corso Somalia (nota anche come strada Jamhuriyada, corso \"Repubblica\"). La giornalista e il suo operatore erano di ritorno da Bosaso, citt\u00e0 del nord della Somalia: qui Ilaria Alpi aveva avuto modo di intervistare il cosiddetto sultano di Bosaso, Abdullahi Moussa Bogor, che rifer\u00ec di stretti rapporti intrattenuti da alcuni funzionari italiani con il governo di Siad Barre, verso la fine degli anni ottanta. La giornalista sal\u00ec poi a bordo di alcuni pescherecci, ormeggiati presso la banchina del porto di Bosaso, sospettati di essere al centro di traffici illeciti di rifiuti e di armi: si trattava di navi che inizialmente facevano capo ad una societ\u00e0 di diritto pubblico somalo e che, dopo la caduta di Barre, erano illegittimamente divenute di propriet\u00e0 personale di un imprenditore italo-somalo. Tornati a Mogadiscio, Alpi e Hrovatin non trovarono il loro autista personale, mentre si present\u00f2 Ali Abdi, che li accompagn\u00f2 all'hotel Sahafi, vicino all'aeroporto, e poi all'hotel Hamana, nelle vicinanze del quale avvenne il duplice delitto. A bordo del mezzo si trovava altres\u00ec Nur Aden, con funzioni di scorta armata.\nSulla scena del crimine arrivarono subito dopo gli unici altri due giornalisti italiani presenti a Mogadiscio, Giovanni Porzio e Gabriella Simoni. Una troupe americana (un libero professionista che lavorava per un network americano) arriv\u00f2 mentre i colleghi italiani spostavano i corpi dall'auto in cui erano stati uccisi a quella di un imprenditore italiano con cui successivamente vennero portati al Porto vecchio. Una troupe della Televisione svizzera di lingua italiana si trovava invece all'Hotel Sahafi (dall'altra parte della linea verde) e film\u00f2 su richiesta di Gabriella Simoni - perch\u00e9 ci fosse un documento video - le stanze di Miran e Ilaria e gli oggetti che vennero raccolti.\nLe indagini.\nIl duplice omicidio determin\u00f2 l'apertura di due distinti procedimenti penali a carico di ignoti: l'uno, presso la procura di Roma, per la morte di Alpi (p.p.\u00a02822/94 RGNR mod. 44); l'altro, presso la procura di Trieste, per la morte di Hrovatin (p.p.\u00a0110/1994 RGNR mod. 44). Titolari delle indagini erano, rispettivamente, i sostituti procuratori Andrea De Gasperis e Filippo Gulotta; in seguito, il 22 marzo 1996, il procuratore capo di Roma Michele Coiro affianc\u00f2 a De Gasperis il sostituto Giuseppe Pititto, senza tuttavia procedere ad una revoca formale delle indagini nei confronti di De Gasperis.\nPititto dette alle indagini un impulso significativo: dispose l'autopsia sul corpo di Alpi, laddove, in precedenza, erano stati effettuati soltanto rilievi necroscopici esterni; richiese una nuova consulenza tecnica balistica, a seguito della quale fu accertato che i colpi furono inferti alla giornalista a una distanza ravvicinata, alla stregua di un'esecuzione, mentre la prima consulenza, effettuata nel maggio 1994, aveva accreditato l'ipotesi che i colpi fossero stati sparati da lontano; soprattutto, il 12 giugno 1997 convoc\u00f2 a Roma, quali persone informate sui fatti, Mohamed Nur Aden, la guardia del corpo della giornalista, e Sidi Ali Abdi, che aveva accompagnato i due cronisti dall'aeroporto di Mogadiscio fino all'hotel Hamana, in prossimit\u00e0 del quale era avvenuto il duplice omicidio (sia Nur Aden che Ali Abdi erano stati rintracciati dalla Digos di Udine).\nIl 16 giugno 1997, tuttavia, il nuovo procuratore capo di Roma, Salvatore Vecchione, revoc\u00f2 la titolarit\u00e0 delle indagini a Pititto per assegnarla a Franco Ionta. La motivazione addotta in proposito fu che Pititto avrebbe assunto la gestione del procedimento senza informare il contitolare delle indagini, De Gasperis, di fatto estromettendolo; segnatamente, Vecchione asser\u00ec di avergli revocato il procedimento \u00abdopo aver constatato l'esistenza di disparit\u00e0 di vedute sulle modalit\u00e0 di conduzione dell'indagine\u00bb. Nondimeno, come fu accertato nell'ambito di una successiva ispezione disposta dal ministero di grazia e giustizia, allorch\u00e9, nel marzo 1996, il precedente procuratore, Coiro, decise di affiancare Pititto a De Gasperis, questi, come da lui stesso espressamente dichiarato, rimise il procedimento al procuratore, considerandolo \u00abcome se fosse stato assegnato in via esclusiva al dottor Pititto\u00bb. La relazione ministeriale del 14 maggio 1998 giunse alla conclusione che Pititto, ritenendo a ragione di essere l'unico designato alla conduzione del procedimento, aveva omesso ogni coordinamento legittimamente. La motivazione addotta dal procuratore per revocare le indagini apparse cos\u00ec discutibile:\nIn tal modo, Pititto non pot\u00e9 sentire i due potenziali testimoni chiave della vicenda: all'assunzione di informazioni procedette cos\u00ec, il 17 luglio 1997, il nuovo titolare dell'inchiesta, inopinatamente chiamato a prendere cognizione della consistente mole investigativa e a valutare i diversi elementi di prova sino ad allora raccolti in appena un mese dall'assegnazione del fascicolo. Assunto a informazioni, Ali Abdi dichiar\u00f2 che Alpi gli aveva riferito di dover andare insieme a Hrovatin all'hotel Hamana per incontrare il giornalista Remigio Benni, in realt\u00e0 gi\u00e0 partito da due giorni alla volta di Nairobi, precisando che, una volta giunti a destinazione, solo Alpi sarebbe scesa dalla vettura; l'altra persona escussa, Nur Aden, dichiar\u00f2 invece che entrambi i cronisti erano entrati nell'hotel.\nIl 6 giugno 1997, intanto, Panorama aveva dato conto, in un ampio reportage, di numerose violenze asseritamente commesse dalle truppe italiane in Somalia nell'ambito della missione Ibis (UNOSOM I e II), pubblicando alcune foto; inoltre, era stato diffuso un memoriale (\"memoriale Aloi\"), in cui l'estensore, un maresciallo all'epoca in servizio presso il reggimento Tuscania, aveva denunciato una serie di presunte violenze messe in atto dal contigente italiano ai danni di civili somali, adombrando un \"possibile collegamento tra la morte della giornalista Alpi e certi comportamenti\" dei militari italiani. Al fine di accertare la perpetrazione di eventuali abusi nei confronti della popolazione, il 16 giugno fu nominata un'apposita commissione governativa d'inchiesta (presieduta da Ettore Gallo e composta da Tina Anselmi, Tullia Zevi, i generali Antonino Tambuzzo e Cesare Vitale). Di l\u00ec a poco, d'altra parte, emerse la mendacit\u00e0 delle affermazioni rilasciate nel corso dell'intervista a Panorama da uno degli accusatori, mentre la stessa commissione Gallo, al termine dei lavori, escluse che il contingente italiano si fosse reso responsabile, nel suo complesso, di atti di violenza contro i civili (al contrario di quanto fu accertato per il contingente canadese, nell'ambito del cosiddetto \"Somalia affair\", e per quello belga).\nNel corso del 1997, un giornalista, Giovanni Maria Bellu, port\u00f2 alla luce una singolare circostanza. Dal momento che due componenti del commando erano rimasti feriti, Bellu, recatosi nella capitale somala, chiese ad un amministratore dell'ospedale Keysaney, unico presidio di Mogadiscio in grado di affrontare emergenze di una certa rilevanza, di poter visionare i registri delle persone che si erano presentate presso detto ospedale. A tal fine, Bellu forn\u00ec come pretesto la vicenda delle presunte violenze commesse dai militari italiani ai danni della popolazione civile e richiese i registri relativi a date disparate, tra le quali inser\u00ec per\u00f2 la data dell'agguato; ebbene, nel registro relativo al 20 marzo 1994, giorno dell'agguato, figuravano solo due feriti d'arma da fuoco e il nome di entrambi i pazienti era stato cancellato con il bianchetto e poi riscritto sopra.\nNei primi mesi del 1997, intanto, in un'intervista rilasciata a Isabel Pisano e Serena Purarelli per \"Format\", Osman Omar Weile (detto Gasgas), colonnello della polizia di Mogadiscio nord, sostenne di avere i nominativi degli esecutori materiali dell'agguato: egli, infatti, era intervenuto sul luogo del delitto il giorno del tragico evento e aveva provveduto ad ascoltare alcune persone presenti sul posto per tentare di ricostruire la dinamica dell'agguato, incaricando poi il suo vice, Ali Jiro Shermarke, di redigere una dettagliata relazione. Il capo della polizia di Mogadiscio nord era, all'epoca dei fatti, il generale Ahmed Jilao Addo.\nNel frattempo, attraverso l'attivit\u00e0 svolta dall'ambasciatore italiano in Somalia, Giuseppe Cassini, venne rintracciato un possibile testimone oculare, Ahmed Ali Rage, detto Gelle, il quale asseriva di essersi trovato sul luogo dell'agguato al momento del duplice omicidio e alla cui individuazione si giunse mediante i buoni uffici di due cittadini somali, Ahmed Mohamed Mohamud (detto Washington), a sua volta coadiuvato da Abdisalam Ahmed Hassan (detto Shino), e di Mohamed Nur Mohamud (detto Garibaldi). Gelle fu cos\u00ec accompagnato a Roma in veste di persona informata sui fatti: assunto a sommarie informazioni dalla Digos di Roma il 10 ottobre 1997 e nuovamente escusso da Ionta il giorno successivo, accus\u00f2 dell'omicidio Alpi-Hrovatin un suo connazionale, tale Hashi detto \"Faudo\", riconoscendolo come uno degli autori materiali del duplice omicidio e precisando di aver assistito personalmente alla sparatoria mentre si trovava davanti all'hotel Hamana. Il 23 dicembre 1997 la Digos di Udine riusc\u00ec a identificare la persona indicata da Gelle, sennonch\u00e9, il giorno stesso, Gelle divenne irreperibile.\nSuccessivamente, l'11 gennaio 1998, Cassini condusse a Roma undici cittadini somali per essere sentiti dalla commissione Gallo: alcuni in qualit\u00e0 di vittime delle violenze asseritamente commesse nei loro riguardi dai militari italiani; altre perch\u00e9 comunque ritenute persone informate sui fatti. A tal fine, l'ambasciatore si era rivolto ad Ali Mahdi e al figlio del generale Aidid, Hussein Farrah Aidid, i quali, a loro volta, avevano affidato l'incarico di redigere una lista delle possibili vittime ad un gruppo di anziani, la Societ\u00e0 degli Intellettuali Somali. Tra le persone accompagnate in Italia vi erano l'autista di Ilaria Alpi, Ali Abdi, e la persona accusata dallo stesso Gelle quale autore del duplice omicidio, Hashi Omar Hassan: a suo dire, infatti, alcuni militari italiani lo avrebbero legato e gettato in mare presso il porto vecchio di Mogadiscio insieme ad altre venti persone che, in tale occasione, avrebbero perso la vita.\nIl 12 gennaio 1998 fu di nuovo assunto a sommarie informazioni l'autista di Alpi, giunto a Roma appena il giorno precedente. Mentre nella precedente escussione, effettuata il 17 luglio 1997 da parte di Ionta (a seguito della convocazione disposta da Pititto), Ali Abdi non aveva rilasciato alcuna dichiarazione eteroaccusatoria in merito al duplice omicidio, dinanzi agli inquirenti della Digos egli forn\u00ec una diversa versione dei fatti: in particolare, nella serata del 12 gennaio, ripresa l'escussione precedentemente interrotta, Ali Abdi dichiar\u00f2 di riconoscere in Hashi uno degli uomini presenti all'interno della Land Rover con a bordo i sette componenti del commando, armati di fucili mitragliatori FAL. Tale dichiarazione fu confermata nella successiva assunzione a sommarie informazioni del 20 gennaio 1998.\nIl 13 gennaio Hassan fu cos\u00ec sottoposto a fermo (p.p.\u00a024/1998 RGNR mod. 21); due giorni dopo veniva disposta la custodia cautelare in carcere, con ordinanza confermata dal tribunale del riesame il 7 febbraio. Parallelamente, si apriva un nuovo fascicolo contro ignoti (p.p.\u00a06403/1998 RGNR mod. 44).\nIl 15 luglio 1998 furono assunti a sommarie informazioni altri tre cittadini somali: Adar Ahmed Omar, una donna che gestiva una bancarella del the davanti all'hotel Hamana; Hussein Alasow Mohamoud (detto Bahal), seduto davanti al medesimo albergo; Abdi Mohamed Omar (detto Jalla), il quale si era intrattenuto nelle vicinanze dell'albergo. Costoro non rilasciarono alcuna dichiarazione accusatoria nei confronti di Hassan ed erano giunti in Italia a seguito delle indagini svolte dalla Digos di Udine sulla base delle informazioni assunte da due somali: Mohamed Moamud Mohamed (detto Gargallo), la cui identit\u00e0 non era stata rivelata dalla Digos per motivi di sicurezza (fu poi avventatamente resa pubblica nel corso dei lavori della commissione presieduta da Taormina); Umar Hajimunye Diini (detto Omar Dini), giornalista.\nIl processo.\nIl processo di primo grado.\nIl 18 luglio 1998, Ionta formul\u00f2 la richiesta di rinvio a giudizio a carico di Hassan, accusato di concorso in omicidio volontario aggravato; il 21 settembre giudice dell'udienza preliminare Alberto Macchia ne disposse il rinvio a giudizio. \nLa prima udienza dibattimentale si tenne il 18 gennaio 1999 presso la Corte d'Assise di Roma; il collegio era presieduto da Gianvittore Fabbri. Nel corso del processo, alcuni dei testimoni auditi lasciarono intravedere particolari inquietanti intorno ai possibili legami tra l'assassinio della giornalista e i presunti traffici illeciti di armi e di rifiuti tossici che sarebbero intercorsi tra Italia e Somalia. Il 10 maggio, il presidente del \"Comitato parlamentare per i servizi di informazione e sicurezza e per il segreto di Stato\", Franco Frattini, intervenendo ad una trasmissione televisiva, rilev\u00f2 come la questione dei traffici illeciti come possibile movente del duplice omicidio fosse \"un elemento importante che sta emergendo\".\nNel frattempo, tuttavia, poich\u00e9 Gelle si era reso irreperibile, nel processo poterono essere utilizzate le dichiarazioni che egli aveva rilasciato nel corso delle indagini preliminari senza procedere all'esame testimoniale: sul presupposto che tali dichiarazioni fossero divenute irripetibili, infatti, esse fecero ingresso nel fascicolo del dibattimento (ex art. 431, co.1 , lett. b) e c) c.p.p.). In tal modo, il principale accusatore di Hassan si sottrasse alla cross examination e le sue dichiarazioni poterono essere utilizzate dal giudice in difetto di qualsiasi contraddittorio con l'accusato, sebbene egli fosse sotto la costante vigilanza degli organi di polizia. Quanto ad Ali Abdi, dopo la deposizione fece ritorno in Somalia e mor\u00ec alcuni giorni dopo.\nLa difesa, da parte sua, chiam\u00f2 a testimoniare due cittadini somali, i quali asserirono che il giorno dell'agguato l'imputato si trovava presso Haji Ali, a duecento chilometri da Mogadiscio, per visitare un familiare gravemente malato.\nLa perizia della Polizia Scientifica, nel ricostruire la dinamica dell'azione criminale, stabil\u00ec che i colpi sparati dai Kala\u0161nikov erano indirizzati alle vittime, poich\u00e9 sparati a bruciapelo, a distanza ravvicinata; secondo una successiva perizia balistica, invece, i colpi sarebbero stati sparati da lontano, senza che l'omicida potesse avere consapevolezza dell'identit\u00e0 delle vittime.\nIl 20 luglio 1999 Hassan fu assolto per non aver commesso il fatto: secondo il collegio, Hassan sarebbe stato offerto alla giustizia italiana dal presidente somalo Ali Mahdi \"come capro espiatorio\" per riallacciare i rapporti tra Italia e Somalia. Scrivono i giudici nella motivazione:\nHassan, tuttavia, non viene immediatamente scarcerato poich\u00e9, nel frattempo, si era aperto a suo carico un processo per violenza carnale, reato asseritamente commesso a danno di una sua connazionale in Somalia. Da tale capo d'accusa sar\u00e0 assolto il 26 luglio 1999.\nIl processo d'appello.\nIl processo d'appello per il duplice omicidio ebbe inizio il 24 ottobre 2000, presso la Corte d'assise d'appello di Roma; il collegio era presieduto da Francesco Plotino. Il secondo grado di giudizio ribalt\u00f2 le conclusioni del collegio di prime cure: secondo i giudici dell'impugnazione, infatti, sia Gelle che Ali Abdi \"sono da considerare attendibili ed entrambi hanno visto l'imputato a bordo della Land Rover prima della sparatoria\"; Hassan, ritenuto responsabile del duplice omicidio volontario, con l'aggravante della premeditazione, fu condannato all'ergastolo. Venne inoltre disposta la misura della custodia cautelare in carcere, motivata sulla base del pericolo di fuga.\nLa Cassazione e il processo d'appello bis.\nLa sentenza fu confermata dalla Corte di cassazione, salvo nella parte in cui riconosceva l'aggravante della premeditazione; la Cassazione dispone dunque il rinvio al giudice di merito per la nuova commisurazione della pena.\nIl processo d'appello bis si apr\u00ec il 10 maggio 2002 davanti alla corte d'Assise d'Appello di Roma, presieduta da Enzo Rivellese: il collegio concluse per la pena di 26 anni di reclusione, senza la premeditazione e riconoscendo le attenuanti generiche come equivalenti all'aggravante del numero dei partecipanti all'agguato (essendo 7 i componenti dell'agguato).\nLa revisione del processo.\nIl 19 ottobre del 2016 la svolta. Secondo il sostituto procuratore generale analizzando le prove emerse nei confronti di Omar Hassan \"ne deriva un quadro bianco senza immagini, senza niente\". \"E quindi - ha detto Razzi - la mia conclusione non pu\u00f2 che essere una richiesta di assoluzione per non aver commesso il fatto\". Il magistrato ha parlato di \"inattendibilit\u00e0\" del teste Gelle. \"Non esiste\" ha sottolineato. Ashi Omar Hassan viene assolto dopo aver scontato 17 dei 26 anni che avrebbe dovuto scontare secondo la pena inflittagli. Il 3 luglio 2017, la procura di Roma chiede di archiviare l'inchiesta in quanto risulta impossibile accertare l'identit\u00e0 dei killer e il movente del duplice omicidio.\nI lavori della Commissione parlamentare d'inchiesta.\nIl 23 febbraio 2006 un'apposita Commissione parlamentare d'inchiesta, dopo due anni, concluse i suoi lavori con tre relazioni contrapposte, una approvata a maggioranza e due di minoranza. Durante le audizioni vennero sentiti numerosi testi a vario titolo coinvolti o a conoscenza delle dinamiche e dei fatti. Tra essi Mario Scialoja, ex ambasciatore italiano, che escluse o ritenne minima la possibilit\u00e0 di matrice fondamentalista islamica, e vari appartenenti ai servizi informativi SISMI e SISDE che invece contemplarono una forte possibilit\u00e0 di questa matrice. La commissione, tuttavia, non avrebbe condotto i necessari approfondimenti per escludere che l'omicidio potesse essere stato commesso per le informazioni raccolte da Alpi sui traffici di armi e di rifiuti tossici.\nLa commissione, sempre nella relazione di maggioranza, cerc\u00f2 di riscontrare l'ipotesi che l'omicidio fosse avvenuto \"nell'ambito di un tentativo di rapina o di sequestro di persona conclusosi solo fortuitamente con la morte delle vittime, e questa tesi veniva accreditata anche in base ad un rapporto riservato di UNOSOM del 3 aprile 1994, da cui citava \"\u00e8 probabile che i banditi intendessero non appropriarsi del veicolo, ma rapinare due cittadini occidentali...\". Contestualmente veniva citato come fonte il somalo Ahmed Ali Rage, detto \"Gelle\", che accusava un altro somalo, Hashi Omar Hassan, di avergli raccontato che l'intenzione iniziale fosse di rapire i due giornalisti e che la situazione fosse poi degenerata nella sparatoria; Hassan venne arrestato anche sulla base di queste dichiarazioni quando arriv\u00f2 in Italia per testimoniare ad un altro processo, quello sulle presunte violenze a carico di soldati del contingente italiano appartenenti alla brigata paracadutisti \"Folgore\".\nAltro movente che venne preso in considerazione fu il rancore verso gli italiani a causa di un arresto subito dallo stesso Hassan da parte proprio di un contingente della Folgore intervenuto a separare una rissa, durante il cui intervento Hassan colp\u00ec un ufficiale italiano. Ancora ad avvalorare questa ipotesi, nella relazione lunga 687 pagine, Valentino Casamenti dichiara che \"i banditi liberati (dopo l'arresto da parte italiana) versavano in gravi condizioni economiche. Dovevano ripagare i loro avvocati ed avevano comunque urgente bisogno di soldi. Avevano deciso allora di sequestrare degli italiani per vendicarsi del trattamento subito dalla Folgore...\", anche se la giornalista Giuliana Sgrena, amica di Alpi ed arrivata a Mogadiscio subito dopo l'uccisione, nella sua audizione il 20 luglio 2005 dichiar\u00f2 che \"si \u00e8 detto che potesse essere un sequestro, ma allora sembrava abbastanza inverosimile. La stessa Sgrena fu ascoltata in merito all'ipotesi di una \"ritorsione di natura economica, ovvero vendetta anti italiana o anti occidentale\" insieme al giornalista di Repubblica Vladimiro Odinzoff, che intervist\u00f2 un suo contatto somalo, un \"morian\" che aveva a suo dire partecipato alla battaglia del Pastificio e che raccont\u00f2 di una banda di quindici criminali somali arrestati da un gruppo misto del Col Moschin e della polizia somala, brutalmente picchiati all'arresto e dalla polizia somala anche in carcere tanto che uno avrebbe perso l'uso delle gambe, da cui la ragione della vendetta; questa fonte, sebbene ritenuta credibile da Odinzoff e dalla Sgrena, tanto che il primo ne ricav\u00f2 un articolo pubblicato su \"La Repubblica\" il 5 aprile 1994 con titolo \"Ilaria e Miran uccisi dalla malavita somala\", sebbene nessun riscontro fosse stato trovato a supporto.\nNell'opposizione parlamentare ci si sofferm\u00f2, invece, su alcune anomalie del modo di procedere della Commissione d'inchiesta, che potrebbero averne falsato le risultanze. Quella che nella XIV legislatura da uno dei suoi componenti (l'onorevole Enzo Fragal\u00e0) fu definita \u201cl'unica Commissione parlamentare della storia della Repubblica che svolge sul serio l'attivit\u00e0 di inchiesta (le altre hanno sempre fatto salotto)\u201d, nel suo regolamento interno, il 3 marzo 2005 introdusse un articolo 10-bis riguardante le deliberazioni incidenti sulle libert\u00e0 costituzionalmente garantite. Ci\u00f2 fu presentato dal Presidente, Taormina, come la risposta ad un quesito posto da tempo in importanti scritti di costituzionalisti: quello di assicurare che la ricerca di un'azione investigativa fosse condivisa da tutte le forze politiche. In realt\u00e0, la ricchissima disamina della materia dell'articolo 82 della Costituzione riscontra un'esigenza di utilizzazione dello strumento numerico essenzialmente ad altro fine (quello dei maggiori o minori quorum da raggiungere per istituire una Commissione di inchiesta). Poco o nulla si rinviene, invece, sulla questione delle deliberazioni della Commissione d'inchiesta, che in tempi di consensualismo antico decidevano all'unanimit\u00e0 le modalit\u00e0 di esercizio dei loro poteri istruttori.\nNella relazione conclusiva della Commissione di cui era presidente, Taormina sostenne che la norma regolamentare in questione opera \u201cda un punto di vista dei rapporti con i terzi, il rafforzamento delle garanzie del cittadino attinto da un provvedimento, il quale sar\u00e0 posto in essere solo in quanto risultato positivo al giudizio di legittimit\u00e0, di merito nonch\u00e9 di opportunit\u00e0 politica effettuato da tutti i membri dell'organismo parlamentare presenti in seduta\u201d. Ma l'unica, vera garanzia \u00e8 l'esistenza di un organo terzo cui affidare il controllo, in ordine alla riconducibilit\u00e0 della fattispecie al parametro di riferimento offerto dalla Costituzione. Nella successiva legislatura una norma che seguiva la medesima struttura e finalit\u00e0 - anche se prevedeva non l'unanimit\u00e0 dei presenti ma la maggioranza dei due terzi dei componenti - fu proposta all'interno della legge istitutiva di una Commissione di inchiesta, quella antimafia. Infine, il presidente Taormina sosteneva che \u201cla brutalit\u00e0 dei numeri \u00e8 certamente qualcosa che cozza con l'esigenza dell'accertamento dei fatti\u201d.\nIn data 11 febbraio 2008 la Corte Costituzionale, adita in sede di conflitto di attribuzione, stabil\u00ec che:\nNel gennaio 2011 la Commissione parlamentare annuncia la riapertura delle indagini sul caso.\nI depistaggi.\nLa Commissione parlamentare d'inchiesta afferm\u00f2 di avere ritrovato l'automobile sulla quale si trovavano i due giornalisti al momento dell'agguato, una Toyota, sulla quale erano presenti fori di proiettile e macchie di sangue. Ma quando venne esaminato il DNA del sangue, si scopr\u00ec che non apparteneva ai giornalisti.\nLe indagini sull'organizzazione Gladio.\nLe indagini sulla morte della giornalista hanno portato ad accertare i contatti che Ilaria Alpi ha avuto con l'organizzazione Gladio. Un membro di Gladio, Li Causi, morto qualche mese prima, era stato un suo informatore. Le indagini si sono rivolte inoltre alla morte di Mauro Rostagno e al centro Scorpione di Trapani (una sede di Gladio) Si \u00e8 ipotizzato che il Centro Scorpione, dove operavano agenti dei servizi segreti di Gladio, ricevesse armi dalla societ\u00e0 OTO Melara di Finmeccanica alla Spezia, e che queste armi siano state inviate in Africa, dove operava la stessa organizzazione Gladio, dall'aeroporto di San Vito Lo Capo con un aereo ultraleggero non visibile ai radar."}
{"id": "314814", "revid": "709565", "url": "https://it.wikipedia.org/wiki?curid=314814", "title": "Lingua norn", "text": "La lingua norn era una lingua germanica settentrionale parlata nelle isole Shetland e Orcadi al largo della Scozia ed estintasi nel 1850.\nStoria.\nParlata dagli antichi vichinghi che si trasferirono nelle isole sopraelencate, e nel nord della Scozia, molti aspetti e parole di questa lingua si possono trovare nello scots o in alcuni dialetti presenti nelle zone in cui era parlato il norn.\nIl norn si estinse nel 1850 con la morte di Walter Sutherland, abitante del villaggio scozzese di Skaw; il linguista faroese Jakob Jakobsen (1864-1918) scrisse sul norn:\nEsempi.\nPadre Nostro:"}
{"id": "314815", "revid": "767487", "url": "https://it.wikipedia.org/wiki?curid=314815", "title": "L'amore a vent'anni", "text": "L'amore a vent'anni (\"L'amour \u00e0 vingt ans\") \u00e8 una film collettivo del 1962 in cinque episodi, diretti da altrettanti registi di cinque diverse nazionalit\u00e0: il giapponese Shintar\u014d Ishihara, il tedesco Marcel Oph\u00fcls, l'italiano Renzo Rossellini, il francese Fran\u00e7ois Truffaut e il polacco Andrzej Wajda.\nEpisodi.\nParis (Antoine e Colette).\nGirato a Parigi, l'episodio diretto da Fran\u00e7ois Truffaut costituisce il secondo capitolo del ciclo dedicato ad Antoine Doinel, interpretato da Jean-Pierre L\u00e9aud, dopo \"I 400 colpi\".\nAntoine \u00e8 innamorato di Colette, una ragazza parigina di buona famiglia, che per\u00f2 non \u00e8 interessata al suo amore, nel corso dell'episodio, finalmente rivede il suo amico Ren\u00e8 che non vedeva da tanto tempo.\nMilosc dwudziestolatk\u00f3w.\nZoo di Varsavia. Un bambino cade nella gabbia degli orsi polari; una coppietta sta osservando inorridita e la ragazza sprona il fidanzato ad andare in soccorso del bimbo; il fidanzato per\u00f2 si limiter\u00e0 a scattare una fotografia. Nel frattempo un uomo, con grande coraggio, si introduce nella gabbia e salva il bimbo. La ragazza che abbiamo visto all'inizio lo inviter\u00e0 a casa mentre il fidanzato attender\u00e0 (sapendo d'esser stato codardo) sotto casa.\nL'impatto iniziale del ruggito delle tigri e i baci degli innamorati avverte che tutta la vicenda si svilupper\u00e0 in forma puntuale e tragica. Un amore di ventenni reduci dalla sofferenza degli ultimi avvenimenti di guerra.\nRome.\n Roma. Due fidanzati di nome Cristina e Leonardo si amano e vogliono dichiararlo alla madre di lei ma Leonardo temporeggia per via della sua relazione con Valentina . Leonardo quindi si reca da Valentina e quando dice di volerla lasciare per Cristina hanno una discussione, Valentina gli rinfaccia il fatto che Leonardo \u00e8 quello che \u00e8 solamente grazie alla loro relazione e a i suoi soldi e questo provoca la fuga di Leonardo. La sera stessa Valentina chiama Cristina e le due si incontrano, in questa occasione Valentina racconta della relazione che ha con Leonardo al fine di mettere al corrente Cristina che non \u00e8 l'uomo che fa per lei perch\u00e9 non pu\u00f2 dargli una stabilit\u00e0 economica e che la loro relazione fatta solo di romanticismo non pu\u00f2 funzionare. Questo discorso provoca il pianto sul volto di Cristina che rimane a piangere per strada mentre Valentina va via.\nProduzione e distribuzione.\nL'intento \u00e8 quello di raccontare l'amore post-adolescenziale con gli occhi di cinque diversi registi. Il risultato \u00e8 stato alquanto eterogeneo e non ha riscosso i favori della critica che ha dato un giudizio positivo sugli episodi di Truffaut e Wajda, mentre ha stroncato quello di Renzo Rossellini.\nLa prima proiezione in pubblico avvenne il 22 giugno 1962."}
{"id": "314819", "revid": "125161097", "url": "https://it.wikipedia.org/wiki?curid=314819", "title": "Davor \u0160uker", "text": "Incluso nel FIFA 100, la sua federazione lo ha designato come miglior calciatore croato da quando la Croazia \u00e8 uno stato indipendente (1992). Quale miglior giocatore croato \u00e8 stato scelto anche per il Golden Player della UEFA. \nCarriera.\nClub.\nTrasferitosi in Spagna nel 1991, vest\u00ec le maglie di Siviglia e Real Madrid, squadra con cui vinse la Liga nel 1996-1997 e la Champions League nel 1997-1998.\nViste le sue ottime prestazioni ai Mondiali 1998 e la Champions vinta con il Real quell'anno, giunse secondo nella classifica del Pallone d'oro dietro a Zin\u00e9dine Zidane e terzo in quella del FIFA World Player dietro allo stesso Zidane e a Ronaldo.\nNel 1999 si trasferisce all'Arsenal, di cui non fu un titolare, ma segn\u00f2 comunque 8 goal in 22 partite di Premier. Nella finale di Coppa UEFA 1999-2000 l'allenatore dei Gunners Ars\u00e8ne Wenger decide di tenerlo in panchina per tutta la gara, facendolo entrare a un minuto dal termine dei supplementari, utilizzandolo praticamente solo per tirare i rigori (il suo tiro fin\u00ec sul palo).\nPrima del ritiro avvenuto nel 2003, gioc\u00f2 ancora con le maglie di West Ham e Monaco 1860.\nNazionale.\nJugoslavia.\nVest\u00ec a inizio carriera anche la maglia della Nazionale jugoslava prima della disgregazione del 1991, segnando il suo primo gol internazionale. Con la Nazionale balcanica venne convocato per il mondiale italiano del 1990, senza mai venire impiegato.\nCroazia.\nDopo la fine della Jugoslavia \u0160uker ha rappresentato la Croazia con cui ha disputato gli Europei del 1996 e i Mondiali del 1998 e del 2002. Ai Mondiali di Francia 1998 \u0160uker (che gi\u00e0 era reduce da una grande stagione culminata dalla vittoria della Champions League con il Real) raggiunge il picco della sua carriera e portando (con l'aiuto delle altre stelle in squadra come Zvonimir Boban) il terzo posto con la Nazionale croata, segnando la rete decisiva per tale piazzamento contro i Paesi Bassi; in tutta la competizione ha segnato 6 reti, risultando esserne il capocannoniere.\nCon la maglia della Nazionale croata ha segnato in 69 partite complessivamente 45 gol, record tuttora imbattuto.\nPost-ritiro.\nDal luglio 2012 \u00e8 presidente della Federazione calcistica della Croazia (\"Croatian Football Federation\"), mentre dal 2011 al 2015 \u00e8 stato membro della Commissione Calcio dell'UEFA. A partire dal 2015 \u00e8 vicepresidente della Commissione consultiva Marketing e membro del Comitato Esecutivo UEFA."}
{"id": "314823", "revid": "1272592", "url": "https://it.wikipedia.org/wiki?curid=314823", "title": "Della Scala", "text": "I Della Scala o Scaligeri furono una dinastia che govern\u00f2 sulla citt\u00e0 di Verona per centoventicinque anni, dal 1262 al 1387.\nIl primo di cui si hanno notizie certe \u00e8 Arduino della Scala \"possidente di riguardo e mercante di panni\" che si dichiara di origine \"latina\" in un documento del 1180. Da Arduino, vennero un Leonardino, un Balduino e il di lui figlio Giacomino (o Jacopino), mercante di lane, considerato il capostipite dei successivi Signori di Verona.\nSuo figlio Mastino non era particolarmente ricco, n\u00e9 aveva titoli nobiliari, ma era abile in politica, autorevole e capace, e soprattutto incline alla pace, aspetto fondamentale per i veronesi, che uscivano da una breve ma sanguinaria parentesi di dominio di Ezzelino III da Romano e ricopr\u00ec ruoli sempre pi\u00f9 importanti all'interno della \"Domus Mercatorum\" fino a diventarne il podest\u00e0 dal 1261 al 1269. Nel cuore di Mastino non vi fu un piano di conquista di Verona (se mai vi fu) a breve scadenza, ma procedette per gradi e per ci\u00f2 fece conto del \"Consiglio Maggiore\" e dell'abile fratello Alberto. Egli comprese che la riuscita del suo piano era condizionata dall'appoggio del clero e dei mercanti, poich\u00e9 i mercanti producevano grande ricchezza e avevano grande forza nel \"consiglio Maggiore\", mentre l'alto clero disponeva di molto denaro.\nFu con Mastino che la citt\u00e0 veneta pass\u00f2 in forma non traumatica da Comune a Signoria, anche se l'effettivo passaggio avvenne solo con il fratello Alberto. Con Cangrande invece la Signoria raggiunse l'apice della sua importanza e fama. Ai tempi di Cangrande della Scala, a causa del nome di questo esponente della famiglia, nacque la leggenda che i Della Scala fossero imparentati con qualche \"khan\" \u00e0varo che avrebbe partecipato alla conquista longobarda d'Italia. Si tratta per\u00f2 solo del tentativo, spesso usato da famiglie di estrazione comune, di nobilitare, una volta giunte al potere, le proprie origini sulla base di assonanze di nomi o titoli.\nOrgani di Governo di Verona.\nIl maggiore esponente del popolo veronese era in quel periodo la \"Domus mercatorum\", una corporazione dei mercanti veronesi. Le Arti detenevano in sostanza il potere nella citt\u00e0 tramite i \"gastaldioni\" (i capi delle Arti), che eleggevano un proprio podest\u00e0, denominato \"capitano e rettore di gastialdoni dei Mestieri e di tutto il popolo\", e una parte del \"consiglio Maggiore\". I \"gastialdoni\" si riunivano e legiferavano su tutto quello che sembrava di utilit\u00e0 al Comune secondo gli statuti cittadini; il podest\u00e0 era tenuto a presentare al \"consiglio Maggiore\" le deliberazioni dei capi delle Arti.\nLe Arti eleggevano tredici \"anziani\", i quali con i \"sapienti\" dei cinque quartieri e gli \"LXXX\" (gruppo non ben conosciuto) facevano parte del \"consiglio Maggiore\", detto anche \"consiglio dei Cinquecento\".\nIl podest\u00e0 aveva obbligo entro due settimane dall'inizio della sua carica di riformare il \"Consiglio Maggiore\" con l'aiuto degli \"anziani\" e dei \"sapienti\". Il podest\u00e0 era per statuto straniero, e sia a lui che al vicario competeva il potere esecutivo, mentre quello giudiziario era dei giudici e dei consoli, e il potere legislativo era affidato al \"Consiglio Maggiore\".\nIl potere quindi era soprattutto in mano ai capi delle Arti, mentre i feudatari non avevano alcun potere, poich\u00e9 esclusi per statuto da tutte le cariche. Proprio per il grande potere che aveva la classe mercantile, di cui erano importanti esponenti gli scaligeri, fu facilitato l'accentramento del potere nelle mani della famiglia.\nLa signoria a Verona.\nA Verona la fazione ghibellina aveva ormai preso il sopravvento, e con Mastino I della Scala la citt\u00e0 veneta pass\u00f2 in forma non traumatica da Comune a signoria. Fu nel 1262 che Mastino della Scala venne nominato \"Capitano generale perpetuo del popolo\", e subito Mastino cerc\u00f2 di attenuare i contrasti civili e fece aiutare i villaggi devastati dalle numerose lotte. Gi\u00e0 l'anno seguente i guelfi attentarono alla sua vita, ma il complotto venne svelato ancora prima che potesse essere messo in atto: i congiurati catturati furono condannati a morte, mentre quelli che riuscirono a fuggire vennero aiutati dai Sambonifacio.\nNel 1265 si ribell\u00f2 Trento, che venne velocemente rioccupata, mentre poco dopo furono conquistati i castelli di Lonigo, Montecchio Maggiore e Montebello Vicentino. Due anni dopo scese in Italia l'imperatore Corradino di Svevia, che lo scaligero sostenne militarmente, tanto che l'intera citt\u00e0 di Verona fu scomunicata dal pontefice: i guelfi ne approfittarono e insorsero a Mantova, dove per\u00f2 la citt\u00e0 cadde in mano ai Bonacolsi, alleati degli scaligeri. L'anno stesso furono ritirate le scomuniche ma ad un prezzo altissimo: in opposizione al papa Mastino della Scala fece catturare a Sirmione circa 170 vescovi e preti Catari che furono imprigionati (Mastino non se la sent\u00ec di ucciderli, e infatti furono messi al rogo nell'Arena solo dopo la sua morte).\nCon Mastino della Scala la citt\u00e0 raggiunse un notevole stato di benessere, ma i guelfi tentarono ugualmente una congiura nel 1277, riuscendo in questo caso ad uccidere Mastino e l'amico di famiglia Nogarola. Ai colpevoli che riuscirono a scappare venne proibito il ritorno, mentre le loro case furono rase al suolo.\nGli successe allora il fratello Alberto, con cui si ebbe l'effettivo passaggio da Comune a Signoria, avvenuta grazie al grande favore che questi ottenne dal popolo che in soli dieci giorni gli affid\u00f2 ampi poteri. Alberto fu abile nel fare sottoscrivere la pace con Brescia, Mantova e Padova, citt\u00e0 guelfe in contrasto con il ghibellismo scaligero. \u00c8 tra l'altro proprio in questo periodo che il vescovo di Verona permise ai Cimbri di stanziarsi nei territori semideserti della Lessinia. All'inizio degli anni novanta vennero occupate Este, Parma e Reggio, mentre nel 1297 Vicenza, insanguinata dalle lotte civili, si diede spontaneamente a Verona (al governo della citt\u00e0 venne designato Cangrande). Le conquiste continuarono nel 1299, quando, con i figli Alboino e Cangrande, si impadron\u00ec anche di Feltre, Cividale e Belluno.\nAlberto I della Scala mor\u00ec nel 1301. Dei sei figli avuti dalla moglie Verde di Salizzole, che morir\u00e0 nel 1306, tre erano maschi: il secondogenito Bartolomeo, il quartogenito Alboino, e il quintogenito Cangrande. Assumeva il potere quindi il figlio maggiore Bartolomeo, a cui Dante dedic\u00f2 due terzine del canto XVII del Paradiso. Questi riusc\u00ec ad impadronirsi di Riva e Arco nel trentino, ma nel 1303 mor\u00ec senza figli, lasci\u00f2 quindi il posto al fratello Alboino, secondo in ordine di successione.\nAlboino volle al potere insieme a lui il fratello minore Cangrande, col quale ottenne la riva bresciana del lago di Garda, e con il quale vinse alcune battaglie contro Este, Brescia e Parma. Nel 1310 l'imperatore Enrico VII nomin\u00f2 entrambi vicari imperiali, ma presto Alboino mor\u00ec e lasci\u00f2 il potere al solo fratello.\nMassima espansione e ricchezza della Signoria.\nCangrande della Scala fu Signore illuminato e rispettato, ospit\u00f2 per il secondo periodo Dante, esiliato da Firenze, nella reggia fatta allestire apposta per i grandi rifugiati politici, gli scienziati, poeti e artisti di talento che copr\u00ec generosamente di denaro e doni. A Cangrande Dante dedic\u00f2 una menzione d'onore nel canto XVII del Paradiso nella Divina Commedia: Dante sperava che questo principe valoroso e potente potesse realizzare l'unificazione italiana dal poeta vagheggiata.\nFu allora che Padova fece lega con i Sambonifacio, Treviso e Aquileia, che firmarono una pace nel 1314. Gi\u00e0 l'anno successivo per\u00f2 Padova invase Vicenza: Cangrande allora con un contingente di cavalieri part\u00ec alla volta della citt\u00e0, dove misero in fuga il nemico e catturarono il Carrara. Il prigioniero venne trattato come un ospite sino alla pace della fine del 1315. Il 1318 a Soncino Cangrande venne addirittura nominato generale della Lega Ghibellina.\nNel 1325 Cangrande venne colpito da una grave malattia, e si sparse la voce che fosse morto: Federico della Scala allora si fece eleggere principe, ma alla sua guarigione Cangrande band\u00ec lui e la sua famiglia, oltre alle altre famiglie che parteciparono al complotto (compresi i Montecchi).\nNel 1328 un legato pontificio indisse una crociata contro di lui (con una accusa di eresia), a cui risposero numerose citt\u00e0 guelfe che vennero per\u00f2 sconfitte. Riusc\u00ec quindi a consolidare il dominio di Padova e mise d'assedio Treviso, che poco dopo si arrese: divenne quindi signore di Verona, Vicenza, Padova, Treviso, Belluno, Feltre, Monselice, Bassano, oltre che vicario imperiale di Mantova e capo ghibellino italiano. Cangrande per\u00f2 mor\u00ec a soli 38 anni, avvelenato con la digitale purpurea ( forse dal suo stesso medico) e non come spesso ritenuto battuto da una malattia presa bevendo da una fonte fredda. La prematura e inaspettata morte di Cangrande della Scala lasci\u00f2 la Signoria senza discendenti diretti (ebbe solo figlie femmine, oltre che maschi illegittimi), il potere venne preso dal nipote Mastino II della Scala, che port\u00f2 la signoria fino a Pontremoli e sul Mar Tirreno. \nNel 1328 i figli illegittimi di Cangrande tentarono una congiura per uccidere i figli di Alboino della Scala (Alberto II e Mastino II), ma vennero scoperti e imprigionati. Mastino II l'8 agosto 1331 venne eletto \"Capitan Generale\" della lega formata, oltre che da Verona, dagli Estensi, dai Gonzaga e dai Visconti (in seguito si un\u00ec anche Firenze), per difendersi dalla discesa del Re di Boemia (sollecitato dal papa), che aveva gi\u00e0 conquistato alcune citt\u00e0 lombarde. Mastino II, a capo dell'esercito, corse in soccorso di Ferrara (posta d'assedio): vinse la battaglia, e al suo ritorno a Verona venne acclamato dalla popolazione. Sottomise successivamente Bergamo, data agli alleati, e per la signoria scaligera Brescia, Parma, Lucca, Massa e Pontremoli.\nDecadenza della Signoria.\nI due scaligeri furono mal consigliati, e finirono per infastidire Venezia che, spaventata dalla spinta verso Chioggia di Verona, fece lega con Firenze (nel 1337 si unirono anche Milano, Mantova ed Este), con conseguenze disastrose per la signoria scaligera: venne addirittura fatto prigioniero Alberto II. Con la pace del 1339, che coinvolse con prezzi alti Ludovico il Bavaro, e una gestione di paci separate con i contendenti, Mastino II riusc\u00ec a salvare la Signoria e il fratello con un forte ridimensionamento territoriale: rimasero solo Verona, Vicenza, Parma (persa successivamente a favore di Azzo da Correggio) e Lucca (separata dal territorio, indifendibile e pertanto venduta a Firenze).\nSi cre\u00f2 con Mastino II una situazione ambivalente, in cui una citt\u00e0 sconfitta, sotto il peso di costi altissimi per il ridimensionamento territoriale e nuovamente divisa da discordie fra le famiglie influenti mantenne a lungo la fama di citt\u00e0-rifugio dei numerosi esuli delle lotte fratricide tra italiani. Per via di parentele con Ludovico il Bavaro Verona divenne una sorta di protettorato: furono tempi in cui gli Scaligeri avevano sempre meno potere ma, ironia della sorte, in cui eressero i monumenti che pi\u00f9 li ricordano: Castelvecchio, il Ponte scaligero, le Arche scaligere che ne custodiscono i resti.\nMastino II mor\u00ec nel 1351 e la Signoria pass\u00f2 ai figli Cangrande II della Scala, Cansignorio della Scala e Paolo Alboino della Scala (Alberto II si ritir\u00f2 a vita privata e mor\u00ec poco dopo). Il primo detto \"Can rabbioso\" fu il vero e proprio governante della citt\u00e0. Si comport\u00f2 come alcuni dittatori moderni, ammassando ricchezze fuori Verona per i figli tutti illegittimi, impoverendola, e alimentando scontri interni fino alla sua morte nel 1359 per mano del fratello Cansignorio.\nCansignorio della Scala govern\u00f2 in una relativa pace e abbell\u00ec Verona al punto di farla soprannominare \"Marmorina\" per l'abbondanza di antichi marmi e statue romane, gett\u00f2 il primo ponte in muratura sull'Adige, il ponte Navi, e pose il primo orologio su una torre in Italia, la torre del Gardello, mosso con meccanismi ad acqua.\nPrima della sua morte, nel 1375, ordin\u00f2 la morte del fratello Paolo Alboino al fine di garantire la successione ai figli illegittimi Bartolomeo II della Scala e Antonio della Scala, allora non ancora maggiorenni.\nI due ragazzi entrarono per\u00f2 in una sorta di protettorato dei Visconti, che approfittarono della debolezza politica del momento e del forte indebitamento in cui era caduta la citt\u00e0. Bernab\u00f2 Visconti attacc\u00f2 Verona reclamando l'eredit\u00e0 per la moglie Regina della Scala sorella di Cansignorio, ma i veronesi fecero una sortita e li costrinsero alla fuga. Per altri sei anni la citt\u00e0 rimase in mano agli Scaligeri, ma Antonio della Scala fece uccidere il fratello per poter governare da solo: egli fece incolpare i Malaspina, i Nogarola (da sempre amici di famiglia) e i Bevilacqua, che riuscirono a trovar rifugio a Milano. Essi incitarono i Visconti a portare guerra ad Antonio della Scala: si form\u00f2 quindi una lega tra Visconti, Carraresi, Estensi e i Gonzaga, che segn\u00f2 la fine della signoria scaligera. L'esercito veronese combatt\u00e9 due grandi battaglie, tra le pi\u00f9 grandi di quel tempo, prima della sconfitta definitiva nella battaglia di Castagnaro.\nEbbe fine l'indipendenza di Verona, e Antonio della Scala si ritir\u00f2 a Venezia. Mor\u00ec nel 1388 non lontano da Firenze, da dove part\u00ec con un piccolo esercito alla volta di Verona.\nSignori di Verona.\nGenealogia.\nSi riportano i membri della famiglia storicamente considerati signori di Verona e di altre citt\u00e0. \nRamificazioni della Dinastia.\nQuando nel 1387 Antonio della Scala venne definitivamente cacciato da Verona per opera di Gian Galeazzo Visconti, signore di Milano, dovette andare in esilio a Ravenna, ospitato dal padre di Samaritana, sua sposa, Guido III da Polenta, signore della citt\u00e0.\nI Della Scala, fuggiti dalla citt\u00e0, finirono in Baviera traducendo in tedesco il loro cognome \"Von der Leiter\". Ebbero un ruolo rilevante nella vita della corte imperiale fino alla loro totale estinzione (circa 1580). \nLinea tedesca.\nDopo l'espulsione di Guglielmo della Scala (1350-1404), la sua vedova e i figli trovano rifugio presso la corte dell'imperatore tedesco Sigismondo di Lussemburgo. La famiglia viveva in Baviera sotto il nome di Von der Leiter (\"Von der Laitter\" o \"Leyter\").\nAltri rami.\nUn altro ramo della famiglia si spost\u00f2 in Sicilia sotto il dominio aragonese, e si stabil\u00ec a Randazzo dove si imparent\u00f2 con le famiglie nobili del posto e acquist\u00f2 il Palazzo Reale Scala. Questo ramo collaterale conquist\u00f2 il titolo di Baroni di Randazzo. Alla luce di questi avvenimenti risulterebbero dei discendenti in Sicilia ancora viventi e portanti il cognome \"Scala\", \"Scalici\" e \"Scalisi\", conservanti il sigillo a cinque pioli a cui la ramificazione siciliana aggiunse due stelle all'altezza del quarto piolo."}
{"id": "314824", "revid": "7", "url": "https://it.wikipedia.org/wiki?curid=314824", "title": "Dinastia scaligera", "text": ""}
{"id": "314826", "revid": "838137", "url": "https://it.wikipedia.org/wiki?curid=314826", "title": "Massimo Mauro", "text": "Biografia.\nHa un fratello maggiore, Gregorio, anch'egli calciatore.\n\u00c8 stato il fondatore, assieme a Gianluca Vialli, della Fondazione Vialli e Mauro per la Ricerca e lo Sport, una ONLUS impegnata soprattutto nella lotta contro la sclerosi laterale amiotrofica. Nel 2008, come Fondazione Vialli e Mauro, insieme a Fondazione Cariplo, Fondazione Telethon e AISLA d\u00e0 vita ad AriSLA (Fondazione Italiana per la ricerca sulla SLA), di cui \u00e8 membro del consiglio di amministrazione. Dal 2013 ricopre il ruolo di presidente di AISLA.\nDal 2005 al 2018 \u00e8 stato commentatore sportivo per Sky Sport; dal 2007 \u00e8 giornalista pubblicista. Negli anni seguenti collabora prima con Rai 2 e poi con Mediaset. Dal 2013 collabora inoltre con il quotidiano \"la Repubblica\", per conto del quale cura il blog calcistico \"Visti dall'ala\". Al di fuori del calcio, ricopre la carica di consigliere del circolo di golf di Torino, Royal Park I Roveri.\nCarriera.\nGiocatore.\nClub.\nCresciuto nel , ha esordito in Serie A il 27 aprile 1980, lanciato dall'allora tecnico dei calabresi Tarcisio Burgnich nella sconfitta casalinga contro il (0-3). Sempre contro i rossoneri, il 1\u00ba novembre 1981 ha realizzato la sua prima rete nella massima serie, contribuendo al 3-0 con cui i calabresi hanno ribaltato la sconfitta di un anno e mezzo prima.\nIn seguito ha vestito le maglie dell' dal 1982 al 1985, quindi della (con cui ha vinto una Coppa Intercontinentale e uno scudetto) fino al 1989, infine del (che lo acquista per 3 miliardi di lire) fino al 1993, con cui ha vinto nel 1990 un secondo scudetto e una Supercoppa italiana.\nDurante queste tre esperienze ha avuto modo di militare, rispettivamente, al fianco di fuoriclasse quali Zico, Michel Platini e Diego Armando Maradona; su ci\u00f2 ha scritto con Luca Argentieri un libro autobiografico dal titolo \"Ho giocato con tre geni\".\nNazionale.\nTra il 1980 e il 1984 \u00e8 sceso in campo per 17 volte con la nazionale Under-21, realizzando un gol contro la Spagna.\nDirigente.\nUna volta conclusa l'attivit\u00e0 agonistica, dall'ottobre del 1997 al luglio del 1999 ha ricoperto la carica di presidente del .\nPolitica.\nNel 1996 \u00e8 stato eletto in Calabria alla Camera dei deputati per le liste dell'Ulivo; si \u00e8 in seguito iscritto al gruppo dei Democratici di Sinistra, ed \u00e8 rimasto a Montecitorio fino al 2001. Nel maggio del 2006 si \u00e8 candidato alle elezioni comunali di Torino ancora nelle liste dell'Ulivo, venendo eletto consigliere comunale. Dopo l'esperienza dell'Ulivo \u00e8 entrato a far parte del Partito Democratico (PD)."}
{"id": "314828", "revid": "2039709", "url": "https://it.wikipedia.org/wiki?curid=314828", "title": "Claudio Ranieri", "text": "Come calciatore esordisce nella , ma lega il proprio nome soprattutto al di cui, tra il 1974 e il 1982, diventa il giocatore con pi\u00f9 presenze in Serie A.\nSi fa notare come allenatore ottenendo due promozioni (dalla Serie C1 alla Serie A) con il tra il 1988 e il 1991 e vincendo la Coppa Italia di Serie C; passa quindi al , dove ottiene una qualificazione alla Coppa UEFA nel 1992. Tra il 1993 e il 1997 allena la , con cui si aggiudica una promozione in Serie A, una Coppa Italia e una Supercoppa italiana. Nel 1997 si trasferisce in Spagna, dove rimane fino al 2000, allenando il (con cui vince una Coppa del Re) e l', prima di passare al , dove rimane per quattro stagioni ottenendo un secondo posto in campionato, una finale di FA Cup e una semifinale di UEFA Champions League. Tra il 2004 e il 2005 ha un'altra breve esperienza sulla panchina del Valencia.\nNel 2007 rientra in Italia, dove allena il , la , la e l', ottenendo due secondi posti con Juventus e Roma. Dal 2012 al 2014 allena il , in Francia, dove vince la Ligue 2 e si piazza poi secondo nella Ligue 1. Dopo un periodo come allenatore della nazionale ellenica, torna in Inghilterra, al e vince la Premier League nel 2016. Questo successo gli vale il premio come allenatore dell'anno da parte della FIFA, oltre all'inserimento nella Hall of fame del calcio italiano. In seguito ha allenato e , per poi fare ritorno in patria, dove ha guidato e . Nel 2021 torn\u00f2 in Inghilterra, dove ha allenato il .\nCaratteristiche tecniche.\nPredilige il modulo 4-4-2. Ha un gioco basato sulla solidit\u00e0 difensiva, sul pressing e su efficaci manovre di contropiede.\nCarriera.\nGiocatore.\nDa calciatore ha vestito le maglie di , , e . Cominci\u00f2 a giocare giovanissimo nell'oratorio di piazza San Saba a Roma. Come attaccante a sedici anni fu arruolato nel Dodicesimo Giallorosso. Pochi anni dopo lo not\u00f2 Helenio Herrera e fu tesserato per la Roma. A 17 anni l'allenatore della Primavera, Antonio Trebiciani, decise di cambiargli ruolo, trasformandolo in terzino.\nEsord\u00ec in Serie A il 4 novembre 1973 in -Roma (2-1) ed a lanciarlo fu Manlio Scopigno. Disput\u00f2 6 partite e poi pass\u00f2 al Catanzaro dove si impose come punto fermo della difesa, diventando il giocatore del Catanzaro ad aver disputato pi\u00f9 partite in Serie A: 128 tra il 1976 e il 1982.\nNel 1982 pass\u00f2 al Catania in Serie B contribuendo alla promozione in Serie A dei rossazzurri di Gianni Di Marzio. Gioc\u00f2 con gli etnei anche la successiva sfortunata stagione in Serie A, schierato per lo pi\u00f9 da libero per l'infortunio del titolare Giorgio Mastropasqua. Chiuse la carriera nel Palermo.\nAllenatore.\nDa allenatore, Ranieri \u00e8 rimasto a lungo imbattuto nei derby italiani: la sua prima sconfitta in tal senso \u00e8 avvenuta il 22 luglio 2020, quando alla guida della \u00e8 stato battuto per 2-1 dal . In precedenza, era riuscito a vincere ognuna delle quattro principali stracittadine italiane (alla guida di , , e Sampdoria) senza essere mai sconfitto, collezionando 9 vittorie e un pareggio.\nGli inizi, Cagliari e Napoli.\nDa allenatore inizi\u00f2 nella categoria interregionale, guidando la nel 1986 per poi allenare il in Serie C1. Inizi\u00f2 a mettersi in luce alla guida del , dove approd\u00f2 nel 1988, conquistando la Coppa Italia di Serie C e portando in due anni i sardi dalla Serie C alla Serie A. La stagione d'esordio nel massimo campionato si concluse con la salvezza degli isolani, riusciti ad agguantare la permanenza con un turno di anticipo.\nNel 1991 viene ingaggiato dal Napoli, ottenendo la qualificazione in Coppa UEFA grazie al quarto posto in campionato. Verr\u00e0 poi esonerato nel novembre 1992, in seguito all'eliminazione dalla coppa (per mano del Paris Saint-Germain) e al 5-1 sub\u00ecto dal Milan in campionato.\nFiorentina.\nNell'estate 1993, diviene l'allenatore dell'appena retrocessa Fiorentina. Centrata l'immediata risalita in A, ottiene un decimo posto nel 1994-95.\nDurante la stagione 1995-96, oltre a conseguire il quarto posto in Serie A, guida i toscani alla vittoria della Coppa Italia: i gigliati si impongono in tutte le 8 gare disputate, sconfiggendo l'Atalanta in finale. Il trionfo vale l'ingresso in Coppa delle Coppe, nonch\u00e9 la partecipazione alla Supercoppa italiana: quest'ultimo trofeo viene vinto contro i campioni d'Italia del Milan, messi al tappeto da una doppietta di Batistuta. In Europa i viola raggiungono le semifinali, arrendendosi al Barcellona; in campionato si classificano invece in nona posizione.\nValencia e Atl\u00e9tico Madrid.\nIl 19 settembre 1997 decide di accettare la proposta della societ\u00e0 spagnola del , che aveva appena esonerato Jorge Valdano dopo tre sconfitte nelle prime tre partite della Liga e l'ultimo posto in classifica. Conclude la prima stagione garantendo al Valencia il nono posto in classifica, che varr\u00e0 alla sua squadra la partecipazione alla Coppa Intertoto 1998, che il Valencia vincer\u00e0 in finale battendo in doppia sfida l' e garantendosi cos\u00ec la partecipazione alla Coppa UEFA.\nNella stagione 1998-1999 il Valencia si classifica quarto qualificandosi per la Champions League della stagione successiva. In Coppa UEFA il cammino si interrompe ai sedicesimi dove il Valencia viene eliminato dal Liverpool. Sempre in questa stagione riesce a vincere il suo primo trofeo estero conquistando la Coppa del Re (la coppa nazionale spagnola) battendo in finale l' per 3-0.\nNel 1999-2000 allena lAtl\u00e9tico Madrid, dal quale si separa otto mesi dopo l'inizio dell'avventura, in seguito alla sconfitta nei quarti di finale di Coppa UEFA contro i francesi del per 2-1, alla quale va aggiunta la precaria posizione di classifica della squadra madrilena, che nella Liga spagnola si trova al quint'ultimo posto in classifica. In conseguenza di ci\u00f2, il 3 marzo 2000 l'amministratore fallimentare dei \"colchoneros\", subentrato al presidente Jes\u00fas Gil in dicembre per i presunti illeciti fiscali di quest'ultimo, accetta le dimissioni del tecnico italiano.\nChelsea e ritorno a Valencia.\nIl 16 settembre 2000 si trasferisce in Inghilterra per guidare il . Nel 2001-2002 guida i suoi fino alla finale di Coppa d'Inghilterra, mentre nel 2002-2003, dopo due sesti posti, chiude al quarto posto, qualificando la squadra alla UEFA Champions League. Dopo aver diretto i \"Blues\" per 199 partite ufficiali, riuscendo ad ottenere 107 vittorie, il 31 maggio 2004 viene sollevato dall'incarico dalla nuova propriet\u00e0 guidata da Roman Abramovi\u010d e sostituito da Jos\u00e9 Mourinho, pur avendo raggiunto la semifinale della UEFA Champions League 2003-2004 (eliminato dal ) e il secondo posto nella Premier League della stessa stagione. Durante l'esperienza nel club londinese, la stampa inglese gli attribuisce il nomignolo \"Tinkerman\" (o \"Tinkerer\").\nL'8 giugno 2004 firma con il , fresco vincitore della Coppa UEFA, in sostituzione di Rafael Ben\u00edtez; dopo la vittoria della Supercoppa europea, viene esonerato il 25 febbraio 2005, in seguito all'eliminazione dalla Coppa UEFA da parte della .\nParma.\nNel febbraio 2007 viene chiamato alla guida del Parma per sostituire l'esonerato Stefano Pioli, facendo cos\u00ec ritorno in Italia dopo 10 anni. Pur non riuscendo ad evitare l'eliminazione in Coppa UEFA (contro i portoghesi dello Sporting Braga nei sedicesimi di finale), in campionato totalizza 27 punti in 16 partite portando i ducali a salvarsi all'ultima giornata. \u00c8 decisiva la vittoria per 3-1 contro l'Empoli, con cui gli emiliani chiudono il torneo al dodicesimo posto (42 punti in classifica).\nJuventus.\nLasciato il Parma subito dopo aver compiuto l'impresa sportiva, a giugno si accorda con la Juventus. In bianconero prende il posto del francese Deschamps, che aveva condotto i torinesi alla promozione. Nel campionato 2007-08 i piemontesi conquistano il terzo posto alle spalle di Inter e Roma, battendole entrambe nel girone di ritorno e rientrando immediatamente in Champions League.\nIn autunno, porta i sabaudi a vincere il girone europeo davanti al Real Madrid che viene sconfitto per 2-1 in casa e 2-0 in trasferta. Negli ottavi \u00e8 per\u00f2 eliminato da una sua ex squadra, il Chelsea. \nIn campionato, dopo un inizio difficoltoso che vede la squadra al dodicesimo posto, la ottiene dieci vittorie nelle successive 12 partite che la fa salire al secondo posto a soli 3 punti dall'. \nIn primavera, dopo la vittoria all'Olimpico contro la Roma per 4-1, una crisi di risultati culminati con soli 6 punti ottenuti nelle successive sette partite spinge la societ\u00e0 a rivedere la sua posizione: a due giornate dal termine, con la \"Vecchia Signora\" al terzo posto ma con un solo punto di vantaggio sulla quarta, posizione che fa disputare i preliminari di Champions invece dell'accesso diretto, viene esonerato a favore di Ciro Ferrara che chiuder\u00e0 in seconda posizione.\nRoma.\nIl 2 settembre 2009 diventa l'allenatore della , subentrando a Luciano Spalletti, dimessosi dopo le sconfitte con e nelle prime due giornate di campionato. Il tecnico, dopo una lunga carriera, ritorna cos\u00ec nella sua citt\u00e0 natale, nella stessa societ\u00e0 in cui era cresciuto e dove aveva mosso i primi passi da giocatore. Il 6 dicembre 2009 vince per 1-0 il suo primo derby di Roma da allenatore.\nL'11 aprile 2010 porta la Roma a superare la capolista di un punto, battendo l' per 2-1. Il 18 aprile 2010 vince il secondo derby, battendo la Lazio per 2-1, correggendo in corsa l'impostazione tattica ed escludendo dalla gara due giocatori-simbolo come Francesco Totti e Daniele De Rossi. La mossa gli vale l'apprezzamento di gran parte della stampa sportiva e dei suoi colleghi allenatori. Il 21 aprile 2010, nonostante la sconfitta per 1-0 ad Udine nella semifinale di ritorno, ma grazie alla vittoria 2-0 nella partita di andata, conduce la Roma alla sedicesima finale di Coppa Italia, disputata contro l'Inter e persa per 1-0.\nIl 16 maggio 2010 chiude il campionato al secondo posto con 80 punti (con la pi\u00f9 alta media punti del campionato, avendo preso la squadra dopo le prime due partite di campionato) due in meno dell'Inter, dopo che per 37 minuti la squadra era stata virtualmente campione d'Italia. La stagione 2010-2011 non continua nello stesso modo e il 20 febbraio 2011, dopo la sconfitta per 4-3 con il con la Roma che chiuse il primo tempo in vantaggio per 0-3, rassegna le dimissioni da allenatore della Roma e viene sostituito, il giorno seguente, da Vincenzo Montella.\nInter.\nIl 22 settembre 2011 viene ingaggiato dall'Inter, per sostituire Gian Piero Gasperini, esonerato il giorno precedente. Esordisce contro il Bologna, trovando la prima vittoria dei nerazzurri in questa stagione. Supera poi il girone di Champions League con una giornata di anticipo, terminando il raggruppamento al comando. Con una striscia positiva di 8 vittorie consecutive, tra cui quella nel derby meneghino del 15 gennaio 2012, porta la squadra a risollevarsi in campionato dopo un avvio stentato. Il tutto viene per\u00f2 vanificato, nelle settimane successive, da una serie di 9 partite senza alcun trionfo. Pur interrompendo il periodo negativo, i nerazzurri vengono eliminati negli ottavi di Champions League dall'Olympique Marsiglia. All'indomani della sconfitta subita nel derby d'Italia, l'allenatore \u00e8 sollevato dall'incarico tramite la risoluzione consensuale del contratto.\nMonaco.\nIl 29 maggio 2012 firma con i francesi del , squadra militante in Ligue 2 (seconda divisione francese). L'11 maggio 2013 riporta il club monegasco in Ligue 1 con due giornate d'anticipo, al termine di una stagione dominata. Nell'annata successiva la squadra ottiene un buon secondo posto in campionato, alle spalle del Paris Saint-Germain; tuttavia a fine stagione Ranieri viene esonerato e sostituito dal portoghese Leonardo Jardim.\nGrecia.\nIl 25 luglio 2014 firma con la nazionale greca, con l'obiettivo di portare gli ellenici agli europei del 2016. Il 15 novembre seguente, a causa della clamorosa sconfitta casalinga per 0-1 rimediata contro le , viene sollevato dall'incarico. Nelle precedenti tre partite aveva raccolto un solo punto, pareggiando per 1-1 contro la e perdendo contro la (0-1) e l' (0-2).\nLeicester City.\nIl 13 luglio 2015 ritorna ad allenare in Inghilterra, venendo annunciato come nuovo tecnico del , con l'impegno di raggiungere una salvezza tranquilla per la stagione 2015-2016 di Premier League, competizione nella quale il Leicester aveva trascorso la stagione precedente come neopromossa. La sua accoglienza \u00e8 alquanto scettica, anche a causa della sua recente e fallimentare esperienza con la Grecia, con il suo nome considerato uno dei pi\u00f9 papabili per l'esonero a breve termine e la vittoria della Premier quotata dai bookmakers come 5000:1 (addirittura meno probabile della scoperta del mostro di Loch Ness, dello sbarco sulla Terra degli alieni e dei fatti che Elvis Presley sia ancora vivo, che Kim Kardashian sia eletta presidente degli Stati Uniti o che Bono degli U2 sia nominato papa).\nL'8 agosto, all'esordio sulla panchina dei \"Foxes\", ottiene subito la sua prima vittoria grazie al 4-2 casalingo inflitto al . Dopo una serie di ottimi risultati, che alle prime giornate lo portano a sorpresa nella parte alta della classifica, alla tredicesima giornata si trova al primo posto in solitaria. Persa e recuperata la vetta in due giornate, la mantiene fino alla fine (escludendo una giornata, la ventesima, di supremazia dell', e due a pari punti). Il 10 aprile 2016 ottiene la matematica qualificazione alla Champions League dell'anno seguente, la prima della storia del club.\nIl 2 maggio, in virt\u00f9 del pareggio per 2-2 fra Chelsea e , diventata nel frattempo la principale concorrente per il titolo, il Leicester diviene per la prima volta campione d'Inghilterra dopo 132 anni di storia, e Ranieri ottiene la prima vittoria di un campionato nazionale di massima serie della sua carriera. \u00c8 il terzo allenatore italiano a vincere la Premier League, dopo Carlo Ancelotti e Roberto Mancini. Riceve le lodi unanimi della stampa internazionale e inglese, che muta il soprannome di \"Tinkerman\" (con cui era stato chiamato ai tempi del Chelsea) in \"Thinkerman\", cio\u00e8 \"pensatore\", per aver raramente sbagliato decisioni tecniche. Viene chiamato anche \"King Claudio\". Inoltre viene apprezzato dalla stampa inglese ed internazionale a causa del suo brio e della sua allegria sia durante le interviste che con la squadra.\nL'inaspettato trionfo in Premier \u00e8 definito una vera e propria \"favola\", e addirittura \"la pi\u00f9 grande impresa sportiva di sempre\". Per questo successo riceve il Premio Bearzot e soprattutto il 2016 Best FIFA Men's Coach, il premio attribuito dalla Fifa al miglior allenatore del mondo. Proprio per l'eccezionalit\u00e0 dell'evento, il Coni gli ha assegnato la Palma al merito tecnico d'oro, la massima onorificenza prevista per gli allenatori sportivi, usualmente riservata ai tecnici di squadre vincitrici di Olimpiadi e Mondiali. Prima di Ranieri, dalla sua istituzione in poi, la Palma d'Oro era stata assegnata soltanto ad un altro allenatore di calcio, cio\u00e8 a Marcello Lippi in occasione della vittoria azzurra ai mondiali tedeschi del 2006. Il 20 maggio viene insignito dal Presidente della Repubblica Sergio Mattarella dell'onorificenza di Grande ufficiale dell'Ordine al merito della Repubblica italiana, quinto sportivo dopo Sara Simeoni, Gino Bartali, Silvio Piola e Reinhold Messner.\nInizia la nuova stagione con una sconfitta per 2-1 in Community Shield, per mano del . Il 23 febbraio 2017, dopo la sconfitta per 2-1 con il nell'andata degli ottavi di finale di UEFA Champions League e una stagione di campionato trascorsa appena sopra la zona retrocessione, viene sollevato dall'incarico.\nNantes.\nIl 15 giugno seguente, dopo un'iniziale fase di stallo dovuta al veto posto dal presidente dell'UNECATEF (il sindacato dei tecnici francesi), l'ex CT della nazionale francese Raymond Domenech, a causa del fatto che in Francia gli allenatori non possono esercitare la professione una volta superati i 65 anni di et\u00e0, viene nominato nuovo allenatore del Nantes, con cui firma un biennale. In campionato si piazza al nono posto a soli tre punti dalla qualificazione per l\u2019Europa League mentre dalla Coupe de la Ligue viene eliminato al terzo turno e dalla Coppa di Francia ai sedicesimi. Il 17 maggio 2018 lascia il club giallo-verde dopo una sola stagione alla guida.\nFulham.\nIl 14 novembre 2018 ritorna in Premier League per la sua terza esperienza in terra inglese, venendo ingaggiato dal , in sostituzione dell'esonerato Slavi\u0161a Jokanovi\u0107, prendendo la squadra all\u2019ultimo posto con 5 punti. Il 24 novembre al debutto vince per 3-2 contro il ; i londinesi non vincevano dal 26 agosto e venivano da 7 sconfitte consecutive. Tuttavia, il 6 gennaio 2019, il Fulham viene battuto per 2-1 dall'Oldham, squadra di 4\u00aa divisione, nel terzo turno di FA Cup: si tratta di un risultato clamoroso in quanto l\u2019Oldham, senza allenatore ormai da giorni, aveva \u201cassunto\u201d sulla panchina Pete Wild, uno dei tifosi pi\u00f9 accaniti del club senza nessun tipo di esperienza in ambito manageriale. Il 28 febbraio 2019, dopo una serie di risultati negativi, la societ\u00e0 lo esonera ingaggiando Scott Parker come suo sostituto.\nRitorno in Italia: Roma e Sampdoria.\nL'8 marzo 2019 viene ufficializzato il suo ritorno, a 8 anni dalla precedente esperienza, sulla panchina della , in sostituzione dell'esonerato Eusebio Di Francesco, tornando ad allenare in Italia dopo 7 anni. Tre giorni dopo al debutto con una squadra rimaneggiata da numerosi infortuni e squalificati, vince per 2-1 contro l\u2019Empoli. Il 10 maggio annuncia che il suo lavoro alla Roma terminer\u00e0 a fine campionato. Termina la stagione sesto con 66 punti a soli tre punti dalla qualificazione in Champions.\nIl 12 ottobre 2019, Ranieri firma un contratto biennale con la Sampdoria, subentrando ancora una volta a Di Francesco dopo la sua risoluzione consensuale del contratto che lo legava alla squadra genovese. Debutta con i blucerchiati 8 giorni pi\u00f9 tardi proprio contro la Roma pareggiando 0-0. Il primo successo arriva 3 partite dopo in trasferta contro la SPAL (0-1). L'8 dicembre raggiunge quota 1000 panchine nei vari campionati in occasione della sconfitta per 0-1 contro il . Il 14 dicembre vince (col medesimo risultato di Ferrara) anche il derby con il Genoa; con quest'incontro \u00e8 diventato il primo allenatore a disputare tutte le stracittadine italiane (Torino, Roma, Milano, Genova) restando imbattuto (nove vittorie ed un pareggio). Il 19 luglio, dopo la vittoria contro il per 3-2 (con una rimonta rocambolesca) e la concomitante sconfitta del , riesce a salvare la Sampdoria matematicamente con 4 giornate d'anticipo con 41 punti, dopo che era arrivato con la squadra all'ultimo posto con soli 3 punti collezionati nelle prime 7 giornate (peggior avvio del club in Serie A); conclude poi il campionato al 15\u00ba posto con 42 punti. Nella stagione successiva conduce la squadra genovese a un tranquillo 9\u00ba posto con 52 punti, che era l\u2019obiettivo prefissato da tempo. Il 21 maggio 2021, non avendo trovato l\u2019accordo per il rinnovo con la societ\u00e0, annuncia la sua decisione di lasciare la panchina della Sampdoria al termine della stagione.\nWatford.\nIl 4 ottobre dello stesso anno subentra sulla panchina del , 15\u00ba in Premier League con 7 punti collezionati nelle prime 7 partite, sostituendo l'esonerato Francisco Javier Mu\u00f1oz, tornando cos\u00ec ad allenare in Inghilterra per la quarta volta. Dopo la sconfitta interna per 0-5 contro il al debutto, la prima vittoria arriva la settimana seguente contro l\u2019 per 2-5.\nIl 24 gennaio 2022, dopo aver raccolto 7 punti in 13 gare e con la squadra al 19\u00ba posto, viene esonerato.\nStatistiche.\nStatistiche da allenatore.\nClub.\n\"Statistiche aggiornate al 23 gennaio 2022\". In grassetto le competizioni vinte.\nCommentatore.\nIl 10 agosto 2011, in occasione della partita amichevole tra e , ha esordito come commentatore e opinionista televisivo su Rai Sport. Nel 2021 invece sar\u00e0 opinionista dell\u2019Europeo per \"La Gazzetta dello Sport.\"\nOnorificenze.\nCittadino onorario della citt\u00e0 di Catanzaro\n\u2014 30 giugno 2016"}
{"id": "314830", "revid": "117288087", "url": "https://it.wikipedia.org/wiki?curid=314830", "title": "Chilperico I", "text": "Origini.\nEra figlio del re dei Franchi Sali della dinastia merovingia Clotario I e, secondo il vescovo Gregorio di Tours (536 \u2013 597), della sua quarta moglie, Aregonda, di cui non si conoscono gli ascendenti.\nBiografia.\nAlla morte del padre, nel 561, sempre secondo Gregorio di Tours e confermato anche dalle cronache del vescovo, Mario di Avenches, i quattro figli di Clotario I che erano ancora in vita si divisero il regno del padre in quattro parti e a Chilperico tocc\u00f2 quello che era stato il regno di suo padre Clotario, il regno di Soissons), cio\u00e8 l'Austrasia del nord-ovest.\nSin dall'inizio, il suo regno fu caratterizzato dagli scontri col fratellastro Sigeberto I, re della vicina Austrasia, che tent\u00f2 di conquistare, approfittando del fatto che Sigeberto era impegnato a contrastare gli Avari, riuscendo a conquistare Reims.Dopo avere sconfitto gli Avari Sigeberto marci\u00f2 contro Chilperico, riuscendo ad occupare Soissons, capitale del regno di Chilperico e a catturare Teodeberto, il maggiore dei suoi figli, che gli fu restituito, in buona salute, l'anno successivo.\nNel 566 un altro evento suscit\u00f2 l'invidia di Chilperico I: nell'ottica dell'alleanza coi Visigoti, il matrimonio di Sigeberto I con la principessa Brunechilde (M\u00e9rida, penisola iberica ca. 543 \u2013 Ren\u00e8ve, Borgogna, autunno 613), figlia del re dei Visigoti di Spagna, Atanagildo e di Gosvinta dei Balti (?-589). Brunechilde, che oltre ad essere bella e con una ricca dote, era anche intelligente ed istruita, lasciato l'arianesimo, abbracci\u00f2 la fede cattolica.\nNel 567, Chilperico I, invidioso del fratellastro, dopo aver ripudiato la prima moglie, Audovera e allontanato da s\u00e9 la sua concubina favorita, Fredegonda, chiese ad Atanagildo la mano di Galsuinda, la sorella maggiore di Brunechilde, che non gli fu rifiutata. Ma l'anno dopo la fece assassinare per sposare la sua favorita, Fredegonda.\nDopo la morte del fratellastro, il re di Parigi, Cariberto, nel 567, senza eredi maschi, il regno di Parigi venne diviso tra di lui ed i fratellastri, Gontrano e Sigeberto I, per cui Chilperico estese i suoi domini, ottenendo la Neustria (senza la citt\u00e0 di Parigi, che and\u00f2 a Sigeberto) e parte dell'Aquitania (inclusa la Guascogna).\nPoco tempo dopo il suo seconda matrimonio, Chilperico aveva ripreso Fredegonda come amante, e, nel corso del 568, istigato da Fredegonda, Chilperico, dopo aver fatto strangolare Galsuinda, spos\u00f2 Fredegonda, dando cos\u00ec inizio ad una guerra civile tra i regni di Austrasia e di Neustria, della durata di circa sette anni: infatti Sigeberto, sollecitato dalla moglie, Brunechilde, per vendicare la morte della cognata, mosse guerra a Chilperico, nuovo re di Neustria e dopo una serie di battaglie vittoriose (si alle\u00f2 anche con gli Alemanni) ottenne, grazie anche alla mediazione del fratello, Gontrano di Borgogna, quei territori che Galsuinda aveva portato in dote al marito (tra cui le citt\u00e0 di Limoges e Cahors).Nel 575, la guerra tra Chilperico e Sigeberto riprese e quest'ultimo occup\u00f2 la Neustria e ne venne acclamato re. Subito dopo venne fatto assassinare da due sicari di Fredegonda.Dopo la morte di Sigeberto, Chilperico cattur\u00f2 Brunechilde che fu tenuta prigioniera a Rouen, da cui per\u00f2 riusc\u00ec rocambolescamente a fuggire e a riconquistare il suo regno in nome del figlioletto, Childeberto II, di soli cinque anni. Le citt\u00e0 di Poitiers e Tours, rimasero nelle mani di Chilperico.\nL'antica concubina, per assicurare il trono a figli avuti da Chilperico, prendendo a pretesto il matrimonio celebrato segretamente tra Brunechilde e il figliastro Meroveo, verso il 576, fece uccidere lui ed in un secondo tempo anche Audovera, in modo crudele, e l'altro figlio di primo letto del marito, Clodoveo.\nChilperico I comunque continu\u00f2 sempre a combattere contro l'Austrasia e incit\u00f2, con alterne fortune, i duchi di quella parte del regno a ribellarsi contro la regina madre, Brunechilde.\nChilperico I mor\u00ec nel 584 assassinato, nei dintorni di \"Chelles\", durante il rientro da una battuta di caccia, da uno sconosciuto, che riusc\u00ec a dileguarsi. La salma di Chilperico fu trasportato a Parigi e fu tumulato in un monastero alle porte di Parigi, il monastero di San Vincenzo, che in seguito divenne famoso col nome di Saint-Germain-des-Pr\u00e9sGli succedette il figlioletto Clotario II, ancora in fasce, e la reggenza venne esercitata dalla moglie, Fredegonda.\nUomo avaro, dissoluto, ingordo e crudele, a detta di Gregorio di Tours, che non gradiva di essere divenuto suddito, dopo la conquista di Tours da parte di Chilperico, e che lo defin\u00ec Nerone dei nostri tempi ed Erode, il suo regno fu segnato da una lunga scia di sangue. Chilperico grav\u00f2 di tributi il suo popolo, impose pesanti ammende ai pi\u00f9 ricchi per poterli depredare pi\u00f9 facilmente e fu particolarmente geloso delle ricchezze dalla chiesa, che cerc\u00f2 di recuperare dichiarando nulli tutti i lasciti alla chiesa stessa, revocando addirittura i lasciti di suo padre.in materia religiosa fu scettico nei confronti della Trinit\u00e0, che viet\u00f2 di menzionare in tutte le chiese del regno (si doveva menzionare solo Dio).Nonostante tutto fu un estimatore della civilt\u00e0 romana ed aveva buoni rapporti con gli Ebrei (il suo incaricato per gli acquisti era un ebreo di nome Prisco, con cui ebbe alcune dispute circa la Santa Trinit\u00e0).\nMatrimoni e discendenza.\nChilperico si spos\u00f2 tre volte:\nla prima moglie, sposata, nel 550 circa, fu Audovera, che gli diede cinque figli:\nla seconda moglie fu Galsuinda, che non gli diede figli;\nla terza moglie fu Fredegonda che gli diede sei figli:"}
{"id": "314834", "revid": "30129", "url": "https://it.wikipedia.org/wiki?curid=314834", "title": "Francesco alberoni", "text": ""}
{"id": "314836", "revid": "695564", "url": "https://it.wikipedia.org/wiki?curid=314836", "title": "Barolo", "text": ""}
{"id": "314837", "revid": "848247", "url": "https://it.wikipedia.org/wiki?curid=314837", "title": "Boise", "text": "Boise () \u00e8 una citt\u00e0 (\"city\") degli Stati Uniti d'America, capoluogo della contea di Ada e capitale e citt\u00e0 pi\u00f9 popolosa dello Stato dell'Idaho.\nEtimologia e storia.\nLe fonti a disposizione differiscono molto circa l'origine del nome. Uno dei tanti documenti menziona il capitano della marina americana Benjamin Bonneville come fonte. Dopo aver percorso svariati sentieri sterrati in zone aride, il suo gruppo era all'attenta ricerca di un punto panoramico dal quale poter ammirare l'intera vallata del fiume Boise. Il luogo dove giunsero prese il nome di Bonneville Point, situato sulla ferrovia Oregon Trail ad est della citt\u00e0. Secondo la storia, una guida in lingua francese, sopraffatta dalla vista mozzafiato del fiume dalle acque verdi, grid\u00f2 \"le bois, le bois!\" ovvero \"Il bosco, il bosco!\", dato che i boschi sono colorati di verde. Si crede che il nome derivi da \"bois\" e dunque \"bosco\", con una pronuncia poi passata all'inglese e divenuta l'attuale \"Boise\" pronunciato con una \"i\" finale.\nPer altre fonti, il nome potrebbe derivare da precedenti uomini di montagna che diedero quel nome al fiume della zona. Nel 1820, i cacciatori di pellicce franco-canadesi impostarono diverse trappole nelle vicinanze. Potendo ammirare la valle dal nucleo originario della futura citt\u00e0, scelsero l'attuale Boise come punto di riferimento distinto ed essendo una zona dominata da pioppi ed abbastanza florida, la definirono la \"rivi\u00e8re bois\u00e9e\" ovvero \"la riviera boschiva\". In seguito, per contrazione, sarebbe rimasto unicamente \"Boise\".\nLa zona era chiamata Boise molto prima della creazione di Fort Boise dal governo federale. L'originale Fort Boise era pi\u00f9 di 64 kilometri a ovest, nei pressi di Parma, Idaho, lungo il fiume Boise vicino alla sua confluenza con il fiume Snake al confine con l'Oregon. Questa difesa del settore privato \u00e8 stato costruito dalla Hudson Bay Company nel 1830. \u00c8 stato abbandonato nel 1850, ma i massacri lungo l'Oregon Trail ha spinto l'esercito americano per ristabilire un forte nella zona nel 1863 durante la guerra civile americana. La nuova sede \u00e8 stata scelta perch\u00e9 era vicino all'intersezione della Oregon Trail con una strada principale che collega il bacino di Boise (Idaho City) e le Owyhee (Silver City) aree minerarie, entrambi i quali erano in pieno boom. Durante la met\u00e0 degli anni 1860, Idaho City era la pi\u00f9 grande citt\u00e0 nel nord-ovest, e come area di sosta, Fort Boise \u00e8 cresciuta rapidamente; Boise \u00e8 stato accolto come una citt\u00e0 nel 1863. La prima capitale del Territorio dell'Idaho era Lewiston nel centro nord dell'Idaho, che nel 1863 \u00e8 stata la pi\u00f9 grande comunit\u00e0, superando le popolazioni di Olympia e Seattle, Washington Territorio e Portland, Oregon combinato. Il territorio originale era pi\u00f9 grande di Texas. Ma in seguito alla creazione di Montana Territorio, Boise \u00e8 stato effettuato il capitale territoriale di un dell'Idaho molto ridotto in una controversa decisione che ha capovolto una sentenza del tribunale distrettuale con una maggioranza di un voto alla Corte Suprema territoriale secondo linee geografiche nel 1866.\nProgettato da Alfred B. Mullett, gli Stati Uniti Assay Office a 210 Main Street \u00e8 stato costruito nel 1871 e oggi \u00e8 un monumento storico nazionale.\nGeografia fisica.\nClima.\nBoise ha un clima semi-arido (secondo la classificazione climatica K\u00f6ppen), con quattro stagioni distinte. Boise gode di estati calde e secche con temperature massime che raggiungono i , otto giorni in un anno tipico in media per 51 giorni. Tuttavia, a causa della siccit\u00e0, la variazione media della temperatura diurna supera i in estate. Gli inverni sono moderatamente freddi, con una media a dicembre di e i minimi storici intorno ai per poche notti all'anno. Le precipitazioni nevose medie sono di 48 centimetri, ma in genere la neve cade per brevi periodi fino a ricoprire strati di 8 centimetri o anche meno. La primavera e l'autunno sono miti. L'autunno \u00e8 breve; primavera \u00e8 graduale. Le precipitazioni sono generalmente poco frequenti e leggere, specialmente durante i mesi estivi. Le temperature estreme hanno spaziato da , il 16 gennaio 1888, ai , di recente, nel 19 luglio 1960; le temperature hanno raggiunto e , di recente, nel 22 dicembre 1990 e il 1\u00ba luglio 2013, rispettivamente.\nI tornado sono rari nella zona di Boise. Il primo tornado documentato risale al 9 luglio 1956. L'ultimo tornado ha colpito l'area il 3 agosto 2000. Tutti i tornado sono stati di piccola entit\u00e0.\nSociet\u00e0.\nEvoluzione demografica.\nNel 2018 Boise contava una popolazione totale di abitanti. Contando anche gli abitanti dell'area metropolitana della citt\u00e0, al 2018, si arriva a abitanti totali.\nBoise ha visto una consistente crescita della popolazione nell'ultimo decennio, il che la porta ad essere la citt\u00e0 pi\u00f9 popolata del Nord-Ovest americano dopo Seattle nello Stato di Washington e Portland nell'Oregon.\nCultura.\nBoise conta circa individui facenti parte della comunit\u00e0 basca; questo la rende la citt\u00e0 con la pi\u00f9 grande comunit\u00e0 basca degli Stati Uniti e la pi\u00f9 vasta comunit\u00e0 al di fuori dei Paesi Baschi. Il sindaco stesso della citt\u00e0, David H. Bieter, \u00e8 di origine basca.\nBoise \u00e8 anche un centro di importanza regionale per quanto riguarda la musica jazz e il teatro. Da questa citt\u00e0 hanno preso le mosse i componenti del gruppo rock Paul Revere &amp; the Raiders.\nLa citt\u00e0 ospita una serie di importanti musei come : \nDiverse compagnie teatrali operano nella citt\u00e0, come l'Idaho Shakespeare Festival, il Boise Little Theatre e il Boise Contemporary Theatre.\nEconomia.\nLa Micron Technology \u00e8 stata fondata a Boise e vi \u00e8 un grosso complesso di fabbriche per la produzione di circuiti a semiconduttore.\nQui risiede il centro ricerca Hewlett Packard IPG pi\u00f9 grosso, che si occupa di studiare e progettare i nuovi modelli di stampanti di HP. \u00c8 anche il pi\u00f9 grosso training center di HP, dove si fanno studi sui materiali e prodotti.\nSport.\nBoise \u00e8 stata la sede degli Idaho Stampede, franchigia della NBA D-League."}
{"id": "314838", "revid": "587663", "url": "https://it.wikipedia.org/wiki?curid=314838", "title": "Colli Piacentini Gutturnio", "text": ""}
{"id": "314840", "revid": "118873042", "url": "https://it.wikipedia.org/wiki?curid=314840", "title": "Sigeberto I", "text": "Origini.\nEra il figlio quintogenito (il vescovo Gregorio di Tours lo elenca come quarto figlio]) del re dei Franchi Sali della dinastia merovingia, Clotario I e, sempre secondo san Gregorio di Tours, della sua terza moglie, Ingonda, di cui non si conoscono gli ascendenti.\nBiografia.\nAlla morte del padre, nel 561, sempre secondo Gregorio di Tours e confermato anche dalle cronache del vescovo, Mario di Avenches, i quattro figli di Clotario I che erano ancora in vita si divisero il regno del padre in quattro parti e a Sigeberto tocc\u00f2 quello che era stato il regno dello zio Teodorico, il regno di Metz (o Reims), cio\u00e8 l'Austrasia.\nSin dall'inizio, il suo regno fu caratterizzato dagli scontri col fratellastro Chilperico I, re della vicina Neustria.&lt;br&gt;Chilperico approfittando del fatto che Sigeberto era impegnato a contrastare gli Avari, che premevano sul fronte germanico riusc\u00ec a conquistare Reims.&lt;br&gt;Sigeberto, dopo avere sconfitto gli Avari, marci\u00f2 contro Chilperico, riuscendo ad occupare Soissons, capitale del suo regno e a catturare Teodeberto, il maggiore dei suoi figli, che poi gli restitu\u00ec, in buona salute, l'anno successivo.\nNel 566 un altro evento suscit\u00f2 l'invidia di Chilperico I: nell'ottica dell'alleanza coi Visigoti, il matrimonio di Sigeberto I con la principessa Brunechilde (M\u00e9rida, penisola iberica, ca. 543 \u2013 Ren\u00e8ve, Borgogna, autunno 613), figlia del re dei Visigoti di Spagna, Atanagildo e di Gosvinta dei Balti (?-589). Brunechilde, che oltre ad essere bella e con una ricca dote, era anche intelligente ed istruita, lasciato l'arianesimo, abbracci\u00f2 la fede cattolica.\nNel 567, Chilperico I, invidioso del fratellastro, dopo aver ripudiato la prima moglie, Audovera, chiese ad Atanagildo la mano di Galsuinda, la sorella maggiore di Brunechilde, che non gli fu rifiutata. Ma l'anno dopo la fece assassinare per sposare la sua favorita, Fredegonda. \nDopo la morte del fratello, il re di Parigi, Cariberto, nel 567, senza eredi maschi, il regno di Parigi venne diviso tra di lui il fratello, Gontrano ed il fratellastro, Chilperico I, per cui Sigeberto estese i suoi domini, ottenendo le citt\u00e0 di Tours e Poitiers.\nDopo la morte di Galsuinda, Sigeberto, sollecitato dalla moglie, Brunechilde, per vendicare la morte della cognata, mosse guerra a Chilperico, nuovo re di Neustria e dopo una serie di battaglie vittoriose (si alle\u00f2 anche con gli Alemanni) ottenne, grazie anche alla mediazione del fratello, Gontrano di Borgogna, quei territori che Galsuinda aveva portato in dote al marito (tra cui le citt\u00e0 di Limoges e Cahors).\nNel 575, attaccato nuovamente da Chilperico, Sigeberto occup\u00f2 la Neustria e ne venne acclamato re. Subito dopo venne fatto assassinare da due sicari di Fredegonda.&lt;br&gt;Sigeberto fu inumato a Lambres e, solo in un secondo tempo, i suoi resti furono traslati a Soissons, nella chiesa di San Medardo.\nLa corona di Austrasia pass\u00f2 al figlioletto Childeberto II, di soli cinque anni: la reggenza venne esercitata dalla madre, Brunechilde. mentre la figlia, Ingonda, fu invece data in sposa a Ermenegildo, figlio del re Leovigildo per consolidare l'alleanza tra Franchi e Visigoti.\nSigeberto ebbe un ottimo rapporto con Venanzio Fortunato, che gli dedic\u00f2 elogi e panegirici come a tutti gli altri re dei Franchi.\nDiscendenza.\nSigeberto da Brunechilde ebbe tre figli:"}
{"id": "314844", "revid": "125911539", "url": "https://it.wikipedia.org/wiki?curid=314844", "title": "Bosforo", "text": "Il Bosforo (in turco \"Bo\u011fazi\u00e7i\", \"\u0130stanbul Bo\u011faz\u0131\" o \"Bo\u011faz\"; in greco \u0392\u03cc\u03c3\u03c0\u03bf\u03c1\u03bf\u03c2, \"B\u00f3sporos\") \u00e8 lo stretto che unisce il Mar Nero al Mare di Marmara e segna, assieme allo stretto dei Dardanelli, il confine meridionale tra il continente europeo e il continente asiatico. Ha una lunghezza di 31,7\u00a0km per una larghezza che va dai 550 ai 3000 metri. Sulla sponda europea, attorno al Corno d'Oro, si \u00e8 sviluppata la citt\u00e0 di Istanbul, l'antica Costantinopoli, la cui attuale area urbana si estende anche sulla sponda asiatica per circa 18 chilometri.\nDescrizione.\nEtimologia.\nIl nome significa \"passaggio\" o \"guado della giovenca\", dal greco (\"bous\", vacca) e \u03c0\u03cc\u03c1\u03bf\u03c2 (\"poros\", passaggio), e allude al mito secondo il quale Zeus, a causa di un incantesimo gettato da Iunge, figlia di Pan e di Eco, si innamor\u00f2 di Io. Ma, poich\u00e9 temeva la gelosia di Era quando la andava a trovare, la nascondeva in una nuvola dorata. Era lo accus\u00f2 di infedelt\u00e0 e trasform\u00f2 Iunge in torcicollo per punirla. Zeus neg\u00f2: \"Non ho mai toccato Io\" e per evitare di essere scoperto trasform\u00f2 la giovane in una giovenca bianca. Ma Era ne reclam\u00f2 la propriet\u00e0 e la affid\u00f2 ad Argo Panoptes, ordinandogli: \"Lega segretamente questa vacca a un albero di olivo presso Nemea\". Ermes, incaricato da Zeus di recuperare Io, prima addorment\u00f2 Argo, poi lo uccise colpendolo con una pietra ed infine tagliandogli la testa. Cos\u00ec liber\u00f2 la giovenca. In seguito Era mand\u00f2 un tafano a pungere Io, che cominci\u00f2 a correre per tutto il mondo conosciuto per sfuggire all'insetto. Arrivata al braccio di mare tra Europa e Asia, attravers\u00f2 a nuoto lo stretto, che prese il nome di Bosforo, ed infine giunse in Egitto, dove partor\u00ec Epafo, riacquistando le fattezze umane.\nGiosu\u00e8, Aziz Mahmud Hudayi, Yahya Efendi e Telli Baba sono considerati, da alcuni musulmani, i Quattro Santi Patroni del Bosforo.\nCaratteristiche.\nIl Bosforo \u00e8 uno stretto canale naturale che mette in comunicazione il Mar Nero col Mar di Marmara, a sua volta collegato al Mar Mediterraneo a Sud, tramite lo stretto dei Dardanelli.\nLa direzione delle acque \u00e8 nei due sensi, avendosi una corrente superficiale di acqua salmastra di 20-30 m di spessore che va dal Mar Nero verso Sud e una corrente pi\u00f9 profonda, lenta e salata dal Mar Mediterraneo diretta a Nord. Valutazioni satellitari attestano una differenza di 30\u201350\u00a0cm tra i due bacini estremi, trovandosi il Mar Nero pi\u00f9 in alto: le fluttuazioni non dipendono dalle maree ma dall'apporto di acqua dolce da parte dei grandi fiumi che afferiscono a tale bacino (Danubio, Dniestr, Dniepr, Don), che subisce una variazione stagionale, con il massimo tra aprile e maggio. Il risultato netto \u00e8 quindi un apporto di acqua salmastra nel Mediterraneo.\nProfondo in media 40 m, il Bosforo \u00e8 in realt\u00e0 molto irregolare, arrivando anche a -120 m. La presenza del Corno d'Oro alla sua estremit\u00e0 Sud condiziona la formazione di banchi di sedimenti in tale settore. Di natura eminentemente tettonica, il Bosforo presenta basamento paleozoico. Durante l'olocene \u00e8 stato sottoposto all'erosione fluviale prima e marina poi, attorno al 6000 a.C., quando le acque del Mar Mediterraneo, salendo di livello, raggiunsero il Mar Nero.\n\u00c8 stato ipotizzato che l'imponente inondazione dei centri abitati sulle coste del Mar Nero che ne consegu\u00ec, forn\u00ec la base storica delle narrazioni sul Diluvio Universale, che appaiono nella Saga di Gilgamesh e nella \"Bibbia\", ma numerose ricerche documentano invece che fu il Mar Nero, attraverso il Bosforo, a riversarsi nel Mediterraneo, in maniera tutt'altro che drammatica. A sostegno della teoria, invece, vi \u00e8 il ritrovamento di un canyon subacqueo, trovato seguendo i risultati di un modello matematico a sua volta basato sull'ipotesi dell'allagamento primordiale del mar Nero. \nLe acque del Bosforo, il cui controllo ha da sempre avuto una notevole importanza strategica, sono oggi classificate come dominio marittimo internazionale e sono ad accesso libero. Il traffico commerciale, che comprende le petroliere provenienti dal Mar Nero, \u00e8 tra i pi\u00f9 intensi al mondo ( vascelli per anno). Lo stretto non \u00e8 soggetto a maree, ma il problema maggiore \u00e8 che le correnti superficiali sono sottoposte all'andamento dei venti, che rendono la navigazione in certi punti particolarmente pericolosa.\nTre ponti autostradali attraversano lo stretto. Il primo, detto Ponte del Bosforo, lungo 1074 metri, venne completato nel 1973. Il secondo, detto Ponte di Fatih Sultan Mehmet, lungo 1090 metri, \u00e8 del 1988, circa cinque chilometri a nord del primo. Il terzo, detto Ponte di Yavuz Sultan Selim, lungo 1408 metri, \u00e8 stato inaugurato il 26 agosto 2016 ed \u00e8 dotato anche di due linee ferroviarie che collegano l'Anatolia con la regione di Marmara, dal villaggio di Garip\u00e7e sul lato europeo fino a Poyraz sul lato asiatico. Con i suoi 59 metri di larghezza, \u00e8 anche attualmente il ponte sospeso pi\u00f9 largo al mondo. Il 29 ottobre 2013 \u00e8 stato inaugurato anche il tunnel ferroviario \"Marmaray\", che \u00e8 il pi\u00f9 profondo del mondo, arrivando fino a 62 metri sott'acqua. Antisismico e ben collegato alla linea metropolitana, \u00e8 lungo 14\u00a0km e consente il passaggio tra le sponde europea ed asiatica di Istanbul di 1 milione e mezzo di pendolari al giorno in soli 4 minuti.\nStoria.\nNella storia, il Bosforo ha sempre avuto una notevole importanza commerciale e strategica. Nel V secolo a.C., la citt\u00e0-stato di Atene, dipendente dal grano importato dalla Scizia, mantenne strette alleanze con le citt\u00e0 che controllavano lo stretto, tra le quali, particolare peso raggiunse Bisanzio, colonia di Megara. Le stesse considerazioni indussero l'imperatore romano Costantino I a fondare qui, nel 330, la nuova capitale dell'impero, Costantinopoli, che durante il medioevo rimase tra le pi\u00f9 popolose citt\u00e0 europee.\nNel 1453 la citt\u00e0 venne conquistata dai turchi ottomani, che a tale scopo costruirono sui due lati dello stretto le fortificazioni di Anadoluhisari (1393) e Rumelihisari (1451). Il controllo del Bosforo continu\u00f2 a essere al centro di diversi conflitti nella storia moderna, in particolare la guerra russo-turca (1877-1878) e l'attacco da parte delle potenze alleate ai Dardanelli nel 1915 durante la prima guerra mondiale. E non solo: la guerra di Troia, al di l\u00e0 della giustificazione che \u00e8 stata data, cio\u00e8 il rapimento della bella Elena da parte di Paride, figlio del re di Troia, fu mossa dai greci proprio per il controllo dello stretto dei Dardanelli e del Bosforo."}
{"id": "314846", "revid": "158234", "url": "https://it.wikipedia.org/wiki?curid=314846", "title": "Kimberwicke", "text": "Il Kimberwicke \u00e8 un tipo di imboccatura con un pezzo boccale e con anelli a D sui due lati. Gli anelli a D sono scentrati, per cui il pezzo boccale \u00e8 montato sulla parte superiore della D; l'imboccatura prevede anche l'uso del barbozzale. Questo consente al Kimberwicke di avere anche una leggera azione tipo morso, cosa che non avviene nei filetti. Diversamente dal Pelham, il Kimberwicke non ha aste, e pu\u00f2 essere usato solo con una coppia di redini singola.\nIl Kimberwicke tipo Uxeter ha degli incavi nella porzione curva della D, per cui la redine ha una posizione fissa. Questo aumenta l'effetto tipo morso, specialmente quando la redine \u00e8 fissata all'incavo pi\u00f9 basso dei due. Al contrario, quando la redine \u00e8 libera di scorrere sulla porzione curva della D l'azione del Kimberwicke \u00e8 molto simile a quella del filetto, con un effetto tipo morso molto leggero.\nIl Kimberwicke pu\u00f2 montare gli stessi pezzi boccali del Pelham.\nI Kimberwicke non sono popolari come i filetti e i pelham. Tuttavia, offrono al cavaliere un effetto tipo morso senza il rischio di impigliarsi in qualche ostacolo, cosa utile negli sport che prevedono contatto fisico come il polo (sport) e il cross."}
{"id": "314848", "revid": "726373", "url": "https://it.wikipedia.org/wiki?curid=314848", "title": "Alfred Kinsey", "text": "Biografia.\nCresciuto in una famiglia fortemente conservatrice (il padre era un pastore metodista), studi\u00f2 all'Universit\u00e0 Harvard e dal 1920 insegn\u00f2 zoologia. Ma fin\u00ec con l'orientarsi verso la sessuologia, alla quale si dedic\u00f2 per un ventennio, dal 1938 (quando un'associazione studentesca femminile gli propose di coordinare un corso sul matrimonio all'Universit\u00e0 dell'Indiana) fino alla morte. Prima di dedicarsi agli studi sessuologici, si concentr\u00f2 in particolare sull'entomologia: in una spedizione durata due anni, percorse 4.000 km per mettere insieme una collezione di trecentomila vespe e 5 milioni di galle di vespe.\nIl suo nome resta legato alla prima vasta inchiesta statistica condotta nel campo del comportamento sessuale umano: ben 18.000 interviste, di cui 7985 condotte personalmente da Kinsey, formano il materiale del famoso rapporto Kinsey, ossia due volumi intitolati l'uno \"Il comportamento sessuale dell'uomo\" (1948) e l'altro \"Il comportamento sessuale della donna\" (1953).\nIl \"rapporto\" resta il primo tentativo di dare alla scienza una documentazione statistica molto estesa e insieme dettagliata sull'attivit\u00e0 sessuale umana. \u00c8 uno specchio del comportamento sessuale dell'uomo e della donna negli Stati Uniti, ma ha valore indicativo anche per quello dell'uomo e della donna occidentali in genere, pur se i dati raccolti ed elaborati dal Kinsey vanno considerati in parte superati ai nostri giorni.\nUna delle sue elaborazioni teoriche pi\u00f9 celebri fu la Heterosexual-Homosexual Rating Scale, anche detta \"scala Kinsey\", una scala a sette punti di valutazione dell'orientamento sessuale di un soggetto.\nKinsey, bisessuale, fond\u00f2 e diresse l'Institute for Sex Research, dove collaboratori ed allievi continuano la sua opera.\nOpere ispirate alla sua vita.\nLa sua vita e la sua ricerca sono state oggetto, nel 2004, di un film di Bill Condon intitolato \"Kinsey\"; il ruolo del protagonista \u00e8 stato affidato a Liam Neeson."}
{"id": "314849", "revid": "1788047", "url": "https://it.wikipedia.org/wiki?curid=314849", "title": "William Masters e Virginia Johnson", "text": "L'\u00e9quipe di ricerca Masters e Johnson era formata da William Masters (27 dicembre 1915-16 febbraio 2001), sessuologo e ginecologo statunitense, e da Virginia Eshelman Johnson (11 febbraio 1925-24 luglio 2013), sessuologa statunitense, che a Saint Louis (Stati Uniti d'America) redasse il primo studio approfondito sulla fisiologia sessuale umana esaminando, nel corso di 11 anni, oltre diecimila atti sessuali compiuti da circa 700 volontari.\nLa ricerca.\nQuesta indagine \u00e8 documentata nel volume L'atto sessuale nell'uomo e nella donna (1966) che suscit\u00f2 polemiche e discussioni in tutto il mondo. Molti, infatti, si chiedevano se le ragioni scientifiche giustificassero davvero una intromissione tanto totale e disinvolta nella sfera pi\u00f9 privata dell'uomo.\nMentre Alfred Charles Kinsey, nei suoi famosi Rapporti statistici sulla sessualit\u00e0 umana (Comportamento sessuale dell'uomo e della donna), si era basato esclusivamente su interviste che potevano essere anche involontariamente erronee, Masters ha cercato di raccogliere fatti obiettivi perch\u00e9 ogni atto sessuale preso in esame da lui e dalla Johnson veniva registrato con apparecchi di misura delle reazioni fisiologiche o documentato con riprese fotografiche o cinematografiche.\nUna delle conclusioni pi\u00f9 interessanti di queste ricerche \u00e8 che la sessualit\u00e0 femminile non \u00e8 \"gerarchicamente inferiore\" a quella maschile: ha estrinsecazioni diverse; ma ci\u00f2 non significa che diverse siano le esigenze sessuali della donna media rispetto a quelle dell'uomo.\nUn ulteriore contributo a delineare modelli interpretativi della funzione sessuale \u00e8 il modello \"cibernetico\" di Baldaro Verde (1986) che, oltre alle tre fasi del desiderio, dell'eccitazione e dell'orgasmo, introduce una quarta fase, quella del piacere sessuale post-orgasmico, che diventa presupposto importante per l'instaurarsi di un successivo desiderio sessuale.\nLa vicenda \u00e8 narrata nella serie tv Masters of Sex e nel film Il trafficone."}
{"id": "314851", "revid": "196390", "url": "https://it.wikipedia.org/wiki?curid=314851", "title": "William Masters", "text": ""}
{"id": "314852", "revid": "30610", "url": "https://it.wikipedia.org/wiki?curid=314852", "title": "Henri Dutilleux", "text": "Biografia.\nNato in una famiglia di artisti (il nonno paterno, Constant Dutilleux, fu pittore, mentre il nonno materno, Julien Koszul, fu compositore, organista e direttore del conservatorio di Roubaix), Henri Dutilleux studi\u00f2 armonia, contrappunto e pianoforte con Victor Gallois al conservatorio di Douai; nel 1933 and\u00f2 a vivere a Parigi dove studi\u00f2 al conservatorio fino al 1938, allievo di Jean e No\u00ebl Gallon (armonia e contrappunto), Henri Busser (composizione) e Maurice Emmanuel (storia della musica).\nDutilleux vinse il Prix de Rome nel 1938 con la sua cantata \"L'anneau du Roi\", ma non pot\u00e9 completare la sua residenza romana a Villa Medici a causa dello scoppio del secondo conflitto mondiale. Fu arruolato nell'esercito francese, dove prest\u00f2 servizio per un anno come infermiere; pot\u00e9 far ritorno a Parigi nel 1940, dove lavor\u00f2 come pianista, arrangiatore e docente di musica.\nNel 1942 fu, per qualche mese, maestro del coro presso l'Op\u00e9ra di Parigi. Nel 1944 fu nominato Responsabile della produzione musicale di \"Radio France\", incarico che lascer\u00e0 nel 1963 per potersi dedicare interamente alla composizione.\nNel 1961 diventa docente di composizione presso l\"'\u00c9cole Normale de Musique de Paris\", mentre dal 1970 terr\u00e0 lo stesso incarico al Conservatorio Superiore. Fra i suoi allievi sono da ricordare i compositori G\u00e9rard Grisey e Francis Bayer.\nNel 1998 la citt\u00e0 di Clamart (presso Parigi) decide di rendergli omaggio intitolando a suo nome il conservatorio (\"Conservatoire de Musique, Danse et Art Dramatique Henri Dutilleux\").\nNel corso della sua lunga vita ha ricevuto numerosi ed importanti riconoscimenti internazionali: oltre al \"Grand Prix national de la Musique\" (attribuitogli nel 1967) ed il \"Prix MIDEM Classique\" di Cannes (1999), il 29 gennaio 2005 (all'et\u00e0 di 89 anni) ha ricevuto il \"Premio Ernst von Siemens\"; questo premio, di grande prestigio ed importanza, ha ricompensato, secondo la giuria, \"uno dei grandi artisti della musica contemporanea francese, la cui produzione si distingue per la sua chiarezza poetica\". Henri Dutilleux \u00e8 il terzo compositore francese (dopo Olivier Messiaen e Pierre Boulez) ad avere ricevuto questo premio, che \u00e8 stato attribuito per la prima volta all'inglese Benjamin Britten nel 1974.\nLa sua musica.\nLa musica di Henri Dutilleux trae le sue origini dai compositori francesi del primo Novecento (Claude Debussy, Maurice Ravel), ma sono visibili pure evidenti influenze di autori quali B\u00e9la Bart\u00f3k e Igor' F\u00ebdorovi\u010d Stravinskij.\nIn anni pi\u00f9 tardi, il suo atteggiamento nei riguardi dello strutturalismo fu decisamente pi\u00f9 problematico: se da un lato Dutilleux \u00e8 sempre stato interessato allo sviluppo della musica contemporanea, al punto da incorporare alcuni elementi della tecnica strutturalista nelle sue proprie composizioni, dall'altro non ha mai smesso di denunciare i lati pi\u00f9 radicali ed intolleranti di quel movimento. In ogni caso, Dutilleux ha sempre rivendicato la propria indipendenza artistica, ed ha sempre rifiutato di essere associato con qualunque scuola o movimento.\nIl suo personale lavoro tende semmai alla fusione dei linguaggi pi\u00f9 tradizionali (legati all'impressionismo) con le tecniche pi\u00f9 recenti (talora si possono notare anche alcuni echi jazzistici, mirando alla costruzione del proprio sincretico mondo sonoro).\nAlcuni segni distintivi del suo lavoro sono, oltre all'utilizzo di situazioni timbriche orchestrali molto raffinate ed a intricate combinazioni ritmiche, una generale tendenza verso l'atonalit\u00e0 e la polimodalit\u00e0, il concetto molto personale di \"variazione inversa\" (ovvero l'esposizione di un tema non avviene all'inizio, ma esso viene rivelato gradualmente, apparendo nella sua forma completa solo dopo diverse esposizioni parziali o frantumate). Un altro suo primario interesse \u00e8 la distribuzione spaziale degli strumenti, che spesso non segue le regole ordinarie.\nPer sua stessa ammissione, molta della sua produzione \u00e8 stata influenzata dalle arti visive, dalla letteratura e dalla poesia; in questo senso Dutilleux ha spesso citato i nomi di Charles Baudelaire, Marcel Proust e del pittore Vincent van Gogh (le influenze dirette di quest'ultimo sono rintracciabili nella sua composizione \"Timbre, Espace, Mouvement\", chiamata anche \"La Nuit Etoil\u00e9e\", come l'omonimo quadro di van Gogh).\nCompositore estremamente perfezionista, dotato di un acuto senso autocritico, ha permesso di pubblicare solo una parte relativamente piccola dei suoi lavori, e non ha mai smesso di revisionare ed aggiustare anche le opere gi\u00e0 pubblicate."}
{"id": "314853", "revid": "196390", "url": "https://it.wikipedia.org/wiki?curid=314853", "title": "Virginia Johnson", "text": ""}
{"id": "314857", "revid": "33689", "url": "https://it.wikipedia.org/wiki?curid=314857", "title": "Kandalf", "text": ""}
{"id": "314858", "revid": "1812835", "url": "https://it.wikipedia.org/wiki?curid=314858", "title": "James Chadwick", "text": "Biografia.\nStudi\u00f2 a Manchester, a Cambridge e a Berlino. Tornato a Cambridge nel 1919, vi rimase fino al 1935 come collaboratore di Ernest Rutherford, partecipando ai suoi esperimenti sulla disintegrazione dell'atomo.\nLa scoperta del neutrone gli valse la Medaglia Hughes nel 1932 e il premio Nobel per la Fisica nel 1935.\nDal 1935 al 1948 tenne la cattedra di fisica all'Universit\u00e0 di Liverpool. Durante la seconda guerra mondiale si occup\u00f2 di ricerche sulla bomba atomica e diresse la delegazione inglese al Progetto Manhattan a Los Alamos per la costruzione del primo ordigno.\nIn suo onore \u00e8 stato battezzato il cratere Chadwick sulla superficie della Luna."}
{"id": "314861", "revid": "3689", "url": "https://it.wikipedia.org/wiki?curid=314861", "title": "Filippo Tibertelli", "text": ""}
{"id": "314862", "revid": "95925149", "url": "https://it.wikipedia.org/wiki?curid=314862", "title": "Dartmouth BASIC", "text": "Il Dartmouth BASIC (noto anche come CardBASIC) \u00e8 la versione originale del linguaggio BASIC, sviluppato al Dartmouth College. Il linguaggio fu progettato da John Kemeny e da Thomas Kurtz e girava sul Dartmouth Time Sharing System (DTSS). Fu uno dei primi linguaggi di programmazione interattivi.\nEra destinato ai sistemi basati sul lettore di carte perforate. La prima versione interattiva fu disponibile nel giugno del 1964, la seconda in ottobre 1964; la terza nel 1966; la quarta 1969; la quinta 1970; la sesta 1971 e la settima nel 1979.\nStoria.\nIl BASIC fu progettato assieme al compilatore e al sistema operativo, cos\u00ec i primi programmi BASIC potevano essere eseguiti nella modalit\u00e0 batch nel 1964. Comunque il 1\u00ba maggio del 1964 John Kemeny e John McGeachie eseguirono i primi programmi BASIC dai terminali del sistema DTSS. I programmi consistevano di una singola riga:\ncodice_1\nLa seconda versione aveva novit\u00e0 minime, con l'aggiunta del punto e virgola al comando PRINT.\nNella terza versione fu introdotto il comando INPUT e il comando MAT per le operazioni sulle matrici, il comando RESTORE per essere utilizzato con READ/DATA. Lo sviluppo continu\u00f2 con la gestione del testo e le variabili nella versione 4. La quinta port\u00f2 la gestione dei file. La sesta versione port\u00f2 le procedure con i parametri: questa fu la versione dalla quale derivarono quasi tutti i dialetti del BASIC. Nel 1976, Steve Garland aggiunse la programmazione strutturata al Dartmouth SBASIC, un pre-compilatore che produceva programmi BASIC compatibili con la versione 6 (con le quali gett\u00f2 le basi all'ANSI BASIC). Nel 1979 Kemeny e Kurtz rilasciarono un compilatore ANSI BASIC come la settima e ultima versione del BASIC al Dartmouth, prima di abbandonare il college per concentrarsi sullo sviluppo del ANSI BASIC sotto il nome del True BASIC.\nInterfaccia utente.\nIl DTSS implementava una forma primitiva di ambiente di sviluppo sotto forma di riga di comando. Non c'era modo di uscire da questo ambiente. Se l'utente non rispondeva dopo un certo periodo, il sistema ne forzava l'uscita. Ogni riga che cominciava con un numero di linea era aggiunta al programma, se non c'era il numero il comando inserito veniva eseguito immediatamente.\nLista dei comandi DTSS.\nQuello che segue \u00e8 un elenco dei comandi dell'ambiente DTSS che, a differenza di quanto credevano gli studenti, non facevano parte dei comandi del BASIC: essi erano infatti usati anche quando venivano inseriti programmi in altri linguaggi di programmazione, come l'ALGOL o il FORTRAN.\nLista delle istruzioni BASIC.\nErano anche implementate l'aritmetica e le variabili in virgola mobile. I nomi delle variabili erano limitati all'uso delle lettere dell'alfabeto, eventualmente abbinate ad una singola cifra: i nomi validi andavano quindi da A a Z, da A0 a A9, da B0 a B9, ecc.. per un massimo di 286 possibili combinazioni. I nomi degli array erano limitati all'uso di una sola lettera (da A a Z): non era necessario definirne la dimensione con DIM ma, in questo caso, la loro dimensione era impostata a 10 di default (l'indice partiva da 1)."}
{"id": "314863", "revid": "8897", "url": "https://it.wikipedia.org/wiki?curid=314863", "title": "KPart", "text": ""}
{"id": "314865", "revid": "219110", "url": "https://it.wikipedia.org/wiki?curid=314865", "title": "DigiKam", "text": "digiKam \u00e8 un programma libero per la gestione delle fotografie pensato per l'ambiente KDE. Supporta tutti i principali formati grafici. Fa parte della collezione di applicazioni KDE Extragear.\nCaratteristiche.\nLe foto sono organizzate in album/cartelle ed \u00e8 possibile gestirle ordinandole per cartella, per data (anche con l'ausilio di una linea temporale) e per etichette (tag). Oltre all'aggiunta di etichette alle foto, \u00e8 anche possibile inserire commenti.\ndigiKam utilizza un database per memorizzare tutte le informazioni e consentire una veloce ricerca, questa pu\u00f2 essere effettuata per etichette, ma \u00e8 disponibile una modalit\u00e0 grafica che consente di trovare foto simili a quella fornita o ad uno schizzo effettuato con un piccolo editor interno. Appoggiandosi a questa funzione di riconoscimento immagini \u00e8 anche possibile la ricerca di foto doppie all'interno dei propri album.\n\u00c8 presente un'interfaccia per gestire la connessione con le macchine fotografiche, vedere in anteprima le foto, scaricarle e/o cancellarle dalla fotocamera.\nUn altro strumento disponibile \u00e8 Light Table che consente un facile confronto tra differenti scatti fotografici.\ndigiKam inoltre integra un editor di immagini che consente di compiere le modifiche pi\u00f9 comuni alle proprie foto senza utilizzare programmi esterni, \u00e8 in grado per esempio di ridimensionare, tagliare, ruotare, ribaltare le foto, di modificare il colore, la luminosit\u00e0, il contrasto, di correggere piccoli difetti, rimuovere gli occhi rossi e di applicare vari effetti come bordi, testo, distorsioni. Le funzionalit\u00e0 dell'editor sono anche rese disponibili in ShowFoto, un'applicazione indipendente da digiKam.\nTramite l'utilizzo di plugin \u00e8 inoltre, per esempio, possibile esportare le immagini su Flickr o Picasa Web, acquisire immagini da uno scanner o creare calendari.\nNel dettaglio le caratteristiche includono anche:"}
{"id": "314866", "revid": "287204", "url": "https://it.wikipedia.org/wiki?curid=314866", "title": "Glacis", "text": ""}
{"id": "314868", "revid": "8897", "url": "https://it.wikipedia.org/wiki?curid=314868", "title": "Gestore pacchetti", "text": ""}
{"id": "314869", "revid": "1318658", "url": "https://it.wikipedia.org/wiki?curid=314869", "title": "Camel", "text": ""}
{"id": "314870", "revid": "767487", "url": "https://it.wikipedia.org/wiki?curid=314870", "title": "True BASIC", "text": "Il True BASIC \u00e8 uno dei dialetti del linguaggio di programmazione BASIC. Discende dal Dartmouth BASIC, il primo linguaggio BASIC inventato dai professori John George Kemeny e Thomas Eugene Kurtz.\nQuando il True BASIC usc\u00ec nel 1985, era basato inizialmente sul Dartmouth BASIC 7 (noto anche come ANSI BASIC) e aveva pi\u00f9 caratteristiche rispetto al QBASIC. Il True BASIC introdusse nuove funzioni grafiche come \"plot\", \"plot area\", \"flood\", ecc. Per primo, dava la possibilit\u00e0 di salvare una porzione dello schermo e di usare l'operazione di blitting, ma senza gestione del \"buffering\".\nI progettatori volevano rendere il linguaggio indipendente dall'hardware, per permettere di eseguire il codice BASIC su qualsiasi piattaforma. Lo svantaggio per i programmatore era l'impossibilit\u00e0 di utilizzare alcune caratteristiche peculiari del computer che stavano utilizzando. Per aggirare questo problema, si potevano scrivere funzioni in linguaggio assembly.\nIl True BASIC rispetta i principi della programmazione strutturata; quindi non \u00e8 obbligatorio utilizzare numeri di linea e istruzioni GOTO. L'uso dell'istruzione LET divenne opzionale; essa permetteva l'uso di nomi descrittivi per le variabili. Il True BASIC \u00e8 fornito di funzioni per l'aritmetica delle matrici. Supportava anche le variabili locali e globali e l'uso di funzioni ricorsive, una caratteristica non disponibile in nessun altro linguaggio BASIC di quei tempi.\nEsempi di codice.\nAd esempio, con le prime versioni del linguaggio l'equazione algebrica formula_1 poteva essere scritta come:\n slope = 2\n let x = 3\n y_intercept = 4\n let y2 = slope * x + y_intercept\n print \"y2=\"; y2\nIl risultato \u00e8 formula_2.\nUn esempio di codice che usa le ultime versioni del linguaggio \u00e8 il seguente:\n RANDOMIZE\n SET WINDOW 0,20,0,20\n SET COLOR 5 !Imposta il pennello ed il colore del testo a 5 (il True BASIC ha 16 colori, da 0 a 15)\n PRINT \"Benvenuto sulla ...\" !Scrive \"Benvenuto sulla ...\" sullo schermo\n DO !Inizio del ciclo\n LET x=rnd*20 !Calcola un numero casuale tra 0 e 20 e lo assegna alla variabile \"x\"\n LET y=rnd*20 !Calcola un numero casuale tra 0 e 20 e lo assegna alla variabile \"y\"\n Pause .1 !Pausa di 1/10 di secondo\n PLOT TEXT, at x, y: \"Favolosa Wikipedia!\" !Scrive 'Favolosa Wikipedia!' alle coordinate x,y\n LOOP !Fine del ciclo\n END !Fine del programma\nche scrive il messaggio \"Benvenuto sulla ...\" nell'angolo in alto a sinistra dello schermo e poi ripete all'infinito il ciclo centrale che scrive il messaggio \"Favolosa Wikipedia!\" casualmente sullo schermo.\nVersioni e piattaforme supportate.\nLe prime versioni del True BASIC giravano sull'MS-DOS; in seguito, fu offerto anche per i sistemi Tandy Radio Shack TRS-80, Amiga ed Atari. Successivamente furono realizzate anche versioni per Windows ed i Mac OS classici.\nLa penultima versione del True BASIC, la 5.5, \u00e8 anche l'ultima a girare sui Mac OS classici. Dal sito di True BASIC Inc. \u00e8 ancora acquistabile anche una versione datata 1987 per l'Atari ST.\nL'ultima versione, la 6.0, supporta ufficialmente solo i sistemi Windows dal 95 al 7. Per usarla sui sistemi Linux, UNIX e macOS True BASIC Inc. suggerisce l'uso di una macchina virtuale."}
{"id": "314871", "revid": "110157", "url": "https://it.wikipedia.org/wiki?curid=314871", "title": "KPackage", "text": "KPackage \u00e8 un programma di gestione dei pacchetti per l'ambiente desktop KDE.\nGestisce pacchetti in formato RPM e KISS, come i pacchetti Debian, Slackware, BSD e Gentoo. Fornisce una GUI per la gestione e l'aggiornamento dei pacchetti gi\u00e0 presenti e l'installazione e l'acquisizione di nuovi pacchetti. Inoltre, fornisce funzionalit\u00e0 per aiutare a gestire la cache dei pacchetti.\nFa parte del modulo kdeadmin di KDE."}
{"id": "314878", "revid": "123688148", "url": "https://it.wikipedia.org/wiki?curid=314878", "title": "Paolo Gorini", "text": "Biografia.\nLo studioso era figlio di Giovanni Gorini (professore di Matematica Elementare presso l'Universit\u00e0 degli Studi di Pavia) e di Martina Pelloli (di origini lodigiane). Nel 1825 Giovanni Gorini perse la vita, travolto da una carrozza e il giovane si trov\u00f2 orfano.\nSebbene Paolo Gorini non ne faccia cenno n\u00e9 nella sua celebre \"Autobiografia\" n\u00e9 nelle fittissime righe dei numerosi carteggi autografi oggi noti, il cranio del genitore \u00e8 ancora conservato presso il museo dell'Universit\u00e0 di Pavia.\nGrazie all'aiuto finanziario di alcuni colleghi del padre, Gorini termin\u00f2 i propri studi ottenendo la laurea dottorale in Matematica presso l'Universit\u00e0 di Pavia, da convittore del Collegio Ghislieri. Dopo aver perso un primo concorso a cattedre presso il Liceo comunale di Brescia, arriv\u00f2 nella citt\u00e0 di Lodi nel 1834 come professore di Fisica, pronto ad assumere la cattedra di Fisica e Scienze Naturali presso il Liceo comunale della citt\u00e0. Nel 1842, Gorini mise a punto alcune formule che gli avrebbero permesso di ottenere dei composti chimici preservanti.\nLe sue scoperte sulla \"conservazione delle sostanze organiche\" furono apprezzate in Italia e all'estero in un momento storico in cui la medicina e la scienza in genere progredirono molto, grazie all'impulso e alla portata culturale del Positivismo. Gorini si sarebbe particolarmente interessato di quel metodo di conservazione meglio noto come \"pietrificazione \". Di metodi conservativi simili si era gi\u00e0 avvalso il celebre Girolamo Segato che, tuttavia, nel 1836 era morto, portando nella tomba il segreto chimico attraverso il quale riusciva a mineralizzare corpi e parti di essi. Nonostante la indiscutibile abilit\u00e0 di Gorini, le sue tecniche non vennero mai abbastanza valorizzate da aprirgli le porte di quel mondo accademico tanto agognato. Nonostante le numerose perorazioni parlamentari a favore di Gorini da parte di Agostino Bertani e di Quintino Sella, la cattedra di \"Geologia sperimentale\" non venne mai istituita.\nPatriota convinto, dopo le cinque giornate di Milano dovette riparare per un breve periodo in Svizzera, ove pot\u00e9 continuare i suoi studi di geologia. Rientrato a Lodi, prosegu\u00ec i propri studi scientifici dedicandosi in particolar modo alla vulcanologia, alla geologia e alla conservazione organica secondo un procedimento di sua invenzione custodito gelosamente sotto segreto. In questo senso, Paolo Gorini si lega alla tradizionale segretezza delle formule di pietrificazione che gi\u00e0 era stata di Girolamo Segato e che altrettanto era condivisa da Efisio Marini e Gianbattista Messedaglia, contemporanei del Gorini e volti all'ottenimento di preparati anatomici simili a quelli prodotti dal \"mago\" di Lodi (come i concittadini lodigiani avevano ribattezzato familiarmente lo scienziato). Gi\u00e0 nel 1851 lo studioso pubblica per Wilmant il ponderoso \"Sull'origine dei vulcani\", successivamente riedito (rivisto e accresciuto) nel 1871 per lo stesso editore lodigiano.\nNel 1872, ormai noto a livello internazionale per i suoi ottimi preparati anatomici, venne convocato a Pisa per attendere alla preparazione della salma di Giuseppe Mazzini. L'invito rivoltogli dall'amico Agostino Bertani, tuttavia, non pot\u00e9 portare ai risultati sperati. Mazzini era spirato da due giorni quando il Gorini giunse a Pisa e non si pot\u00e9 far altro che fermare il processo di decomposizione gi\u00e0 avviato. Gorini stesso non disse mai di aver pietrificato Giuseppe Mazzini con il suo procedimemto, ma di averne soltanto \"disinfettata\" la salma, fermando cos\u00ec l'avanzare della putredine e permettendo l'esposizione a lungo. Il corpo cos\u00ec preparato, fu imbalsamato da Gorini ottenendo una sorta di mummificazione entro circa un anno, come verificato nella ricognizione del 1946, con un discreto risultato. Infine il corpo venne poi tumulato a Staglieno, dove ancora riposa.\nDiversa la sorte di Giuseppe Rovani (noto romanziere e critico teatrale lombardo) che, mancato nel 1874, venne mummificato dallo scienziato tramite pietrificazione e dopo una lunga processione per le vie di Milano, cos\u00ec perfettamente conservato, venne tumulato presso il Cimitero Monumentale.\nNel 1876 perfezion\u00f2 il progetto del forno crematorio detto \"Crematorio lodigiano\" o \"goriniano\" che venne realizzato nel 1877 a Lodi, nel cimitero della frazione Riolo, e successivamente nel cimitero di Milano e in quello di Londra.\nNonostante la citt\u00e0 di Lodi gli avesse dedicato una via sin da quando era ancora in vita, Paolo Gorini mor\u00ec in povert\u00e0, nel 1881. Sempre a Lodi, in Piazza Ospitale, \u00e8 stato eretto a memoria dello scienziato il monumento che si pu\u00f2 vedere nella foto a fianco. Ogni anno la Societ\u00e0 di Cremazione di Lodi e il Centro di Documentazione \u201cPaolo Gorini\u201d ricordano con una cerimonia pubblica la figura di questo patriota e ricercatore.\nMassone, fu intitolata al suo nome la loggia di Lodi..\nLa collezione anatomica \"Paolo Gorini\".\nNell'Ospedale Vecchio, oggi sede dell'Azienda Sanitaria della Provincia di Lodi, \u00e8 stata allestita e inaugurata nel 1981 una piccola ma preziosa collezione anatomica. Vi si conservano gli ultimi reperti anatomici preparati da Paolo Gorini tra il 1842 e il 1881. Il museo ripercorre l'attivit\u00e0 di ricerca dello scienziato di Lodi non dimenticando di esporre due affascinanti riproduzioni dei progetti del \"crematojo lodigiano\" firmati dall'architetto Guidini.\nLa collezione, sebbene possa generare comprensibili distanze in chi osserva, rappresenta un gradino del difficile percorso compiuto dalla ricerca medica e scientifica in genere. La preparazione di cadaveri interi o di parti di essi era allora una pratica molto comune in assenza di frigoriferi. Il preparato anatomico aveva molte funzioni e rispondeva a bisogni didattici e pratici. Si avvalevano di reperti simili i medici legali, per esempio, cos\u00ec come i futuri medici dell'Italia pre-umbertina e umbertina. Anche nelle Accademie di Belle Arti si faceva uso di preparati anatomici, dal momento che essi permettevano a pittori e a scultori di ritrarre con esattezza la figura umana.\nI metodi di preparazione di questi reperti erano molti e spesso efficaci. Presso la Collezione anatomica \"Paolo Gorini\" si conservano preparati a secco e pietrificazioni. Se i primi sono soprattutto rappresentati da pezzi depellati e volti a indicare questo o quel particolare (patologico o meno), i pietrificati rientrano in una tipologia di preparati diversa sia dal punto di vista produttivo sia da quello pi\u00f9 profondamente antropologico. I pietrificati infatti non indicano particolari invisibili e interni, ma rappresentano in tutto e per tutto le fattezze del defunto addirittura nel colore dei capelli e dei peli perfettamente conservati.\nFra polidattilie, ernie, cifoscoliosi e tumori, riposa anche la salma di Pasquale Barbieri, giovane lodigiano spirato nel 1843: fu la prima preparazione di Gorini a corpo intero, come lo stesso scienziato scrive nella sua \"Autobiografia\". Nel 2005 Alberto Carli, conservatore della Collezione anatomica \"Paolo Gorini\" dal 2001, ha trovato e pubblicato alcune delle formule \"segrete\", svelando cos\u00ec, almeno in parte, il mistero dei preparati goriniani. La formula a base di bicloruro di mercurio e muriato di calce era tossica, ma estremamente efficace. Gorini procedeva per iniezione, a partire dalla vena e dall'arteria femorale del cadavere esangue. Il procedimento, illustrato molto dettagliatamente nei documenti scoperti e conservati presso l'Archivio Storico di Lodi, era particolarmente lungo, complesso e costoso.\nSull'invenzione del forno crematorio.\nLa leggenda dice che l'invenzione del forno crematorio da parte di Gorini avvenne dopo che ebbe abbandonato l'idea della conservazione dei corpi. Molti allora morivano per gravi malattie o epidemie, quindi c'era la necessit\u00e0 di evitare la propagazione delle infezioni.\nAnni di lavoro e di studi instancabili spesi sulla conservazione delle sostanze organiche, convinsero Gorini che il suo metodo di pietrificazione, molto costoso, non avrebbe potuto avere che rare applicazioni. Inoltre, con un'ironia sui generis, lo scienziato sosteneva che se si fossero pietrificati e conservati tutti i cadaveri, presto i morti avrebbero sopravanzato i vivi. Cos\u00ec, sul principio degli anni settanta del XIX secolo, spinto dall'invito ripetuto di Agostino Bertani e di Gaetano Pini, Paolo Gorini affront\u00f2 la questione della cremazione.\nA muovere Gorini in questa nuova avventura scientifica, era la consueta repulsione nei confronti della decomposizione. Lo scienziato scriveva: \u00abquanto poi succede nella sepoltura \u00e8 senza confronto pi\u00f9 tristo e pi\u00f9 ributtante di ci\u00f2 che sarebbe accaduto al cadavere lasciato sopra la terra; e lo strazio di quelle misere carni dura, come si \u00e8 fatto notare, un tempo lunghissimo [\u2026]. \u00c8 una cosa orribile il rendersi conto di ci\u00f2 che succede al cadavere allorch\u00e9 sta rinchiuso nella sua prigione sotterranea. Se attraverso un qualche spiraglio si potesse gittare l\u00e0 dentro uno sguardo, qualunque altro modo di trattamento dei cadaveri si giudicherebbe meno crudele, e l'uso del seppellimento sarebbe irremissibilmente condannato\u00bb.\nTuttavia, Gorini giunse quasi casualmente all'idea della cremazione:\nIl 9 aprile 1872, mentre teneva al fuoco due piccoli crogiuoli ripieni di materia vulcanica, gli sovvenne di un fatto curioso che pi\u00f9 di una volta gli era occorso di osservare, \u201ccio\u00e8 che gli insetti i quali per accidente erano caduti nel liquido vulcanico incandescente, appena che lo toccavano scomparivano risolvendosi in una lucente fiammella\u201d. Sospettando che ci\u00f2 potesse succedere con una materia animale qualunque, da un fegato che aveva in laboratorio, da destinare a una delle solite preparazioni, tolse due frammenti e li butt\u00f2 nei crogiuoletti pieni di materia vulcanica in fusione. Accadde il previsto: appena a contatto del liquido incandescente i pezzi davano origine a una splendente fiammella e si disperdevano in seno al liquido senza lasciare alcuna traccia.\nI cimiteri erano, per i fautori della \u00abmorte laica\u00bb, veri ricettacoli di infezioni e poteva essere provato, grazie alle nascenti discipline della batteriologia e della microbiologia, \u00abche il processo della decomposizione poteva causare l'inquinamento dell'acqua e dell'aria nelle aree circostanti i sepolcri\u00bb. Se l'editto napoleonico di Saint Cloud, del 1804, veniva esteso anche all'Italia due anni dopo la sua promulgazione, riservando gli spazi extra moenia per la costruzione dei cimiteri e promuovendo di fatto la pi\u00f9 moderna separazione tra le citt\u00e0 dei vivi e quelle dei morti, la cremazione e la sua riscoperta avvennero per opera dei philosophes dell'Encyclop\u00e9die. La Chiesa poteva comunque vantare l'appoggio di numerosi scienziati, fra i quali si ricorderanno soprattutto Antonio Rota, Olindo Grandesso Silvestri e Silvestro Zinna, vicepresidente della Societ\u00e0 degli scienziati napoletana. Tuttavia, fra i molti detrattori spicca soprattutto il nome di Paolo Mantegazza, celebre medico e antropologo, cattedratico a Firenze.\nDel resto, sono numerose le testimonianze dell'ostilit\u00e0 della chiesa lodigiana verso la figura del Gorini: nel 1851 la rivista \u00abL'Amico Cattolico\u00bb lo bollava come pirronista e materialista, nel 1863 le monache di S. Anna rifiutarono a Gorini la permanenza nella casa dove egli abitava e nel 1882 si opposero alla proposta della Giunta municipale di posare sullo stesso edificio la lapide commemorativa dello scienziato.\nIn Italia la cremazione venne approvata e concessa nel 1888 e i Comuni furono obbligati a cedere gratuitamente l'area necessaria alla costruzione dei crematori. \u00c8 interessante, allora, ripercorrere alcune tappe del pensiero goriniano sulla cremazione, a partire dalla \u00ablettera del Prof. Paolo Gorini diretta al Dott. Olioli Antonio il 4 febbraio 1874 quando non aveva ancora trovato il suo metodo semplice ed economico di abbruciare i cadaveri visibile all'Esposizione di Milano 1881\u00bb (Archivio Storico di Novara, Collezione Finazzi \u2013 Lettere, 5051 a (camicia) e 5051b (testo), ora in A. CARLI, \"Paolo Gorini. La fiaba del mago di Lodi\", a cura di Matteo Schianchi, Interlinea, Novara, 2009). La lettera, fino ad allora inedita, illustra i primi tentativi dello scienziato lombardo in seno all'argomento detto:\nTuttavia, il vero anno di svolta nella storia della cremazione cadde nello stesso gennaio del 1874 in cui Gorini era impegnato nella conservazione della salma di Giuseppe Rovani. Venuto a mancare il ricco industriale Alberto Keller, che gi\u00e0 nel 1872 aveva scritto a Paolo Gorini perch\u00e9 esaudisse la sua volont\u00e0 di venire cremato e che, successivamente, si era rivolto a Polli per lo stesso motivo, non si pot\u00e9 esaudire il defunto per una serie di ragioni di natura politica. Sebbene, in quel periodo Gorini fosse prossimo ad abbandonare gli studi cremazionisti, dal momento che si rendeva assolutamente conto del fatto che il suo metodo \u00abplutonico\u00bb era ben poco economico, Alberto Keller lo incoraggi\u00f2 a continuare gli esperimenti.\nCome lo stesso Paolo Gorini sottolineava nella sua lettera a Olioli, il metodo di distruggere il corpo nel misterioso \u00abliquido plutonico\u00bb era efficace, ma molto costoso. Cos\u00ec, lo scienziato speriment\u00f2 un nuovo sistema di distruzione dei cadaveri attraverso la combustione, progettando il primo forno crematorio moderno, grazie al quale incontr\u00f2 un successo insperato. Lo stesso scienziato scriveva: \u00abrassegnatomi quindi a non contare se non sui limitatissimi mezzi di cui fino allora aveva potuto valermi, continuai tranquillamente i solitarii miei studii, applicandomi principalmente alla questione dell'incenerimento dei morti. Investito difatti come io ero, solo fra tutti i figli della penisola, della straordinaria facolt\u00e0 di disporre liberamente di una copia illimitata di cadaveri, avevo [...] sentito, che a me [...] incombeva l'obbligo di studiare sperimentalmente quel problema\u00bb.\nUn primo forno goriniano venne edificato presso il cimitero di Riolo nel 1877 e nella notte fra il 5 e il 6 settembre dello stesso anno si comp\u00ec la prima cremazione.\nMolti cimiteri adottarono il forno goriniano, che venne edificato a Milano (1877, arch. Carlo Maciachini), Cremona (1883, ing. Francesco Podest\u00e0), Roma (1883, ing. Salvatore Rosa), Varese (1883, arch. Augusto Guidini), Torino (1888, arch. Pompeo Mariani). Venne inoltre adottato a Londra (cimitero di Woking, 1888, ing. Turner) e a Parigi (cimitero P\u00e9re Lachaise, 1887, arch. Formig\u00e9)."}
{"id": "314879", "revid": "1873017", "url": "https://it.wikipedia.org/wiki?curid=314879", "title": "Cenate (Nard\u00f2)", "text": "Cenate \u00e8 una localit\u00e0 del comune di Nard\u00f2 in provincia di Lecce.\nLa localit\u00e0, che comprende le \"Cenate Vecchie\" e le \"Cenate Nuove\", ospita numerose ville d'epoca inserite in un contesto di giardini secolari.\nGeografia fisica.\nLa si pu\u00f2 raggiungere partendo da Nard\u00f2 e dirigendosi verso le localit\u00e0 balneari di Santa Caterina e di Santa Maria al Bagno.\nArchitettura e ambiente.\nLe ville.\nSi annoverano pi\u00f9 di venti ville che sono state costruite soprattutto in un periodo tra la fine dell'Ottocento e l'inizio del Novecento.\nLe pi\u00f9 antiche risalgono ad un periodo antecedente: Quattrocento, Seicento e Settecento.\nUna pluralit\u00e0 di stili.\nPasseggiando a piedi o in bicicletta su strette strade di campagna che fiancheggiano queste dimore, d'improvviso, in mezzo agli olivi, o ai pini secolari ci si pu\u00f2 imbattere in piccole, antiche e preziose ville barocche.\nAltre sono in stile moresco e ricche di motivi orientali, o in stile liberty.\nVi sono anche ville imponenti e solenni con grandi scalinate e ricche di motivi neoclassici, o basse e quasi completamente immerse nel giardino, nascoste dai grandi alberi di pini.\nLe dimore storiche.\nTra di esse ricordiamo la \"Villa del vescovo\", dimora estiva del vescovo di Nard\u00f2, Villa \"Taverna, V\"illa Saetta, Villa Maria Cristina, Villa Person\u00e8, Villa Sangiovanni, Villa Del Prete, Villa Venturi e Villa casa D'Africa, quest'ultima trasformata in stile rustico e con funzione B&amp;B.\nIl fabbricato di villa Taverna sembra risalire al XV secolo e l'ipotesi pi\u00f9 probabile \u00e8 che in origine fosse un posto di ristoro e di cambio dei cavalli.\nEra situata su una antichissima strada che da Gallipoli portava verso Avetrana e Taranto, forse tracciato romano, di cui restano, ad occhio esperto, ancor oggi, evidenti tracce."}
{"id": "314881", "revid": "767487", "url": "https://it.wikipedia.org/wiki?curid=314881", "title": "T\u00eates Raides", "text": "T\u00eates Raides \u00e8 un gruppo rock francese, che mescola il genere della \"chanson realiste\", testi surrealisti e poetici, radici punk, teatro e musiche da circo.\nStoria.\nIl gruppo \u00e8 stato creato nel 1984 nella \"banlieue\" parigina, sotto il nome di Red Ted. Nel 1987 prendono il nome di T\u00eates Raides (declinato al singolare e senza articolo) e solo il primo disco, il 45 giri \"C'est quoi?,\" riporta entrambi i nomi Red Ted e T\u00eates Raides; in seguito il nome sar\u00e0 solo T\u00eates Raides.\nAll'origine, il gruppo \u00e8 piuttosto elettrico, influenzato dalla scena punk. L'arrivo di Anne-Ga\u00eblle Bisquay, violoncellista di formazione classica, sul terzo album (\"Les oiseaux\") segna una svolta nell'universo musicale del gruppo.\nUna voce grave accompagna una musica falsamente sempliciotta con testi a volte brutali ed un umore nero ognipresente. Sulla scena si combinano emozione, poesia, luce, umore, intensit\u00e0, un colore musicale speciale in un ambiente caloroso di cabaret (tra il rock alternativo, la canzone realistica ed il ballo musetta).\nSi potrebbe dire che c'\u00e8 un miscuglio di Jacques Brel, Georges Brassens ed un po' di N\u00e9gresses vertes con un suono molto ramato, acustico e dei testi surrealisti in un tono molto sottile e di una ricchezza di rado incontrata.\nRiconosciuto dalla stampa specializzata, questo gruppo solca la Francia e d\u00e0 pi\u00f9 di 200 concerti all'anno in sale di 1000 persone ben riempite.\nNel periodo successivo al 21 aprile 2002, come reazione alla presenza di Jean-Marie Le Pen al secondo giro delle elezioni presidenziali francesi, il gruppo, da tempo impegnato politicamente, lancia un appello insieme a diversi movimenti politici, sindacali, sociali ed artistici: l'obiettivo \u00e8 di \"(battersi) per le nostre vite, e per tutto ci\u00f2 che pu\u00f2 renderle belle ed allegre: la libert\u00e0 di andare ed abitare dove vogliamo; il diritto ad un reddito rispettabile, che sia o no legato ad un'occupazione; un alloggio dove vivere; l'accesso ad un sistema sanitario di qualit\u00e0 per tutti e tutte; l'uguaglianza effettiva tra gli uomini e le donne; un impiego intelligente di tutte le risorse del nostro pianeta; la visibilit\u00e0 ed i diritti di tutti quelli e coloro che, fra noi, si chiamano \"minoranze\"; la libera circolazione della conoscenza, dei progressi tecnici o scientifici; l'arte; sistemi sociali, politici, educativi ed economici al servizio delle necessit\u00e0 e dei desideri di tutti e tutte..\"\nCollaborazioni.\nArtisti come Jean Corti (fisarmonicista di Jacques Brel) o Yann Tiersen collaborano o hanno collaborato regolarmente con le T\u00eates Raides. Si pu\u00f2 anche notare un duetto con i Noir D\u00e9sir nell'album \"Gratte poil\". Christine Ott ha partecipato all'album \"Qu'est ce qu'on se fait chier\" e alla tourn\u00e9e che ha seguito con i suoi ondes Martenot."}
